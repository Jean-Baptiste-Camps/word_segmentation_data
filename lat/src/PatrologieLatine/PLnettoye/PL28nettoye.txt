
PATROLOGIAE TOMUS XXuIII.

S. HIERONYMI

TOMUS NONUS.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1846.


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA, INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE, Cursuum Completorum IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS XXuIII.


S. HIERONYMI



TOMUS NONUS.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1846.


uolume title page


S. EUSEBII HIERONYMI STRIDONENSIS PRESBYTERI



OPERA OMNIA,

POST MONACHORUM ORDINIS S. BENEDICTI E CONGREGATIONE S. MAURI SED POTISSIMUM IOANNIS MARTIANAEI HUIUS ORDINIS RECENSIONEM, DENUO AD MANUSCRIPTOS ROMANOS, AMBROSIANOS, uERONENSES ET MULTOS ALIOS, NEC NON AD OMNES EDITIONES GALLICANAS ET EXTERAS CASTIGATA, PLURIMIS ANTEA OMNINO INEDITIS MONUMENTIS, ALIISQUE S. DOCTORIS LUCUBRATIONIBUS SEORSIM TANTUM uULGATIS AUCTA, INNUMERIS NOTIS, OBSERuATIONIBUS, CORRECTIONIBUS ILLUSTRATA, STUDIO ET LABORE uALLARSII ET MAFFAEII uERONAE PRESBYTERORUM, OPERAM NAuANTIBUS ALIIS IN EADEM CIuITATE LITTERATIS uIRIS. EDITIO PARISIORUM NOuISSIMA EX SECUNDA AB IPSIS uERONENSIBUS EDITORIBUS CURIS POSTERIORIBUS ITA RECOGNITA, ATQUE EX RECENTIUS DETECTIS SIC DITATA UT PRAESENS EDITIO, AMPLITUDINE SOLA, CAETERIS OMISSIS EMENDATIONIBUS, PRAECEDENTES OMNES EDITIONES, ETIAM BENEDICTINAS, tertia parte seu triente materialiter superet, ACCURANTE ET AD ULTIMUM RECOGNOSCENTE I. P. MIGNE, CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS NONUS.


uENIT APUD EDITOREM, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1845.


ELENCHUS OPERUM QUAE IN HOC TOMO CONTINENTUR.


S. HIERON. DIuINAE BIBLIOTHECAE PARS PRIMA.
Liber Genesis. 	Col. 163
Liber Exodi. 	239
Liber Leuitici. 	299
Liber Numerorum. 	343
Liber Deuteronomii. 	411
Liber Iosue. 	469
Liber Iudicum. 	507
Liber Ruth. 	543
Libri duo Samuelis. 	563
Libri duo Malachim. 	673
Liber Isaie. 	773
Liber Ieremie. 	849
Liber Ezechielis. 	939
Libri Duodecim Prophetarum. 	1013-1075
Liber Iob, 	1083
Liber Psalmorum. 	1127
Liber Prouerbiorum. 	1243
Liber Ecclesiastes. 	1273
Canticum Canticorum. 	1285
Liber Danielis. 	1293
Liber Paralipomenon. 	1327
Liber Ezre. 	1405
Liber Esther. 	1435





Main uolume text




[OPERA OMNIA HIERONYMI.]





PRAEFATIO.

Hebreum Canonem, seu ueteris Testamenti uersionem ex Hebreo adornatam abs HIERONYMO, que laborum eius ac uigiliarum longe nobilissima pars est, eaque ceteris utilior omnibus, tomo isto operum eius nono complectimur. Sed antequam dico, quid istuc rei sit, quidue propositum nobis in hac adornanda prouincia fuerit, aut prestitum, lectoris preoccupanda sunt mihi iudicia, et quam facile dicam impingeret diligentie nostre, precauenda sedulo, et deprecanda. Neque enim dubito, fore plerosque, cetera nec malos homines, nec diuinarum prorsus rerum ignaros, qui hunc laborem primo statim intuitu libri, aut minus utilem, aut certe Hieronymianarum scriptionum Collectioni non adcensendum iudicent, cum perfunctorie animum aduertentes, eadem que in uulgata Latina uersione continentur hic legent, hancque ab illa editione nichil propemodum differre, existimabunt. Porro superuacaneum, aut ad querendam Collectioni molem institutum putabunt, eam modo Hieronymianis scriptis annectere, que licet ex omnibus Latinis sacrarum Scripturarum interpretationibus probata una sit, ceterarum optima ac fidelissima, sit etiam quam qui maxime genuinus Hieronymiani fetus ingenii, ex quo interpres omnium etatum, omnisque memorie longe doctissimus audiit: tum ita quoque peruulgata illa est atque obuia, toties, totque locis, tot formis, tamque uariis iam inde ab inuenta arte typographica, multo autem magis post Tridentine synodi decretum recusa, ornata, atque exposita, ut uere bibliothecas orbis impleuerit, sitque iis etiam in promptu, qui aliam plane quam in uersandis libris uite rationem instituerunt. Nos ipsi, quod minime diffitemur, cum ante hoc ferme quinquennium nouam hanc operum Hieronymianorum editionem animo moliremur, diu multumque dubitauimus, num e re nostra aut lectorum esset, eam uersionem, tametsi pridem a Benedictinis editoribus nedum iunctam, sed toti collectioni prepositam, retinere: et cum multa animo obuersarentur, illud cumprimis sollicitos nos habebat, ut ne actum agere uideremur, atque in eorum, quos hec fert etas, uitium incidere, qui per chartarum plaustra ad immortalitatem grassantur. Ac fere propositum fuerat, solas uariantes lectiones, quas ueteres mss. libri suppeditabant, in unum colligere, easque paucis annotationibus de more expositas cum duplici Psalterio, aliisque nonnullis libris qui in uulgata non habentur, Hieronymianis apponere et proferre in lucem. uerum cum in editionis programmate hac ipsa de re Publicum et doctissimos quosque ex omni Italia, datis litteris, consuleremus, ea fuit una omnium sententia de uniuerso opere serie integra recudendo, ut quibus aliter uideri posset, palmaris isthec responsio sit: Nos publico iudicio niti, et plus malle doctorum hominum suffragiis tribuere, quam eorum, si qui essent, qui hanc cum uulgata similitudinem causarentur, socordie concedere. Sed fuerunt preterea grauissime, que ad hanc me operam cause inuitum ferme adduxerunt, quas et cordatum quemcumque lectorem persuadere posse, non dubito.

Et uero non hec nos primum ad augendam libri molem accreuimus, sed ab editoribus Benedictinis adiuncta sunt pridem Hieronymianorum operum editioni, immo tota auspicato ab his incepta Collectio est, utpote ab omnium nobilissima lucubrationum earum parte. Nos adeo qui totum, ut ita dicam, scriptionum Hieronymianarum orbem primi complectimur, et que haud sane pauca pridem desiderabantur, monimenta collegimus, ut hec demum integra atque absoluta editio prodeat in publicum, si ea parte careamus, que ueteris editionis fuit potior, iam non auxisse pro more, sed priorem operis dignitatem imminuisse, dicemur. Suo autem iure quantum decesserit, homo ad elegantiam excultus desideret; nam cum primum illa prodiit in lucem, litterato Orbi, si unum Ricardum Simonium excipias, acceptissima cumprimis fuit, non ea solum de causa, quod supra ceteros eius editionis tomos diligentissime elaborata, et collato Martianei et Pougetii, qui multum illi labore atque eruditione sua profuit, studio perfecta sit; sed precipue ipso ueterum monimentorum merito, ac natiua propemodum sui dignitate tantam iniit a studiosis gratiam. Testem dabo huius rei hominem, cuius eo certius erit ac luculentius testimonium, quo magis ipse studiis monachorum sanctorumque Patrum infensus, cetera doctus, et lacessitus à Martianeo, nichil non  egerit, ut eius labori, arrepta quaquauersum occasione, detraheret. Dico Hieronymianarum Questionum auctorem, cuius odia exercentem calamum, ipsa inter iurgia, hec in aduersarii sui laudem profiteri, uis ueritatis cegit: »Non possum non laudare consilium Martianei de edendis Hieronymi uersionibus, quemadmodum exstant in antiquissimis libris, sine mutationibus, que postea in iis facte sunt, eoque ordine quo inueniuntur iisdem in libris; non omissis antiquis distinctionibus, que in iis cernuntur. uidemur enim nobis uidere eas uersiones, quales e manu Hieronymi prodierunt, aut certe quam minime fieri potuit, immutatas.« 

Atque hec quidem bona satis est ratio critici testimonio coniuncta, sed que me precipue causa permouit, alia est, quod meo ipse periculo expertus sum, aliter uix fieri posse, ut que maxima sunt huius libri commoda, ab studioso perciperentur, nisi totum eius interpretationis contextum digereremus. Ex his quedam, ut fiant exemplo manifestiora, proferamus. Tantam in unoquoque libro uariantium lectionum siluam, emendationum quoque et glossematum ingentem uim aut nullo cum fructu, aut non eo saltem, qui est lectu debitus, carptim oculis usurpes: que si ad suum queque contextus locum notentur, irritant animum, et prouocant legentis arbitrium; contra si ad quem modo uersum referantur, docere uelis, et laciniosis sepe uerborum ductibus uti opus sit, et tedium potius quam ingenium homini eruditionis cupido moueas. Scholia autem, que innumera propemodum sunt, maxime in Octateuchum, ne hac quidem industria proponere est commode: cum enim illud dumtaxat laudas, quod uerbum respiciunt, ipso monito, molesto scilicet atque ingrato, plura quam ipse contextus habet, uerba coniungas: que uicissim e regione posita, nullo negotio, uno obtutu in oculos mentemque incurrunt. Idem dicendum plane est de obelis atque asteriscis, qui cum passim alibi, tum precipue iis in libris, qui ad Grecum exemplar emendati sunt et recogniti, tanto numero obueniunt, ut otio abutatur, et patientia nostra, si quis id sibi pensi det, ut singula memoret, nedum ut causas enarret. Quoties uero eadem in notis repetenda erunt? qui modus erit legentis aut dictantis fastidio? que ratio laudandorum codicum? uetus autem illa uersuum distinctio, que tanti nunc fit, ac tante refert antiquitatis memoriam, uerbis representari uix posse arbitror: omnino autem ut quis utiliter prestet, ne uix quidem. Tum ipse etiam Hebrei Canonis conspectus, atque ordo, quem tantopere predicant, preuerti penitus necesse sit. Ad hec solidi quidam sunt sacri libri abs Hieronymo quidem in Latinum conuersi, non autem in uulgatam editionem recepti, qui suum hic sibi uindicant proprie locum. Tale Psalterium est ex Hebreo archetypo, quod uetere iamdudum in Ecclesiis obtinente interpretatione ex Greco, ne turbe in populo, longa iam habitudine psalmis illis assueto, cierentur, substitui non potuit: cumque sit omnium fidelissime, ac doctrina incredibili elaboratum, solum fere ad priuatam eruditionem legentium superat. Tales alie sunt sacrorum librorum uersiones iuxta LXX Interpretes, ut est altera Iobi atque Esther, duplex item Psalmorum recognitio, siue que Romana et que Gallicana Psalteria audiunt, que in uulgate recensione, uel plane, uel ad eum saltem modum non sunt: pretium autem est summum opere cognouisse.

Quicumque hec sedulo rationum momenta expenderit, nullus iam dubito, quin equi bonique consulat propositum nostrum, ac bene locate in uniuerso recensendo textu opere nos sinat conscientia frui. Sed erunt fortasse qui alia de causa contradicere, atque, illa uixdum sublata calumnia, grauiorem e uestigio inuidiam creare in nos studeant. Compertum nempe cum sit, Hieronymi maxima saltem ex parte uersionem esse, que uulgata editione continetur, dum eam emendare, ac pristine integritati satagimus restituere. Tu ne, inquiet fortasse aliquis, recensione hac tua eam editionem excludis, quam remotissime antiquitatis memoria, multo autem magis ecumenici Tridentini concilii auctoritas, et plura deinceps pontificum decreta unam ex omnibus sacrarum Scripturarum Christianis hominibus commendarunt? Mihi uero id neque in mentem uenit, nec si cui umquam ueniat, ille mihi sapere uideatur. Quin immo summam eius editionis laudem, dum spiritus hos reget artus, tuebimur, ut ad fidei ac morum doctrinam imbuendam tradendamque, nichil non graue et prestantissimum in ea esse profiteamur, et quam adeo in hisce rebus auctoritatem obtinuit, sartam tectamque prestemus. Nihilosecius si que ueterum librariorum aut incuria, aut peruersa cura irrepserunt in eam menda, et partibus insident minime necessariis ad fide  morumque leges componendas, homo cui cordi est rerum sacrarum dignitas, ea qua par est, probabilitate ac religione usus castiget: minime omnium ei arbitror succensendum, immo uero bene illum ingenio suo ac diligentia de sacris litteris meruisse. Id olim uiri prestiterunt summe catholici, summique itidem uulgate patroni, e quibus, ut interim Henricum Buchentopium preteream, numquam non laudem promeruit doctissimus Franciscus Luca Brugensis, qui amplius quater mille loca, que post Clementis uIII recognitionem, emendatione indigerent, aut correxit, aut bonis argumentis corrigenda indicauit: et card. Bellarminus, qui datis ad eum litteris, plura iis adhuc superesse in melius mutanda, si is esset animus, ingenue professus est. Tu nostros conatus eiusdem estimato esse animi ac uoluntatis: ac si demum tanti sunt, que proponimus emendanda, his adcense, que tantam a te ex aliorum accepta studio gratiam inierunt.

Tamen etsi alia omnino prouincia est, quam nos sumpsimus, neque in ea adornanda, id nobis putauimus negotii dari, ut tertio quoque uerbo, secus ne esset in uulgata editione, dispiceremus. Hac sane ipsa de causa retinetur qui ante nos erat titulus uniuersi operis Bibliotheca Diuina, quem cetera probamus parum, et a S. Interprete perscriptum fuisse, omnino non credimus. Scimus uero iamdiu olim obtinuisse apud ueteres, quos Martianeus laudat, et qui eum fugerunt, scriptores; sed nec ignoramus uicissim ab aliis diuersos preferri, et in mss. presertim codicibus pro suo quemque arbitratu, atque ingenio amanuenses lusisse. Celeberrimus noni seculi Latinorum Bibliorum Alcuinus, de quo plura inferius dicenda nobis erunt, ceteris repudiatis omnibus titulis, Pandecten inscripsit, hocque eius proprium nomen esse, contendit. Sententiam suam eo exaggerat epigrammate, quod et inter eius opera uulgatum est, et ad calcem sacri textus a se recogniti atque emendati in uallicellano de Urbe ms. habetur:

Nomine Pandecten proprio uocitare memento
   Hoc corpus sacrum, lector, in ore tuo.
Quod nunc a multis constat bibliotheca dicta
   Nomine non proprio, ut lingua Pelasga sonat, etc.
uerum hec ex eius occasione tituli, neque enim nostri est instituti, quot apud Latinos, quamque uariis nominibus Scriptura appellata sit, persequi. uoluimus, ea retenta inscriptione, que etiam pre ceteris ferme obtinuit, et nos lubrice disputationi subducere, et quam longe a prurientium ingeniorum affectata nouitate absumus, significare.

Propositum autem unum est nobis, Hieronymianam interpretationem exscribere ab antiquis libris, qui propius, quoad eius fieri potuit, ab ipsius Interpretis etate absunt, antequam eos siue glossatorum peruaserint manus, siue sententiarum e uetustiori uersione usus immutarit. Ac sane si Octateuchum excipias, quos tamen libros minus minusque impendio correctorum deprauauit, reliquos omnes Hebrei Canonis tam et uetustis, et sinceris ab apographis fontibusque deriuamus, ut de earum lectionum fide, ac Hieronymiani operis germanitate dubitare uix liceat. Sicubi ergo inducendum quempiam uersum dicimus aut sententiam: si cubare in mendo locum, uera lectione proposita, animaduertimus: demum si aliter atque obtinet uulgo, nectimus: heremus etiam aliquando, atque in diuersa ueteres quoque chartas abire obseruamus, ex fide nostrorum exemplarium facimus; nec alio quam ad Hieronymiane uersionis dignitatem asserendam, aut uindicandam, quicumque tandem hic labor est, fine exantlatur.

Ut uero propositum hoc nostrum probe teneas, ac scias quanti nobis labor hic steterit, repetenda rei memoria est, ex qua tota propemodum Hieronymiane uersionis pendet historia, deque eius, quam uindicatum imus, germanitate iudicium. uixdum erant quatuor elapsa secula, ex quo in publicum uersio S. Doctoris prodierat, ac passim auctoritatem apud omnes fere obtinebat, cum iam uilescere uisa est mendis obsita, que in tanto describentium librariorum numero, tantaque utentium uarietate, cauere hominum diligentia non poterat. Id egre ferens Carolus Magnus imperator, homo ad Ecclesie edificationem atque ornamentum natus, ut pristine integritati restitueretur, atque omnibus Ecclesiis, maxime Gallicanis constaret emendatissima, quanto maximo potuit studio atque auctoritate contendit. uolumus, inquit in Capitularibus, et ita Missis nostris mandauimus, et precepimus, ut in Ecclesiis libri canonici ueraces habeantur; sicut iam alio Capitulari sepe mandauimus. Alcuino  autem, siue Albino, qui in magna imperatoris existimatione consuetudineque tum uixit, utpote omnium, quos ea tulit etas, eruditissimo, tantum instaurande Scripture opus demandatum est. Ac sunt quidem, qui eum tradant uernaculis interpretationibus non contentum, addiscendis originalibus linguis, Hebraica et Greca, operam impendisse, iisque esse in hoc labore feliciter exantlando usum. uerum que tria eius peritie in Hebraico textu tractando profert argumenta nuperus eius laudator Hodyus ex Commentariorum libris, in quibus Hieronymianam uersionem, qua utebatur, ex Hebreo interdum correxisse, et nonnumquam diserte repudiasse autumat, nichil profecto sunt, neque enim Albini illa sunt, sed ipsiusmet Hieronymi, a quo ille descripsit, totidem uerba. Sunt uero isthec: In cap. Gen. XXu, 8: Quomodo conuenit Abrahe tam sancto uiro quod dicitur, Et deficiens mortuus est? Respondeo, in Hebreo non habetur, deficiens; sed a Septuaginta Interpretibus additum est. Et in Eccles. IX: Notandum est, quod per totum librum ubicumque dicitur, Filii hominum, in Hebreo habetur, Filii hominis, hoc est, Filii Adam: et omnis pene Scriptura hoc idiomate plena est, uniuersum genus humanum Adam filios uocans. Denique in cap. XII: Obmutescere quoque, siue, ut melius habetur in Hebreo, surdescere, aures significat. Hec, inquam, omnia pura putaque sunt Hieronymi uerba in Commentariis ad ea Scripturarum loca: quod miror magis eruditum uirum latere potuisse, cum nemo iam nesciat, pleraque omnia Albinum ex Hieronymianis fontibus delibasse. Igitur, non ut quamdam, si libet, Orientalium litterarum aurulam Magni Caroli magistro inuideam, sed ut quibus ille instructus subsidiis editionem suam adornarit, innotescat: sic statuo, minime illum hoc sibi negotii dedisse, sed neque eam illi fuisse mentem, ut originales textus consuleret, et se archetypis Hebreo et Greco conformaret. Tota fuit eius industria in conquirendis undequaque Hieronymiane uersionis codicibus, iisque sedulo inter se conferendis, ut que probanda sibi esset lectio, ex eorum fide, qui melioris emendationis et note uiderentur, decerneret: siue illam preterea ad sanioris critice regulas, siue ad ipsiusmet Hieronymi testimonia expenderit.

Opus integrum, uetus scilicet ac nouum Testamentum nouo hoc pumice expolitum, atque emendatum iam senex, cum annum plus minus octogesimum secundum ageret, in Cenobio, cui preerat, S. Martini apud Gallos Turonenses absoluit, eidemque imperatori Carolo Magno obtulit. Exstat nuncupatoria ipsa Epistola nunc inter alcuinianas uigesima ex eodem S. Martini cenobio data, ubi de sui ratione operis regem alloquens, sacros, inquit, libros in unius clarissimi corporis sanctitatem connexos, atque diligenter emendatos uestre Clarissime Auctoritati dirigere curaui. Tum alia ad Gislam epistola sexto suorum Commentariorum in Ioannem libro prefixa, ubi se ait, occupasse domini regis preceptum in emendatione ueteris nouique Testamenti. Paria his habet ipsemet Carolus, Iampridem, inquiens, uniuersos ueteris ac noui Testamenti libros librariorum imperitia deprauatos, Deo nos in omnibus adiuuante, examussim correximus. Denique et Sigebertus Gemblacensis in Chronico ad annum 790 correxisse Alcuinum, Diuinam Historiam iussu ipsius regis; et libro de Scriptoribus Ecclesiasticis, cap. 83, iussu Imperatoris correxisse Diuinam Bibliothecam, tradit. Que nos testimonia huc etiam retulimus, ut certius constet, quod dicebamus, non uideri ad Hebraicum Grecumque textum eam editionem recognitam, quorum nec uerbo tenus meminere qui eam posteris commendarunt. Porro nonnulli etiamnum codices eius recensionis superant, quorum duos pregrandi mole, cum Rome ageremus, tractauimus nos ipsi, interdum et consuluimus. Alterum, quem et uictorius sepe laudat, seruant S. Pauli extra muros armaria: alterum uallicellana bibliotheca, quem Baronius pro ingentis pretii thesauro habuit, utpote quo usi, non sine grandi laboris compendio, fuerint eruditi uiri, qui post Tridentini concilii decretum, reformande uulgate editioni insudarunt. Exstant et quedam epigrammata ad calcem uoluminis, e quibus satis abunde fuerit, paucos hos uersus pro eius licet seculi uitio inficetos, qui uel auctorem, uel impulsorem operis nominant, exscripsisse:

Codicis istius quot sunt in corpore sancto
   Depicte formis litterule uariis,
Mercedes habeat, Christo donante, per euum
   Tot Carolus rex, qui scribere iussit eum.
 Pro me, quisque legas uersus, orare memento,
   Alcuin dicor ego: Tu sine fine uale.

Iam uero persequi haud uacat, quam longe lateque in Ecclesiis editio ista obtinuerit, obsequente imperatoris auctoritati orbe propemodum uniuerso. uix tamen dictu est, quo, semel data sacri textus emendandi facultate, studiosorum industria euaserit. Tum scholiis onerati sacrorum codicum margines, notisque uariantium lectionum aut emendationum ex Hebreo, non illo quidem archetypo, sed aut aliis pro lubitu punctis instructo, aut ex neoterici Iudaizantis ingenio in Latinum conuerso. Huiusmodi ferme usum libro existimo Hebreum scholiastem, quem uocant, et supparem faciunt Rabbano Mauro, qui tot illa glossemata, que et nos retinuimus ad libri oram, congessit, et qui licet sepius contentios magis quam uere interpretari uideatur, interdum etiam falsa ipse lectione decipi, aut melioris penitiorisque significatus ignoratione labi, suum tamen studium ita eius etatis hominibus approbauit, ut uendibiliores nullos haberent librarii codices, quam quibus notas illas apposuissent. Quid quod Hieronymus ipse diu potuit terre ille filius Martianeo uideri, ex quo tanta eum inter et Simonium lis fuit? Taceo nunc alios sequiorum temporum, qui cum aliquid sibi uiderentur in Hebraica lingua eruditionis consecuti, ad refigenda suopte ingenio Latina exemplaria operam suam conferebant, eoque plus se putabant bene de sacris litteris meruisse, quo pluribus locis ab recepta lectione abluderent. Insignis in hanc rem Hugonis de S. uictore, qui duodecimo ineunte seculo floruit, locus est lib. de sacris Scripturis cap. 9, ubi, Octauo, inquit, loco Hieronymus accessit non iam de Hebreo in Grecum, sicut priores, sed de Hebreo in Latinum transferens sermonem: cuius translatio, quia Hebraice ueritati concordare magis probata est, idcirco Ecclesia Christi per uniuersam latitudinem pre ceteris omnibus translationibus, quas uitiosa interpretatio, siue prima de Hebreo in Grecum, siue secunda de Greco in Latinum facta, corruperat: hanc solam legendam et in auctoritate habendam constituit. Usu autem prauo inualescente, qui nonnumquam solita magis quam uera appetit, factum est, ut diuersas diuersis sequentibus translationes, ita tandem omnia confusa sint, ut pene nunc quid cui tribuendum sit, ignoretur. Hinc porro exorta illa correctoria, ut uocant, siue castigatoria, que tametsi hominum cetera doctorum studio concinnata sunt, iisdem tamen uestigiis insistere haud potuerunt: nouas autem sacro textui mutationes intulerunt: dum appositas margino librorum notas alii pro ueris lectionibus substituunt, aut simul una inferunt, ac pro suo quisque arbitratu addit, delet, immutat. Huiusmodi exemplar narrat se uidisse Lindanus peruetustum in Carthusia Zeelhemensi iuxta Diesthamiam sita, quod Biblia ad codices Caroli Magni perdiligenter castigatos notabat emendanda locis sane ut non paucis, ita minime penitendis. Alterum Bessarion cardinalis Commentario in illud: Sic eum uolo manere, contra Georg. Trapezuntium laudat, quod ante annos supra trecentos Rome, Nicolaus S. Damasi diaconus et uaticane, ut ipse ait, Bibliothece Suffraganeus, adornauerat, cuius hec recitat uerba: Lustrans armaria nequibam hoc adipisci, ueracia scilicet exemplaria inuenire, quia et que a doctissimis uiris dicebantur correcta, unoquoque in suo sensu abundante, adeo discrepabant, ut quotquot codices, tot exemplaria reperirem. uere tum dici de Hieronymiana uersione poterat, quod de hominum ualetudine: quod grauius egrotant ii, qui cum morbo leuati uiderentur, in eum de integro inciderunt.

Puto autem ex his lector intelligit, quod uolebamus, quo nos proposito hanc prouinciam subierimus, et quanti labor hic steterit. Nempe cum Hieronymi uersionem an inde ab uIII seculo omne genus uitia deprauarint, eius erat qui uellet natiuam illius germanitatem representare, tantam etatis memoriam supergredi, in eamque rem primo incumbere, ut que seculum illud anteuertent, exemplaria nanciscerentur, aut que certe criticorum id et sequioris temporis manus euasisse, manifestis indiciis dignosceret. Nam in ceteris quidem omnibus litterarum monimentis recensendis expoliendisque, exemplaris a quo petuntur, aut ad cuius exiguntur fidem, momenti plurimum etas habet, si propiore ab auctoris temporibus interuallo absit: fieri tamen potest, atque interdum usu uenit, ut recentioris eui apographum antiquiori longe preferas sui merito atque emendatione, utpote quod uel a sinceriore alio, uel ab amanuensi et diligentiore et magis erudito descriptum sit. Alia est Latine huius uersionis in mss. codicibus ratio, de quibus uix puto id fere umquam ut eueniat,  quod non ad priuatam eruditionem, sed ad populi usum describerentur, atque eorum continuo labem temporum ferant, quibus exarati sunt. Non igitur ad eam pristine integritati restituendam satis erat mss. libros, ut fors tulit obuios, aut, qui sane multi superant in bibliothecis, elegantes adhibere in consilium, sed conquirendi, quanta maxima id fieri solertia potuit, uetustissimi ac pene exsoleti; iisque tota deferenda auctoritas, quibus glossatorum manus pepercerint.

Eiusmodi libros ut longo labore atque indagine ex Italie bibliothecis, quot ferme opus erant ad rem nostram, comparauerimus: profecto quem ueronensis hec nostra suppeditauit, omnem ut etatem, ita et opinionem facile exsuperat: quem et prestat paucis ad periculum faciendum describere, ut et alios ab eo estimes. Continet codex iste Regum libros, que potior ac nobilissima Scripture pars est, tam certis tamque germanis intacte Hieronymiane uersionis notis, ut ceteris prestare omnibus, quot ex Europe bibliothecis hactenus innotuere, non dubitem. Membrana compactus est perquam tenui, in-folii, ut uocant, sed ferme quadrati formam: litteris autem maioribus, quales in antiquissimis omnium monimentis conspicimus, exaratus est totus. Interdum flauas atque aciem oculorum effugientes litteras posterior manus nigro iuxta ueteres ductus atramento infecit, ac pene exsoletam atque euanescentem tanta uetustate scripturam renouauit. Interdum et clarius expressit, maxime ubi transuersa superne lineola T litteram efformat, que in priore typo haud multum ab I differt. Exemplum ad ueri faciendam fidem hoc habeto.
[Figure: [Manuscript] 8Kb]

Oratio tametsi omnis continuata rerum serie continetur, nullum ut pateat interstitium, neque in capita aut uersus distributa: ubi tamen sententia, aut periocha insignior desinit, paruo interuallo ut plurimum intercipitur: quod sequiori amanuensi locum fecit depingende ibi interpunctionis, ut libuit, note. Orthographia quoque priscam redolet Latinitatis rationem et formam in uerbis maxime compositis, in quibus integra prepositio seruatur, ut est, subputare, adloqui, atque his similia. Emendatio autem et satis diligentem antiquarium probat, atque iis scribentem temporibus, que Latine adhuc lingue gloriam sustinebant: si illud excipias, quod sepe accusandi casum pro sexto, atque hunc uicissim pro illo adhibet: quod ipsum tamen uerende antiquitatis indicium esse, notatum est doctis uiris ex ueterum Grammaticorum testimoniis, atque alias nobis, qui locum illum ex domestici Museoli nostri ueteri ethnico titulo adduximus, SINE. ALTERITRUM. ANIMI. LESIONEM. Uno uerbo tantam huic libro tribuimus antiquitatem, ut inter Hieronymianos parem esse uelimus ei neminem; atque illi etiam preferamus sepius laudato, qui uitam S. Pauli Heremite continet, et constat ex consulari epocha ab amanuense annotata, uixdum centum esse annis Hieronymo recentiorem: ut hunc adeo, quem illi etate preferimus, propiore adhuc interuallo a S. Doctoris euo remoueamus. Quod porro germanam exhibeat Hieronymi translationem, innumeris propemodum argumentis euincimus, quorum insigniora quedam, que ex ipso contextu elucent, in notis proponimus obseruanda; nunc illud quod petitur ex tota codicis structura, indicemus. Ac primum in duos tantum libros, quorum alter Samuel inscribitur, alter Malachim, totam Regnorum historiam tribuit, nimirum ut fert Hebraicum exemplar, quod Hieronymus affectabat, monetque in prefatione a se prestitum: non ut uulgata in quatuor, quod antea ex LXX partitione obtinebat. Deinde cum ueteris ante Hieronymum diuisionis monere antiquarius uoluit, hoc ipso monuit, testatusque est luculenter, quam perscribebat, Hieronymianam uersionem esse. Initio libri apud nos secundi, infectis minio prioribus uerbis, Factum est, e regione annotauit, In antiquis exemplaribus hic incipit liber secundus. Neque uero antiqua, nisi ad noue uersionis respectum, exemplaria diceret: neque alia tum poterant, aut antiqua appellari, nisi que pridem  obtinuerant, ex Greco deriuata, aut alia noua, quam que dudum ex Hebreo S. Pater excuderat. Idipsum ad locum ubi quartus liber incipit in uulgatis, fortasse autem manifestius docuit, hac ad oram codicis annotatione: Hic finit liber tertius secundum LXX. Nempe que superius antiqua dixerat exemplaria, ea nunc uocat de nomine, que a Septuaginta uirali translatione fluxerunt, infertque adeo quod pre manibus habebat, esse ad Hebraici textus normam adornatum, quod Hebraici textus, non Greci partitionem teneat; re enim uera nulla est in codice alia inscriptio, quam isthec ad finem libri in uulgata secundi: Finit liber Samuel. Incipit liber Malachim. Ad hec summa cum Hebreo textu conformitas locis ferme omnibus, quibus in diuersa abit a uulgata, siue cum additamenta, que ex uetustiori translatione irrepserunt, omnino reticet, siue ubi meliorem multo profert lectionem ac sensum  Hieronymiane, uersionis eo manifestius indicium est, quo loculentius profitetur S. Interpres in Prologo, nichil sibi omnino conscium esse, mutasse se quidpiam de Hebraica ueritate. Sunt autem preterea que eius prestantiam libri commendent, notule quedam prima eadem manu, et characteris forma, multo licet minutioribus litteris, margini passim apposite, nec sane contemnende, aut locis, quos explanant, inutiles: quamquam eas satius duximus utpote deuias proposito nostro pretermittere. Specimen ex prima, que occurit ad uocem Ramatha, habeto: Hec est ciuitas, que in Euangelio Arimathia dicitur, unde et Ioseph decurio fuit. Capitula quoque, siue Lemmatum seriem, que licet abs Hieronymo non uidentur elaborata, antiquissima tamen sunt, et ante Cassiodorii euum, unus iste ueronensis ms. post uen. card. Thomasii et Benedictinorum editiones, integra representat, restituitque, ac solidis interdum titulis supplet.

Tanto igitur, tamque bono exemplari in restituenda eius libri Hieronymiana interpretatione usi sumus, ut si nichil fuisset preterea prestitum, esset tamen cur eius nominis atque eruditionis studiosi homines multum se nobis debere profiterentur. uerum et in reliquis libris omnibus non iniqua fortuna utimur; nam etsi nec tante uetustatis, nec pretii, antiquos tamen mss. codices, ac bone cumprimis note nacti sumus, et unamquamque Scripture partem ad unius ut minimum, passim uero ad duorum aut trium mss. fidem recensuimus, Pluribus uti potuissemus, si recentiorum rationem habere aliquam, fuisset e re nostra: et non eos modo propositum esset utiliter adhibere in consilium, qui aut bonis argumentis etatem Caroli Magni, et quam diximus Alcuini recognitionem antecedere uiderentur, aut certe non admisisse.

Hoc uero opus, hic labor; ea enim est eius eui codicum caritas, tamque maturo atque acri opus est ad posteriores curas internoscendas iudicio, ut qui tantum sibi peritie tribuat, arrogantius fortasse atque ambitiosius, quam uerius facere uideatur. Hoc ipsum tamen summopere intererat, quando ipsi minime diffitentur Benedictini editores in altero, ut uocant, prolegomeno num. 5, ne unicum quidem Hieronymiane uersionis exemplar inueniri in aliis extra Galliam regionibus potuisse. Ab iis scilicet, quos sibi gens una aut natio Scripturarum codices comparauerat, tota eorum editio describitur. Et nemo est tamen in Latine huius uersionis historia tantisper eruditus qui nesciat, a regionum ac gentium uariis inter se usibus et consuetudione, uariantium in sacris libris lectionum causas esse repetendas. Econtrario que unius, ut ita dicam, Ecclesie cetibus inseruierunt, pleraque omnia exemplaria labii unius atque eorumdem sermonum esse. Adeo non satis recte ab eiusdem ingenii apographis de pristina operis integritate uidetur sumi argumentum: illudque porro ipsum ad eam editionem numeris omnibus absoluendam deerat, quod nos, collatis undique suffragiis, prestare conati sumus. Nam etsi codices ex Italia quidem omnes accepimus, neque hoc ipsum leue erat ad propositam recensionem post Gallicanos dumtaxat subsidium, accedit quod ex orbe propemodum uniuerso in uaticanam, que nobis una est pro cunctis, bibliothecam, quantum erat codicum prestantissimorum concesserit. Ad hec non eos modo libros, qui sacrum textum perpetua serie exhibent, aduocauimus; sed et qui commentariis Hieronymianis constant, cum primis uero in prophetas omnes, in quibus ille continenter suam ex Hebreo interpretationem proponit primum atque explicat, huc iussimus, ubi opus erat, proferri testes, astipulatoresque emendationum nostrarum accedere.

Dicam porro, quod rei caput est, quam hec religiose, fortasse etiam ut aliis uidebitur,  superstitiosa cum abstinentia tractauimus: ut etiamsi tota promiscue uariantium lectionum uis ingens albo per nos calculo donaretur, non esset tamen cur de mutato temere umquam textu iure quispiam dolere posset, aut queri. Equidem ob oculos sepe illam habuimus cedro dignam Augustini sententiam libro II de Doctrina Christiana cap. 14: Codicibus emendandis primitus debet inuigilare solertia eorum, qui Scripturas diuinas nosse desiderant; sed et uicissim illud menti obuersabatur magistrorum Hebreorum preceptum, sane perquam opportune ad sufflaminandos ingenii ausus excogitatum, [Figure: [Hebrew Text] 1Kb] : Ex coniectura nichil est corrigendum. Hac autem ratione proposita, quidquid a recepta uulgo lectione dissonum manu exarate charte sufficerent, seu uerbo tenus et scriptura, seu sensu ipso et significatus , sedulo expendimus. Et quod sola quidem dissimilitudine uocis abluderet, sine boni eque sensus dispendio, si nulla, uel non sufficiens hanc pre illa adoptandi ratio suppetebat, satis fuit uel e regione apposuisse, uel si tanti res uidebatur, in subnexis annotationibus, addita breuibus causa, indicasse. Miseret enim uero me prepostere eius cure, qua nichil puto ingratius posse lectori erudito accidere, cum mera ueteris pronuntiationis aut scriptionis uitia, que in libris omnibus antiquis occurrunt, tertio quoque uerbo ingeruntur: quod factum in nupera uetusti Psalterii editione risum omnibus mouit, ubi non aliis ferme sunt notis onerati margines libri, quam quibus monetur, B pro u, atque E pro I, et uicissim in uocibus ex. gr. brebi et bobes, pro breui et boues, et intellege, quod rectum tamen ipsum quoque est, pro intellige, hisque similes litteras fuisse ab antiquario substitutas.

Cordi fuerunt econtrario nobis que proprie sensu, eoque in uulgatis uel imminuto, uel interpolato, diuersa in mss. uerba, aut commata ipsa inuenimus. Ac primum si plurium exemplarium suffragiis niterentur, cautius inuestigare: dein conferre diligenter alia cum aliis, cum nostro Interprete singula; tum ad Hebraice ueritatis Lydium lapidem exigere; ipsum quoque Hebraicum archetypum perscrutari, num errore scribarum peccet, ac possit ipsum ad ueteris Interpretationis uestigia restitui, ac uicissim: multo autem uerosimilius, num ex eo facile appareat Latinorum in permutandis litteris lapsus, quo ratiocinandi modo non semel rem acu tetigisse uisi sumus: demum et Grecos LXX Interpretes sciscitari, esset necne proposita lectio uetus illa e uulgata ante Hieronymum editione, quam aut denuo huc temere studiosus non nemo reuocauit, aut S. Interpres, utpote non incongrui sensus, ipse retinuerit. Animum preterea intendimus ad reliquos translatores, Aquilam, Symmachum, Theodotionem, atque alios, cumprimis uero Symmachum, cuius mirum in modum ingenio, atque eruditione delectatus est S. Pater. Nulla autem est nobis pretermissa uocula, cui difficultatis aliquid subesse suspicio foret, nulla intentata, nullaque indicta. Cumque omnia ad hanc obrussam exegissemus, ac staret etiam a mss. partibus iudicium, rei quidem causas in annotationibus exponere, et in quam facile sententiam concederemus, nouis argumentis confirmare, satius multo duximus, quam inferre textui manus, etiamsi non modo cum melioris significatus compendio liceret, sed etiam tutum esset. Quod si tamen alicubi audemus, profecto eius sincera loci emendatio, germanusque intellectus per se ipse patere uisus est nobis, et communitus ita est, ut conuelli deinceps nulla ui possit criticaque censura. Cetera nisi res clamaret ipsa, originalium quoque librorum ea fides esset, denique aditum animosque fecissent magni nominis uiri, religiose abstinuimus; ipsasque maculas, uerende antiquitatis indicia, cum honoris prefatione, eluendas monstrare aliis, satis fuit. Hanc omnium optimam sacri codicis recognoscendi rationem duximus, eaque si nichil aliud, hoc certe speramus consecuturos nos laudis, quod et maximo Christiane religionis monimento fidem seruauimus, et Hieronymiane glorie, eiusque studiosis consulere conati sumus.

uidear porro nunc actum agere, si que ad huiusmet interpretationis, ut ita dicam, naturam atque historiam spectant, de integro uelim proferre in medium atque edisserere. Iampridem eorum desiderio, qui hec nosse cupiunt, satisfecerunt neque indocte Benedictini editores, his ipsis, que prefationi huic nostre subnectimus prolegomenis; tum alii sane perquam eruditi uiri, Natalis Alexander, Dupinius, Frassenius, Simonius, Calmetus, aliique magno numero criticorum filii, et qui principem in hac eruditionis parte locum obtinet, Humfredus Hodyus, libro de Bibliorum textibus originalibus. Et quamquam sunt quedam in singulis maxime in antiquiorum scriptis, que nobis parum aut nichil probantur: haud uisum tamen est pretium opere, quibus illa argumentis refutentur, hic loci exponere, quod  nisi uniuersam ac uulgo tralatitiam disputationem longa oratione retractare pro rei dignitate instituam, facile suis queque locis edocere ipse non possim. Sunt etiam lucubrationes ille omnibus in promptu: quas si inuicem contendas, atque ad eam exigas, quam nosmetipsi ab Alcuiniane recensionis epocha historie particulam attigimus, uix erit cur nostram in hoc operam ultra desideres. Peccant enim plerumque nimium prolixa in S. Interpretem uoluntate: ut est illud, quod aiunt nonnulli, eum Ecclesie totius nomine uersionem suam ex Hebreo fuisse molitum; aut quod alii tradunt, eam fuisse ab ipso Damaso papa Ecclesie uniuerse commendatam. Platina in eius pontificis uita, Primus  Hieronymi scriptis auctoritatem dedit, cum prius Septuaginta Interpretum scripta tantummodo in pretio essent. Nam et Biblia Hieronymi legi cepta est, et psalmi eius fideliter ex Hebreo traducti, cum antea apud Gallos potissimum incomposite legerentur. Quam fabulam et Ioannes Franciscus Brixianus, ut alios interim taceam, epistola ad Pagninum probat: Damasi, inquit, patrocinio, curaque et castigata Greca olim per Hieronymum, et conuersa in Latinum Hebrea sacrarum litterarum monumenta . . . . . . et Damasi rediuiuam curam, et Hieronymi operam subinde renascentem sepenumero desiderant. Dixissent, fauisse Damasum Hebraicis Hieronymi studiis, cum se Rome pariter continerent, ut ex eorum epistolis liquet: ad Scripturas enim ex Hebreo interpretandas nondum, illo aduiuente, manum S. Pater admouerat. uerum hec persequi nostri, ut diximus, instituti non est.

Quin etiam hac ipsa de causa, ut ne te scilicet diutius morari, et que alii pridem multa cum laude elucubrarunt, scripta compilare uidear, omittere satius duxi, que de Hebreorum pesi ad enucleandam, uindicandamque ab aduersariorum calumniis S. Patris sententiam, expositurum me receperam, ac paraueram quidem, atque ad umbilicum fere perduxeram. Experientia autem comprobatum est illud Romani oratoris, Nimium quod est, offendit uehementius, quam quod uidetur parum. Accedit, quod proprio opere hanc sibi nuper excolendam materiam susceperit, studiaque etiam in hoc nostra preuerterit longe doctissimus amicus noster, cuius propediem edendus in lucem liber quantum ergo opinione auguror, atque ex eo, quod mecum communicauit, exemplo didici, faciet eruditorum hominum desiderio satis.

At non ita pretereundum silentio erat, si quid in chronologicis libri uniuscuiusque notis contra aliorum, qui easdem rationes inierunt, sententias fuerit animaduersum. Pertinet hoc nempe ad Hieronymianarum rerum seriem probe instituendam, nectendamque inuicem, quam sicubi traiectione aliqua peccare sinas, facile tota labefactetur. Et uero cum minime diffiteamur, quod uno omnes ore consentiunt, constatque cum aliis, tum hoc presertim Hieronymi testimonio in prologo Galeato, Lege ergo primum Samuel et Malachim meum, Regum libros omnium primus in lucem prodiisse: placet eos etiam ad annum circiter 390 potius quam ad 392 aut insequentem, ut uulgo putant, referri. Ratio ex ea quam continuo subnectemus, serie constabit: nam eos pone sequi Psalterium, et prophetas una omnes sentimus, quos libros anno 392, quo Catalogum scriptorum Ecclesiasticorum concinnauit S. Pater, fuisse iam de Latino in Grecum abs Sophronio refusos, capitulo illo de Sophronio testatur: In Grecum, inquit, eleganti sermone transtulit Psalterium quoque et prophetas, quos nos de Hebreo in Latinum uertimus. Haud recte igitur Martianeus aliique post an. 393 Psalterii uersionem differunt, quam adhuc armario clausam S. Interpretem tenuisse autumant, ex his que ad Pammachium epistola 49, que eius quidem est anni, scribit: Libros sedecim Prophetarum  quos in Latinum de Hebreo sermone uerti, si legeris, et delectari te hoc opere comperero, prouocabis nos, etiam cetera clausa armario non tenere. Nempe significare hoc silentio potuit Hieronymus, eum intra domesticos parietes continere se librum, quem tamdiu antea Sophronio inscriptum, propria ad eum prefatione munierat: quo nullum puto editionis manifestius indicium est. Neque hoc porro solum, sed et Grece, quod longi adeo est operis, explicatum ab illo una cum prophetis omnibus satis eleganter, uulgatumque apud eius lingue homines, ab superiore iam anno nouerat. Quin etiam hunc prophetis librum preponit: ex quo recensionis ordine, editionis quoque prerogatiuam colligere uerosimilius licet: subsecuta autem est statim Iobi uersio, quam se nuper adornasse, eiusque misisse ad Marcellam exemplar, in laudata modo epistola ait S. Pater: ex quo iterum falli perspicuum est post Martianeum alios, qui  preiuisse Iobum prophetis opinantur. His uulgo addunt tres libros Salomonis, quos ego, quidem serius differendos ex prologi ad Chromatium atque Heliodorum uerbis existimo: interea tamen haud ausim recepte apud omnes sententie refragari.

Atque hi demum libri omnes sunt, quos scimus editionis honori iam permissos eo tempore, quo de se Hieronymus testatus ita est in Catalogo, uetus Testamentum iuxta Hebraicum transtuli: quod criticorum filii ita dictum accipiunt, ut non uniuersam proprie Scripturam, sed quas dumtaxat recensuimus modo partes per id temporis transtulisse eum uelint. uere ego dixisse S. Doctorem existimo, totumque iam ab eo redditum Latine uetus Testamentum, nisi siquam fortasse exiguam eius partem excipere liceat, cuius ibi singillatim meminisse, nichil intererat. Et certe quo tempore Iobi uersionem refert, iam et Cetera clausa armario tenere se ait: que tametsi uariis subinde annis in lucem prodierint, ab eo tamen quo memorantur exordio esse repetenda: atque adeo iam inde a conscripti Catalogi anno fuisse adornata, perspicuum est. Prodierunt uero ex his primi Esdras et Nehemias, circa annum 394, quod ex prologo liquet, ubi multa que in Euangeliis laudantur, quasi de ueteri Testamento, et apud LXX non habentur, expendenda se ait latiori operi reseruare. Per latius enim opus epistolam in nostra recensione 57 siue libellum de Optimo genere interpretandi, quem nos anno ascripsimus 395 certum est designari. Hos excipiunt Paralipomena, in quorum nempe Prologo idem ille de Optimo genere interpretandi libellus nuper editus dicitur: ut eodem atque isto anno 395 lucem aspexisse uideantur. Qui igitur postremo omnium loco prodiisse hec affirmant, Dupinius, et Martianeus, a uero quam longissime aberrant: ac doceri quidem cum hoc ipso testimonio poterant, tum illo in epistola 71, ad Lucinium, post ferme triennium data, ubi omnes ante Octateuchum ueteris Testamenti libros S. ipse Interpres editos a se profitetur. Canonem, inquit, Hebraice ueritatis, excepto Octateucho, quem nunc in manibus habeo, pueris tuis et notariis dedi describendum. His itaque recognoscendis octo libris, qui priorem ex ordine sacri textus locum obtinent, ab anno 398 insudabat: quamquam Genesim eo citius editam, facile adducor ut credam, cum reliqui interim Mosis libri in quartum quintumue annum premerentur. Iosue autem nonnisi post sancte Paule dormitionem in lucem uenit: quam obiisse Honorio Augusto uI et Aristeneto coss., id est, an. 404, ex eiusdem epitaphio compertum est. Omnium denique postremus liber Esther prodierit, siquidem eum S. Pater Octateuchi numero comprehendit, ex Hebreorum more Iudices et Ruth libros in unum coniungens, qua demum in re, ac temporis nota aliorum probe initis rationibus nichil esse duximus reponendum.



[DIuINA BIBLIOTHECA I.]





S. P. INNOCENTIO XII P. M.

Hieronymus Christi uestem in Romana urbe suscipiens, cathedre Petri inuiolata communione consociatus, Damasi pape oraculum quondam ac delicie, ad tue Sanctitatis uestigia, beatissime Pater, festinus uoto obsequio letus accedit. Quamquam enim tui eum terreat magnitudo, inuitat tamen humanitas. Recedat, inquit, Romani culminis ambitio, cum successore Piscatoris, et disciplo crucis loquor . Nouit etenim Doctor Ecclesie maximus, socius angelorum in celo, quod si apostolos honore sequeris, sequaris et merito. Tue igitur Beatitudinis pedibus prouolutus summus ille uir, Bibliothecam suam Diuinam, que caput est omnium studiorum eius, rediuiuam nunc opera nostra, manibus quoque nostris offerre gestit; ut qui ad sedem Apostolicam uno eodemque effectu reuerentie propensi sumus, iunctis pariter officiis, secunda cunctis uirtutibus tui pontificatus initia indiuiduo honoris studio concelebremus .

Neque uero erit, sanctissime Pater, quod affatus tuos etiam minimi paueamus, cum nobis audientiam facturum sit immortale illud ingenium cum suo sacrarum interpretationum amplissimo munere, quod nos uenerabundi nomini tuo consecramus. Quid enim piissimo Christianorum Patri acceptum magis gratumue fuerit, quam restituta in omnes Ecclesie utilitates Diuina Hieronymi Bibliotheca, celestium scilicet mandatorum thesaurus, unde proferuntur noua et uetera, quibus sese, ac concreditum sibi gregem alere queat pastor bonus et dispensator fidelis? Quidni iucunda nunc fuerint Innocentio sacra Scripturarum uolumina, que caste erant delicie sancti Pontificis Damasi, cuius insignia hec sunt uerba ad ipsum Hieronymum scripta? Neque uero ullam puto digniorem disputationis nostre confabulationem, quam si de Scripturis sermocinemur inter nos, id est, ut ego interrogem,  tu respondeas. Qua uita nichil puto in hac luce iucundius: quo anime pabulo omnia mella superantur. Quam dulcia, inquit propheta, gutturi meo eloquia tua? super mel ori meo .

Multa quidem preclare facta tua, Pater sanctissime, dum apud duces, reges, imperatoresque internuntii olim officio fungereris, diuinis te legibus addictum, ac sanctorum Patrum documentis probe affectum demonstrabant: nunc autem summe potestatis particeps, Christique uicarius effectus, tot ac tanta pietatis prebes argumenta, ut omnes Christiane plebes sibi gratulentur, quod in te habeant scribam doctum in regno celorum, cuius uoluntas sit in lege Domini diu noctuque meditanda. Nam unde tibi uox illa toto iam orbe percelebris, Domus Romani Pontificis, domus est egenorum? Et iterum ad ipsos pauperes oculis captos, Non libertatem uobis eripio, sed dux uie, ac uester oculus esse uolo. Unde, inquam, Sanctitati tue huiusmodi uoces, que dulcissime sonant in auribus Ecclesie uirginis, nisi ex adytis et oraculo diuinarum Scripturarum, e quo sermonem istud eloqui didiceras: Oculus fui ceco, et pes claudo, pater eram pauperum . Quod enim ab inclyto illo inter Orientales quondum principe sciebat actitatum religioso humanitatis affectu, id ipsum Sanctitas tua orbi iam uniuerso conspicua imitandum sibi proposuit, plurimorum largitione munerum membra Christi confouens; uagosque inducens in domos Pontificias.

Nec uno tantum humanitatis ac misericordie beneficio Ecclesiam Dei subleuasse contentus, Papa uenerabilis, omnes etiam diuites ere percusso premonere uoluisti, ne sperarent in incerto diuitiarum, aliena concupiscentes, propria non erogantes, suisque in propriam perniciem abutentes; dicis enim: Pecunia ista non sit nobiscum in perditione. Quid plura? Ut exsultaret e Christiana republica simulacrorum seruitus auaritia, et cupiditas radix omnium malorum, decreto singulari statuit Apostolica tua sollicitudo, ne deinceps uenalia forent Iudicum tribunalia, sed gratis tribuerentur probis hominibus, qui iuxta preceptum Legislatoris Prophete constituti, iudicent populum iusto iudicio, nec in alteram partem declinent munera accipientes, que excecant oculos sapientum, et mutant uerba iustorum . Maxima utique hoc modo prestas largitatis ac munificentie munera: summoque in Pontifice digniora uix desiderari possunt facinora, nisi forte in Innocentio XII, qui quodam futurorum bonorum uaticinio, numeri duodenarii sortitus est nomen, ut in eo uirtutis Apostolice quasi plenitudinem sperare nobis liceret. Ecquis uiuit illo hodie moderatius, qui, Ecclesie prouentibus e nobilissima Pignatelli familia prorsus abdicatis, debitum parentibus amoris affectum in pauperes totum ex decreto transferre curauit? Persuasum nempe ipsi fuerat ab Hieronymo, gloriam episcopi in eo maxime collocatam, si pauperum inopie prouiderit, nec propriis studuerit diuitiis .

Ergo in te, beatissime Pater, factis equalibus expressa dignoscuntur quecumque egregius Doctor, diuino potius quam rhetorico afflatus spiritu, de abnegandis pro Christo Nepotibus uel Nepotianis, nec seculi lucris in Dei militia querendis, familiarissimos suos litteris monere contendit . Nam Hieronymo cum Innocentio quam bene conueniat, hinc epistole illinc decreta testantur. Solum pietatis genus esse uolunt, per calcatum patrem ad uexillum crucis euolare; et in exstincto Parentum affectu crudeles dici gloriantur. Tantam rerum uerborumque consonantiam mirabuntur alii in maximo Doctore, et in summo Pontifice: apud nos quidem iustam habet uenerationem quidquid excellit; sed admirationem non habuit antiqua ac explorata sanctorum uirorum consensio. Innocentio XII fidem scimus predicatam familiariter ab Hieronymo, dum eius precessorem hoc nomine primum Demetriadi uirgini sequendum ita proponit: Illud te pio caritatis affectu premonendam puto, ut sancti Innocentii, qui apostolice cathedre, et supradicti uiri successor, et filius est, teneas fidem: nec peregrinam, quamuis tibi prudens, callidaque uidearis, doctrinam recipias . Nec mirum quod Innocentii predicata sit fides ab eo qui filius eius declaratur in concilio Mileuitano, ubi noua et nimium perniciosa heresis, peregrina illa Pelagii doctrina eternum damnata erat. uerumtamen multo plures, inquit synodus Mileuitana epist. ad Innocentium papam, qui eius sensus diligentius indagare potuerunt, aduersus eum pro Christi gratia et Catholice fidei ueritate confligunt; sed precipue sanctus filius tuus, frater et compresbyter noster Hieronymus.

Plura congeri potuissent, sanctissime Pater, ut ex fide sua, tuorum predecessorum laude, ac Romane sedis ueneratione perpetua acceptissimus apud te Hieronymus haberetur. At quid in iis recensendis diutius immoremur, cum audito solo Doctoris sancti nomine exsultantem te presentes conspiciant? Oblatam enim Operum Hieronymi nostro labore adornatam nouam editionem tam benigne tamque grate suscepisti; ut cum restituto a nobis Hieronymo, Damasum in tua Sanctitate rediuiuum inuenisse multum gaudeamus. Accipe igitur pretiosissimum antiquitatis sacre monumentum, Eusebii Hieronymi Diuinam Bibliothecam antehac ineditam; et quasi florente adhuc etate de Gallia Romam redeuntem doctissimum uirum hilari uultu amplectere. Multam secum defert interpretationum Scripture sacre supellectilem, que temporum iniuria nobis omnino periisse credebantur. Nec sine nutu diuino factum est, quod ad nostram etatem usque ista e tenebris non prodierint in lucem. Congruum quippe fuerat ut sub tanto pontifice, solita maximi Scripturarum interpretis Hieronymi ministeria repeterentur . Lubens docebit in Isrel preceptum et iudicium, si te adiutorem ac patronum habere meruerit, Pontificie uocis tue oraculo probatus confirmatusque. Nec exsurgentes huius temporis quosdam Rufini gregales morabitur supra laudatus Innocentii filius, si te sanctissimum suum Patrem audierit cum Gelasio et concilio Romano proclamantem: Illa sentimus, que Beatum Hieronymum sentire cognoscimus;  et non solum de Rufino, sed etiam de uniuersis, quos uir sepius memoratus, zelo Dei et fidei religione reprehendit.

Post multam operam nostram, quam in res obscuras atque difficiles contulimus, tuum est, Pater beatissime, Hieronymo euangelizanti multam in Ecclesia uirtutem tribuere . Ita in solio cum duodecim iudicaturus sedeas: ita municipatum celi cum Paulo consequaris. Felicem prorsus ac prouidum laborem nostrum litterarium reputabimus, si profectus noster, et tua gloria fuerit: cumque nos omnes, quos pro officio sacerdotii filiorum loco Sanctitas tua diligit, Apostolica etiam benedictione sua prosequetur.


Sanctitati Tue


Offerebant humillimi Monachi Benedictini Congregationis Sancti Mauri.





PROLEGOMENA IN DIuINAM S. HIERONYMI BIBLIOTHECAM EX EDITIONE BENEDICTINIANA.



PROeMIUM.

Qui ueterum scriptorum nouas aggrediuntur editiones, de suscepto ab ipsis opere lectorem paucis docere possunt: cum enim in restituenda textus librorum integritate, ac illustrandis nonnullis locis obscurioribus, illorum precipue uersetur opera; una uel altera in id argumentum instituta disputatione, studiosis hominibus faciunt satis. Nobis uero S. Hieronymi Diuinam Bibliothecam, antehac ineditam, utilitati publice procurandam suscipientibus, tot tantaque incumbunt maximarum rerum momenta, ut magnitudo operis impositi non solum ceruices premat, sed ante sub fasce ruendum sit, quam leuandum. Quis enim non pertimescat maximi Scripturarum diuinarum Interpretis opus precipuum expendere in eam, quam consecutus est, lingue Hebraice peritiam inquirere; tempus scriptionum eius translationumque prefigere; dubias ac spurias a ueris et genuinis discernere lucubrationibus; planum facere legenti qualis in Ecclesia Christi fuerit Hieronymianarum uersionum usus; multaque his similia liquido demonstrare, que nec facili negotio nominibus suis recenserentur? Exhorrescimus, fateor, immensum illud ac profundum quasi disputationis pelagus, in quod necessitate compellimur, S. Hieronymi operibus edendis addicti et consecrati. Sed magna nos spes ista tenet apud equum Lectorem, ueniam scilicet nobis facilius indulgendam, sicubi in rebus sponte sua obscurioribus, et a nemine adhuc tentatis, illius desiderio non usquequaque satisfecimus: uel certe si nonnichil aliquando scribentibus exciderit, quod oculatiores diligentioresque haud effugisset. Hac spectatione in primis prouocati quedam emittimus Prolegomena in elucidationem Diuine huius S. Hieronymi Bibliothece, que ante nostram etatem clausa et ignorata bene multa patefaciet, scriptorum ac librorum errores ab animis remouebit, sacrisque uoluminibus, in Latinum cum e Greco, tum ex Hebreo conuersis ab Eusebio Hieronymo, Ecclesiam Christi ditabit.



PROLEGOMENON PRIMUM De nomine Bibliothece Diuine, et de modo quo nobis edita sit.

I. Quid significet Bibliotheca Diuina. II. Consilium Hieronymi in uertendis Scripturis sacris. III. Eiusdem studium in lingua Hebraica perdiscenda. Iu. Quos habuerit hortatores, quos oppugnatores suarum translationum ex Hebreo. u. In suis translationibus nimiam uitabat nouitatem, et interpretationis .

 Apud ueteres Bibliothece Diuine nomen obtinebant sacra uolumina, que nunc temporis Biblia uocamus. Ideo apud Hieronymum in Catalogo Scriptorum ecclesiasticorum, Eusebius Cesariensis Bibliothece diuine cum Pamphylo martyre diligentissimus peruestigator laudatur: erant enim ambo in Scripturis diuinis studiosissimi, ita ut Palestinos Bibliorum codices, ab Origene elaboratos, in Ecclesiis Orientis uulgandos susceperint. Nec exemplaria solum Instrumenti ueteris ac noui, que Christianorum manibus terebantur, Bibliothece nomine gaudebant antiquitus:  sed Hebreorum quoque uolumina eadem appellatione efferunt sancti Patres. Hieronymus ad Paulam iuniorem et ad Eustochium Christi uirgines, sic in librum Esther prefatus est: uos autem, inquit, o Paula et Eustochium, quoniam et Bibliothecas Hebreorum studuistis intrare, et interpretum certamina comprobastis, tenentes Esther Hebraicum librum, per singula uerba, nostram translationem aspicite: ut possitis agnoscere, me nichil etiam augmentasse addendo, sed fideli testimonio simpliciter, sicut in Hebreo habetur, historiam Hebraicam Latine lingue tradidisse.  Bibliothecas itaque Hebreorum hoc loco appellat uolumina Hebrea ueteris Testamenti, que uolumina Paula et Eustochium edocte fuerant sub eodem magistro Hieronymo. Hac item appellatione manifestius adhuc declaratur uetus Testamentum lib. uI Originum c. 3, apud Isidorum, et in manuscripto codice bibliothece Colbertine, qui glossas diuinorum librorum complectitur, habetque notam numericam 2852. Nam circa medium libri hec Isidori uerba ab anonymo scripta leguntur: Bibliothecam ueteris Testamenti Esdras scriba post incensam legem a Chaldeis, dum Iudei ingressi sunt  in Ierusalem, diuino afflatus Spiritu reparauit: cunctaque Legis ac Prophetarum uolumina, que fuerant a gentibus corrupta, correxit: totumque uetus Testamentum  in XX duos libros constituit, ut tot libri essent in Lege, quot habebantur et littere. Ita ibi uetus ille scriptor, quisquis fuerit. Eodem sensu Hieronymus epistola ad Augustinum, uetus Instrumentum, seu uolumina eiusdem uocat Ecclesiarum Bibliothecas: uis, inquit, amator esse uerus Septuaginta Interpretum? Non legas ea que sub asteriscis sunt, immo rade de uoluminibus, ut ueterum te fautorem probes. Quod si feceris, omnes Ecclesiarum Bibliothecas damnare cogeris: uix enim unus, aut alter inuenitur liber, qui ista non habeat. Exemplaria etiam noui Testamenti hoc nomine fuisse uocata, testis est epist. 52, ad Pammachium; ubi S. Doctor, prouocans ad illam Apostoli , in qua de uirginitate et nuptiis disputat I Cor. uII, commentarios Patrum reuoluendos  monet, et Ecclesiarum Bibliothecis fruendum, ut consideratis diligenter uerbis Apostoli, liquido appareat ipsum propter calumniam declinandam, multo plus, quam Paulus uoluerit, in maritos fuisse clementem. Dicitur igitur, Reuolue omnium, quos supra memoraui, commentarios; et Ecclesiarum Bibliothecis fruere; et magis concito gradu ad optata ceptaque peruenies. Denique epistolam S. Hieronymi ad Paulinum, in fronte sacrorum Bibliorum appositam, sic inscribunt manuscripti codices aliquot, qui apud Celestinos et Predicatores Auenionenses asseruantur: Incipit Prologus Hieronymi super Bibliothecam. Tot a nobis premissa sunt testimonia ex ipso presertim Hieronymo deprompta, ut omnibus planum fieret, ueteris ac noui Testamenti uolumina  ab eodem interprete in Latinum sermonem conuersa, non incongrue uocari diuinam Hieronymi Bibliothecam. Quod facilius nobis concedent litterati uiri, cum nouerint Bibliothece Hieronymi nomen ab antiquis scriptoribus usurpatum fuisse ad designandas eiusdem Latinas sacrorum Bibliorum translationes. Exstat in nostra bibliotheca S. Germani a Pratis codex uenerande antiquitatis num. 15, in quo scriptor ad finem Epistole ad Hebreos hec apposuit: Lege cum pace Bibliothecam Hieronymi presbyteri Bethleem. Huius scriptoris studium imitati, uerbisque S. Doctoris prorsus adherentes; uolumen presens Diuine Hieronymi Bibliothece titulo inscriptum esse curauimus: quippe quod omnia ueteris ac noui Testamenti  uolumina Latine ab eodem reddita complectatur. Plura de huiusmodi nomenclatura adiicere poteramus: nisi unus sufficeret nobis Hieronymus ad probationem eius nominationis, qua cooptamus primum editionis nostre uolumen.

II. Studio ac exemplo Origenis prouocatus Hieronymus, primum emendatissimam ad fidem Hexaplorum editionem Scripture sacre Latinis suis tribuere curauit: magis utile quid ex hoc, ut uocat, otio Ecclesiis boni uenturum ratus, quam ex aliorum negotio. Audiendus ipse est prefatione in librum Iob ex Greco eloquio conuersum: Si aut fiscellam, inquit, iunco texerem, aut palmarum folia complicarem . . . . nullus morderet, nemo reprehenderet. Nunc autem quia iuxta sententiam Saluatoris uolo operari  cibum, qui non perit, et antiquam diuinorum uoluminum uiam sentibus uirgultisque purgare: mihi genuinus infigitur, corrector uitiorum falsarius uocor, et errores non auferre, sed serere. Tanta est enim uetustatis consuetudo, ut etiam confessa plerisque uitia placeant; dum magis pulchros habere uolunt codices, quam emendatos. Integritati igitur ac sinceritati sue uolumina sacra restituere satagebat Hieronymus, et hoc consilio omissa bene multa suppleuit, uitiaque confessa, quamuis plerisque placerent, auferre non dubitabat. Ad originem enim Grecam reuertens, ea que uel a uitiosis interpretibus male reddita; uel a presumptoribus imperitis emendata peruersius, uel a librariis dormitantibus aut addita fuerant, aut mutata, impigre correxit. Hoc modo operabatur cibum qui  non perit, ac pro flabellis et sportellis aliorum monachorum, spiritualia hec et mansura dona Ecclesie Dei tribuebat. Unde mentem suam aperiens sanctis mulieribus, ita scribit prefatione in Danielem: Obsecro uos, o Paula et Eustochium, fundatis pro me ad Dominum preces: ut quamdiu in hoc corpusculo sum, scribam aliquid gratum uobis, utile Ecclesie, dignum posteris. Presentium quippe iudiciis non satis moueor: qui in utramque partem, aut amore labuntur, aut odio. Quid uero utilius Ecclesie, quid magis dignum posteris quam diuinorum uoluminum uia sentibus uirgultisque errorum purgata? Quid acceptum magis cunctis fidelibus in Christo quam integri ac immaculati codices diuine Scripture? Itaque publice huius utilitatis intuitu curam in se suscepit  Hieronymus emendandi quecumque librariorum incuria, uel iniuria temporum, aut imperitia interpretum male irrepserant in exemplaria sacrorum Bibliorum Latine Grecis deprompta. Post nauatam autem Ecclesie Christi tantam operam e LXX Translatorum interpretatione, ad perfectiora sese conuertens nouam ex Hebreo Scripturarum editionem aggressus est, ut deinceps Latinis, non riuulos consectari, sed rerum fontes uidere, cornicumque, id est, Iudeorum oculos ex ipsa ueritate Hebraica configere liceret. Id animi habuisse se in uertendis e fonte Hebreo sacris uoluminibus testatur S. Doctor pluribus locis scriptionum suarum. Memorabilis est precipue sententia isthec lib. III Apologie aduersus  Rufinum: Tu Latinas Scripturas, inquit, de Greco emendabis, et aliud Ecclesiis trades legendum, quam quod semel ab apostolis susceperunt: mihi non licebit post Septuaginta editionem, quam diligentissime emendatam ante annos plurimos mee lingue hominibus dedi, ad confutandos Iudeos etiam ipsa exemplaria uertere, que ipsi uerissima confitentur, ut si quando aduersum eos Christianis disputatio est, non habeant subterfugiendi diuerticula, sed suomet potissimum mucrone feriantur. Illudebant Iudei Christianos, et Ecclesiis Dei insultabant de falsitate Scripturarum propter Septuaginta Interpretes, quos in multis errasse contendebant. Ad retundendam igitur hostium calumniam profitetur Hieronymus prefatione in Isaiam, se in peregrine lingue eruditione sudasse,  ne scilicet Iudei de falsitate Scripturarum Ecclesiis Dei diutius insultarent. Et ad Chromatium prefatione in Paralipomena: Nostri arbitrii putas, inquit, aut e pluribus iudicare quid uerum sit, aut nouum opus in ueteri opere cudere, illudentibusque Iudeis, cornicum, ut dicitur, oculos configere. Nemo est qui nesciat Sophronium aliquando a Iudeis illusum in disputando: hoc namque docuit Hieronymus prefatione in Psalterium suum ex Hebreo Latine conuersum, ita ad ipsum Sophronium scribens: Quia igitur nuper cum Hebreo disputans, quedam pro Domino de Psalmis testimonia protulisti, uolensque ille te illudere, per sermones pene singulos, asserebat non ita haberi in Hebreo, ut tu de Septuaginta Interpretibus opponebas: studiosissime postulasti, ut post Aquilam, et Symmachum,  et Theodotionem, nouam editionem Latino sermone transferrem. Ex his manifestum nobis est ingratos prorsus ac iniquos fuisse Hieronymo eos omnes, qui obiiciebant sanctum uirum in Septuaginta condemnationem Scripturas sanctas interpretatum: neque uero in culpam uocari meruit, quod arma aduersus hostes fidei Christiane sua uersione subministraret Ecclesiis. Iuste ergo hoc queritur ad finem secundi libri Apologie sue aduersus Rufinum: Unde me putabam bene mereri de Latinis meis, et nostrorum ad discendum animos concitare  inde in culpam uocor, et nauseanti stomacho cibos ingero. Ecquid in homine tutum sit, si innocentia criminosa est? Denique studium suum hoc  argumento malignis etiam lectoribus persuasum uoluit: Quod si apud Grecos, post Septuaginta editionem, iam Christi Euangelio coruscante, Iudeus Aquila, et Symmachus, ac Theodotio iudaizantes heretici sunt recepti, qui multa mysteria Saluatoris subdola interpretatione celarunt: et tamen in habentur apud Ecclesias, et explanantur ab Ecclesiasticis uiris: quanto magis ego Christianus, et de parentibus Christianis natus, et uexillum crucis in mea fronte portans, cuius studium fuit omissa repetere, deprauata corrigere, et sacramenta Ecclesie puro et fideli aperire sermone, uel a fastidiosis, uel a malignis lectoribus non debeo reprobari? Hec ipse prefatione in librum Iob ex Hebreo Latine redditum. Idem probat epist. 89 ad  Augustinum, cui suum studium commendabat his uerbis: Ego enim non tam uetera abolere conatus sum, que lingue mee omnibus emendata de Greco in Latinum transtuli, quam ea testimonia, que a Iudeis pretermissa sunt, uel corrupta, proferre in medium: ut scirent Nostri quid Hebraica ueritas contineret. Si cui legere non placet, nemo compellit inuitum. Bibat uinum uetus cum suauitate, et nostra musta contemnat, que in explanationem priorum edita sunt: ut sicubi illa non intelliguntur, ex nostris manifestiora fiant. Rescripsit S. Augustinus ad Hieronymum, prorsus ita esse persuasus: De interpretatione tua, inquit, iam mihi persuasisti, qua utilitate Scripturas uolueris transferre de Hebreo, ut scilicet ea, que a Iudeis pretermissa uel corrupta sunt, proferres in medium.  Cetera uide epist. 97 inter Hieronymianas. Restat igitur e supra iam allatis, Hieronymum non in suggillationem Septuaginta Interpretum; sed ad omnes Ecclesie utilitates nouam ex Hebreo fonte edidisse uersionem.

III. Cum autem sciret Hieronymus se non posse interpretari, nisi quod antea intellexerat, omnibus Grecorum ac Latinorum excultus disciplinis, Hebreorum magistrorum limina terere, eorumque litteras studere cepit. Id abunde testatus est epist. 4 ad Rusticum monachum, docens amore uirtutum uitia superanda: Dum essem iuuenis, inquit, et solitudinis me deserta uallarent, incentiua uitiorum ardoremque nature ferre non poteram. Quam cum crebris ieiuniis frangerem, mens tamen cogitationibus estuabat:  ad quam edomandam, cuidam fratri, qui ex Hebreis crediderat, me in disciplinam dedi, ut post Quintiliani acumina, Ciceronis fluuios, grauitatemque Frontonis, et lenitatem Plinii, alphabetum discerem, et stridentia anhelantiaque uerba meditarer. Quid ibi laboris insumpserim, quid sustinuerim difficultatis, quoties desperauerim, quotiesque cessauerim, et contentione discendi rursus inceperim, testis est conscientia tam mea, qui passus sum, quam eorum qui mecum duxerunt uitam. Et gratias ago Domino, quod de amaro semine litterarum dulces fructus carpo. Hanc in discendo litteras Hebraicas difficultatem pistrinum uocat, dum sic in Danielem prefatur: Denique et ego adolescentulus post Quintiliani et Tullii lectionem, ac flores rhetoricos, quem me in lingue huius pistrinum reclusissem,  et multo sudore, multoque tempore uix cepissem anhelantia stridentiaque uerba resonare, et qua per cryptam ambulans, rarum desuper lumen aspicerem, impegi nouissime in Danielem, et tanto tedio affectus sum, ut desperatione subita omnem laborem ueterem uoluerim contemnere. uerum adhortante me quodam Hebreo, et illud mihi crebrius in sua lingua ingerente, Labor omnia uincit improbus; et qui mihi uidebar sciolus inter eos, cepi rursum discipulus esse Chaldaicus. Et ut uerum fatear, usque ad presentem diem magis possum sermonem Chaldaicum legere et intelligere, quam sonare. Tantum opere ac laboris expertus est S. Hieronymus in discenda lingua Hebraica, propter anhelantia illa et stridentia uerba, que etsi intelligantur  a Latinis, uix tamen ea sonare possumus ad morem Iudeorum, quibus natiuum est huiusmodi idioma barbarum. Unde idem Hieronymus lib. I Comment. in cap. III Epistole ad Titum, causam tante difficultatis edisserit dicens: Quod autem ait, genealogias et contentiones, et rixas, que ueniunt ex lege, deuita: proprie pulsat Iudeos, qui in eo se iactant, et putant legis habere notitiam, si nomina teneant singulorum, que quia barbara sunt, et etymologias eorum non nouimus, plerumque corrupte proferuntur a nobis. Et si forte errauerimus in accentu, in extensione et breuitate syllabe, uel breuia producentes, uel producta breuiantes, solent irridere nos imperitie, maxime in aspirationibus et quibusdam cum rasura gule litteris proferendis . . . . Si igitur a nobis hec nominum et  lingue idiomata, ut uidelicet barbara, non ita fuerint expressa, ut exprimuntur ab Hebreis, solent cachinnum attollere, et iurare se penitus nescire quod dicimus. Unde et nobis cure fuit omnes ueteris legis libros, quos uir doctus Adamantius in Hexapla digesserat, de Cesariensi Bibliotheca descriptos, ex ipsis authenticis emendare, in quibus et ipsa Hebrea propriis sunt characteribus uerba descripta, et Grecis litteris tramite expressa uicino . . . . ut non magnopere pertimescamus supercilium Iudeorum, solutis labiis, et obtorta lingua, et stridente, et rasa fauce gaudentium. Assiduum uero fuisse in litteris Hebraicis S. Doctorem manifeste declarant uerba isthec, que in epitaphio Paule matris scripta leguntur: Loquar et aliud, quod forsitan emulis uideatur incredibile. Hebream  linguam, quam ego ab adolescentia multo labore ac sudore ex parte didici, et infatigabili meditatione non desero, ne ipse ab ea deserar, discere uoluit, et consecuta est, etc. Parum erat homini studiosissimo ac intelligentie sacrorum Bibliorum cupidissimo, linguam Hebream multo sudore didicisse, nisi etiam opes suas in eo negotio experiretur. Ad perfectam enim obscurissimi libri Iob intelligentiam doctorem adhibuit Hebreum, quem non gratis accessisse, sed pecunia conductum asserit prefatione in eumdem Iobi librum: Memini me, inquit, ob intelligentiam huius uoluminis Lyddeum quemdam preceptorem, qui apud Hebreos primus haberi putabatur, non paruis redemisse nummis: cuius doctrina an aliquid profecerim, nescio. Hoc unum scio, non potuisse me interpretari,  nisi quod ante intellexeram. Nulli ergo labori parcens, nec marsupio suo, lingue Hebraice notitiam consecutus est non mediocrem; ita ut par esset Latino sermone extemplo exponere quecumque Iudei Hebraice ipsi dictitarent. Cuius rei testem habemus prefationem in Tobiam, ubi docuit nos modum quo suam uersionem Latinam edidit: Et quia, ait, uicina est Chaldeorum lingua sermoni Hebraico, utriusque lingue peritissimum loquacem reperiens, unius diei laborem arripuit: et quidquid ille mihi Hebraicis uerbis expressit, hoc ego, accito notario, sermonibus Latinis exposui. Quod utique per se ipsum numquam prestitisset, nisi probe et pulchre calluisset linguam Hebraicam: nam quis semidoctus aut rudis in lingua  Hebraica, loquentis Hebrei uerba dictata simili facilitate in Latinum sermonem conuerteret? Satis ergo perspectum fit, Hieronymum sermonis Hebrei perfectam notitiam habuisse; etsi modestie causa ipse alibi dixerit, se Hebreorum sermonem ex parte didicisse, in Latino autem ab incunabulis inter grammaticos, et rhetores, et philosophos fuisse detritum. Neque uero negare potuit epistola 142, ad Damasum papam, ab Hebreis multa didicisse: Est uir quidam, inquit, a quo ego plura didicisse me gaudeo, et qui Hebreum sermonem ita elimarit, ut inter scribas eorum Chaldeus existimetur. Ad Marcellam quoque epist. 130 fatetur nonnichil purioris Latinitatis amisisse propter usum idiomatis Hebrei sibi familiarem: Nos, ut scis, Hebreorum lectione  detenti, in Latina lingua rubiginem obduximus, in tantum ut loquentibus quoque nobis stridor quidam non Latinus interstrepat. Unde ignosce ariditati, etc. In fine Commentariorum in Aggeum prophetam, omnem eloquii uenustatem perdidisse se dicit studio lingue Hebraice: Obsecro te, lector, ut ignoscas celeri sermone dictanti, nec requiras eloquii uenustatem, quam multo tempore Hebree lingue studio perdidi, etc. Idem Hieronymi studium probant Hebrea uolumina ab eo descripta, uel collata cum interpretibus Grecis; nec non Palestine prouincia, quam perlustrauit ac peragrauit ob pleniorem intelligentiam Hebraicorum nominum, adscitis etiam Iudeorum eruditissimis magistris sibi sociis. Singula ordine suo prosequamur. Apud S. Damasum excusat  se tarditatis epist. 125, quod non statim ad eius interrogata rescripserit alio opere detentus. Quid sit autem tale opus his uerbis declarauit initio eiusdem epistole: Interim tamen et ego linguam, et ille articulum, mouebamus, cum subito Hebreus interuenit, deferens non pauca uolumina, que de Synagoga quasi lecturus acceperat. Et illico: Habes, inquit, quod postulaueras: meque dubium, et quid facerem nescientem, ita festinus exterruit, ut omnibus pretermissis, ad describendum transuolarem: quod quidem usque at presens facio. Hebraicis similiter detentus litteris, et contentione librorum assidua, breuiorem dedit epistolam 74 ad Marcellam: Ut tam paruam, inquit, epistolam scriberem, cause duplicis fuit, quod et tabellarius festinabat, et ego alio opere detentus, hoc  quasi me occuparem. Queris quidnam illud sit, tam grande, tam necessarium, quo epistolice confabulationis munus exclusum est. Iampridem cum uoluminibus Hebreorum editionem Aquile confero; ne quid forsitan, propter odium Christi, Synagoga mutauerit: et ut amice menti fatear, que ad nostram fidem pertinet roborandam, plura reperio. Nunc a prophetis, Salomone, Psalterio, Regnorumque libris examussim recensitis, Exodum teneo, quem illi ELLESMOTH uocant, ad Leuiticum transiturus: uides igitur, quod nullum officium huic operi preponendum est. In his studiis occupatus Rome uir sanctus, oculis insuper Iudeam contemplari uoluit: quomodo enim Grecorum historias magis intelligunt  qui Athenas uiderint; ita sanctam Scripturam lucidius intuebitur, qui Iudeam oculis contemplatus est, uel antiquarum urbium memorias, locorumque, et eadem uocabula, uel mutata cognouerit. Unde et Hieronymo cure fuit cum eruditissimis Hebreorum hunc laborem subire, ut circumirent prouinciam quam uniuerse Christi Ecclesie sonant. Ita ipse conceptis uerbis ad Domnionem et Rogatianum prefatione in librum Paralipomenon, quibus item fassus est, numquam se in diuinis uoluminibus propriis uiribus credidisse, nec habuisse magistram opinionem suam, sed ea etiam de quibus scire se arbitrabatur, interrogare solitum; quanto magis in iis super quibus anceps erat? Hoc uero confirmat argumento sequenti: Denique, inquit, cum a me nuper  litteris flagitassetis, ut uobis Paralipomenon Latino sermone transferrem; de Tiberiade legis quemdam doctorem, qui apud Hebreos admirationi habebatur, assumpsi et contuli cum eo a uertice, ut aiunt, usque ad extremum unguem: et sic confirmatus ausus sum facere quod iubebatis. Quid amplius in uiro studioso desiderari queat, certe non uideo. Omnem in rebus Hebraicis laborem insumit, sumptui non parcit, peregrinationes laboriosas subit, cum eruditissimis Iudeorum assidue sermonem confert; libros propria manu describit; contendit Greca cum Hebreis. Denique quid non, ut lingue sancte intelligentiam consequeretur? Merito igitur aiebat supra: Et gratias ago Domino, quod de amaro semine litterarum dulces fructus carpo; id est, scientiam diuinarum  Scripturarum, et sermonis Hebrei peritiam.

Iu. Multarum igitur linguarum scientia insignis Hieronymus, et apud omnes eruditione sua celebratus; breui a pluribus rogari cepit, ut libros sacros e fontibus Hebreis in Latinum sermonem transferre uellet. Omnes prefatiuncule ueteris Testamenti quarum ex parte exempla subiiciemus, huic rei testes sunt. Et superfluum est, quod in illis dictum inuenitur, aliter quam ibi dictum est, scribere. Incipiamus igitur a Genesi, cuius prologus talis est: Desiderii mei desideratus accepi epistolas, qui quodam presagio futurorum cum Daniele sortitus est nomen, obsecrantis ut translatum in linguam Latinam de Hebreo sermone Pentateuchum nostrorum auribus traderem. Erat forte hic Desiderius sanctus ille presbyter  in uasconia, qui cum Ripario auctor fuit luculenti operis editi ab Hieronymo pro sanctis martyrum reliquiis aduersus uigilantium. Auctores sunt huius Dictatiuncule mee, inquit Hieronymus, sancti presbyteri Riparius et Desiderius, qui parochias suas uicinia istius scribunt esse maculatas, miseruntque libros per fratrem Sisinnium, etc. Nisi alium Desiderium fuisse credamus, honestum et eloquentem uirum, cui S. Doctor scribebat epistolam 154, in qua etiam apparet, opuscula Hieronymi uehementer postulari ab eo, qui cum Daniele uaticinium habuerit. Sed quisquis fuerit iste Desiderius, qui Pentateuchum Latino sermone translatum ex Hebreo filagitabat; certum uidetur sanctum fuisse, nec  exiguum in Ecclesia meritis hominem. Finito Pentateucho, ad Iesum filium Naue, id est, ad Iosue, et ad Iudicum librum, ad Ruth quoque et Esther manum misit: quia hos libros Eustochio uirgini Christi negare non potuit. Latine eos ex Hebreo conuertit post sancte Paule dormitionem, cuius antea precibus uolumina quatuor Regum, in Latinum sermonem fuisse interpretatum non leuis est coniectura in illis ultimis prefatiuncule uerbis: Sed et uos famulas Christi rogo, que Domini discumbentis pretiosissimo fidei myrro ungitis caput . . . . ut contra latrantes canes, qui aduersum me rabido ore deseuiunt . . . . orationum uestrarum clypeos opponatis. Famulas Christi, non alias puto quam Paulam et Eustochium, Bethleem degentes etatem cum Hieronymo.  Paralipomena, petente sanctissimo episcopo Chromatio, ad fontem Hebreum Latinis sermonibus expressit: Si Septuaginta, inquit, Interpretum pura, et ut ab eis in Grecum uersa est, editio permaneret, superflue me, Chromati, episcoporum sanctissime atque doctissime, impelleres, ut Hebrea uolumina Latino sermone transferrem. Impellebat ergo sanctissimus atque doctissimus episcopus Hieronymum, ut omissis riuulorum tramitibus, ex ipsa ueritate Hebraica libros sacros Latinis hominibus traderet. Pro libro Ezre et Nehemie similiter uertendo, Domnionem et Rogatianum Hieronymo institisse probant uerba hec, que in prefatione leguntur: Tertius annus est, quod semper scribitis atque rescribitis, ut Ezre librum de Hebreo transferam:  quasi non habeatis Greca et Latina uolumina; aut quidquid illud est, quod a nobis uertitur, non statim ab omnibus conspuendum sit. Certe in Ecclesia Christi non fuit tunc temporis uir Domnione celebratior illustri sanctitatis laude, ut testata res est pluribus epistolis Hieronymi, Augustini, ac Paulini; nec non Rufini, et Palladii scriptis. Rogatianus autem frater creditur eiusdem sanctissimi Patris et presbyteri Domnionis, qui ueneranda canitie Christianis omnibus summo in honore erat, atque hospitalitatis officio Lot sui temporis appellari meruit. Tales habuit Hieronymus hortatores translationum suarum ex Hebreo. Libros quoque Salomonis ex Hebraica ueritate conuersos, sanctis episcopis Chromatio et Heliodoro dedicauit: quorum deinde postulationibus  acquiescens, librum Tobie Chaldeo sermone scriptum Latine interpretatus est. Mirari non desino, eius sunt uerba, exactionis uestre instantiam: exigitis enim ut librum Chaldeo sermone conscriptum ad Latinum stylum traham. . . . feci satis desiderio uestro, non tamen meo studio. Arguunt enim nos Hebreorum studia, et imputant nobis contra suum Canonem, Latinis auribus ista transferre. Sed melius esse iudicans Phariseorum displicere iudicio, et episcoporum iussionibus deseruire, institi ut potui, etc. Sophronius, uir apprime eruditus, inter eos etiam numerandus uenit, qui Hieronymum litteris impellebant ad huiusmodi translationes Latinas. Unde ad eumdem Sophronium de occasione uersionis Psalterii  ex Hebreo scribens, hec in prefatione comminiscitur: Quia igitur nuper cum Hebreo disputans, quedam pro Domino Saluatore de Psalmis testimonia protulisti: uolensque ille te illudere, per sermones pene singulos asserebat non ita haberi in Hebreo, ut tu de Septuaginta Interpretibus opponebas, studiosissime postulasti, ut post Aquilam, et Symmachum, et Theodotionem, nouam editionem Latino sermone transferrem. Aiebas enim te magis interpretum uarietate turbari, et amore quo laberis, uel translatione, uel iudicio meo esse contentum. Unde impulsus a te, cui et que possum, negare non possum, rursum me obtrectatorum latratibus tradidi: maluique te uires meas, quam uoluntatem in amicitia querere. Certe confidenter dicam, et multos huius operis testes citabo, me  nichil dumtaxat scientem de Hebraica ueritate mutasse. Inuitus denique et coactus Paule matris ac Eustochii uirginis quotidianis exactionibus, prophetarum tam maiorum, quam minorum uolumina latinitate donauit: id enim expresse conqueritur prefatione in Ieremiam, quam his uerbis definitam esse uoluit: Pro his omnibus maledicta ab emulis prestolantes, quibus me necesse est per singula opuscula respondere. Et hoc palior, quia uos cogitis. Ceterum ad compendium mali rectius fuerat modum furori eorum silentio meo ponere, quam quotidie noui aliquid scriptitantem, inuidorum insaniam prouocare. Huc usque de tantis ac talibus exactoribus Hieronymianarum uersionum dixisse sufficiat, ut ratum sit omnibus summam in Ecclesia Dei fuisse semper auctoritatem  uoluminum Hebraicorum ueteris Instrumenti, quod Latine redditum Ecclesiis dedicatum est, procurante ancillarum Christi, uirorum doctorum, ac sanctissimorum episcoporum agmine.

Iam quod oppugnatores earumdem translationum spectat, si Augustinum excipias, nemo eorum qui non, stimulante inuidia, sanctum opus capere, et Hieronymo detrahere studuerit. Ideo prefatione in Ezram de suis emulis aiebat: Accedunt ad hoc inuidorum studia, qui omne quod scribimus reprehendendum putant; et interdum contra se, conscientia repugnante, publice lacerant quod occulte legunt: intantum ut clamare compellar, et dicere: Domine, libera animam meam a labiis iniquis et a lingua dolosa. Nihil est quod manifestius inuidorum illorum  uesaniam prodiderit, quam ea que leguntur ad finem libri secundi Apologie aduersus Rufinum, ubi de supposita Hieronymo epistola abunde satis disputatur: Scribit frater Eusebius, inquit S. Hieronymus, se apud Afros episcopos, qui propter Ecclesiasticas causas ad comitatum uenerant, epistolam quasi meo scriptam nomine reperisse: in qua agerem penitentiam, et me ab Hebreis in adolescentia inductum esse ut testarer, ut Hebrea uolumina in Latinum uerterem, in quibus nulla sit ueritas. Quod audiens obstupui. . . Qui hoc ausus est facere, quid aliud non audeat? Bene quod malitia non habet tantas uires, quantos conatus. Perierat innocentia, si semper nequitie iuncta esset potentia; et totum quidquid cupit calumnia, preualeret.  Et iterum: Ecquid in homine tutum sit, si innocentia criminosa est? Dormiente patrefamilias, inimicus homo zizania superseminauit. Exterminauit uineam aper de silua, et singularis ferus depastus est eam. Ego taceo, et littere non mee loquuntur contra me. Ignoro crimen, et crimen in toto orbe confiteor. Heu mihi, mater mea, ut quid me genuisti, uirum, qui iudicer et discernar omni terre? His inflammati inuidie facibus, ac nequitie artibus instructi nebulones quidam oppugnabant translationes Hebraicas Hieronymi. Signifer eorum fuit Rufinus, etsi iuraret se epistolam non scripsisse ad Afros sub nomine Hieronymi, in qua iste confiteretur inductum esse a Iudeis ut mendacia transferret. Inter gregales eiusdem Rufini, oppugnatorem quoque habuit Palladium Hieronymus; nam  huius ipse meminit proemio Dialogorum aduersus Pelagianos, dicens: Palladius, seruilis nequitie, eamdem heresim instaurare conatus est, et nouam translationis Hebraice mihi calumniam struere, etc. O felices S. Doctoris labores, qui numquam hereticis parcens, omni egit studio, ut hostes Ecclesie, eius quoque hostes fierent! Neque uero tot calumnias excogitarent Origeniste ad exitium sancti uiri, nisi prius illorum errores publice redarguisset, scriptisque fregisset ipsorum superbiam. At licet hydra sibilaret; uictorque Sinon incendia iactaret: magis sanctorum uirorum caritate prouocabatur ad studium, quam inuidorum detractione et odio deterreretur. Tanto autem liuore torquebantur propter translationem Hebraicam, tum Iudei, tum maleuoli  Christiani, ut Hieronymum de medio tollere uoluissent. Hinc Beda in sua epistola apologetica eiusmodi inuidie recordatus, ait: Quippe qui in tam necessaria diuine Scripture translatione, pene a Latinis simul et Hebreis est lapidibus oppressus. Ab Hebreis quidem, quod eis, irridendi Christianos, et calumniandi pro codicibus mendosis occasio foret ablata: a Latinis autem, quod eis noua ei insolita, tametsi meliora, pro ueteribus ingererentur et solitis. Quibus consonant ista que leguntur apud ipsum Hieronymum prefatione in librum Iosue: Que enim audientis, uel legentis utilitas est, nos laborando sudare, et alios detrahendo laborare; dolere Iudeos, quod calumniandi eis et irridendi Christianos sit ablata occasio; et Ecclesie homines id despicere, immo lacerare, unde aduersarii torqueantur?

 Diuerso prorsus ferebatur studio S. Augustinus, cum ab interpretatione Hebreorum uoluminum aliquando Hieronymum deterruit, eo scilicet animo, qui oculis Dei in fraterna dilectione non displicet. Quid igitur cause exstiterit ad deterrendum Hieronymum ab incepto opere Hebraice translationis, amicissime ipsi suggerebat idem Augustinus epist. 71, ubi ait: Ego sane te mallem Grecas potius Canonicas nobis interpretari Scripturas, que Septuaginta Interpretum perhibentur. Perdurum erit enim, si tua interpretatio per multas Ecclesias frequentius ceperit lectitari, quod a Grecis Ecclesiis Latine Ecclesie dissonabunt; maxime quia facile contradictor conuincitur greco prolato libro, id est, lingue notissime. Quisquis  autem in eo quod ex Hebreo translatum est, aliquo insolito permotus fuerit, et falsi crimen intenderit; uix aut numquam ad Hebrea testimonia peruenietur, quibus defendatur obiectum. Quod si etiam peruentum fuerit, tot Latinas et Grecas auctoritates damnari quis ferat? Huc accedit, quia etiam consulti Hebrei possunt aliud respondere: ut tu solus necessarius uidearis, qui etiam ipsos possis conuincere: sed tamen quo iudice mirum si potueris inuenire. Hec erant argumenta, quibus, sanctus sanctum impellebat ad interpretationem Grecorum codicum Septuaginta, pretermissis Hebreorum uoluminum fontibus; quia Latinis hominibus difficilis aut nullus erat accessus ad Hebrea testimonia comprobanda. At breui utilitatem agnouit Hebraice translationis Augustinus, accepta uidelicet  Hieronymi responsione ad illas obiectas difficultates. Unde usum eius in Ecclesiis quamuis minime probaret, propter uitandam Christiane multitudinis perturbationem: fatetur tamen plurimis locis utiliorem ac prestantiorem esse uersionem Scripturarum ex Hebreo illa que ad Grecorum codices primum edita erat: De interpretatione tua, inquit ad Hieronymum epistola octogesima secunda, iam mihi persuasisti, qua utilitate Scripturas uolueris transferre de Hebreis: ut scilicet ea, que a Iudeis pretermissa, uel corrupta sunt, proferres in medium. . . . Ideo autem desidero interpretationem tuam de Septuaginta, ut et tanta Latinorum interpretum, qui qualescumque hoc ausi sunt, quantum possumus, imperitia careamus: et hi qui me inuidere putant utilibus laboribus tuis, tandem aliquando,  si fieri potest, intelligant, propterea me nolle tuam ex Hebreo interpretationem in Ecclesiis legi, ne contra Septuaginta auctoritatem, tamquam nouum aliquid proferentes, magno scandalo perturbemus plebes Christi, quarum aures et corda illam interpretationem audire consueuerunt, que etiam ab apostolis approbata est. Idem sensit ipse Hieronymus, qui in epistola ad Sunniam et Fretelam concors inuenitur Augustini iam uerbis allatis, dum ait: Ex quo perspicuum est sic psallendum, ut nos interpretati sumus. Et tamen sciendum quid Hebraica ueritas habeat. Hoc enim quod Septuaginta transtulerunt, propter uetustatem in Ecclesiis decantandum est, et illud ab eruditis sciendum propter notitiam Scripturarum. Et ad Sophronium prefatione in Psalterium Hebraicum: Nec hoc dico,  quod predecessores meos mordeam, aut quidquam his arbitrer detrahendum, quorum translationem diligentissime emendatam, olim mee lingue hominibus dedi: sed quod aliud sit in Ecclesiis Christo credentium psalmos legere; aliud Iudeis singula uerba calumniantibus respondere. Bene igitur Hieronymo conuenit cum Augustino de interpretatione Septuaginta Seniorum in ecclesiis Christi legenda et decantanda propter antiquiores usus, quibus, nascentis Ecclesie fides roborata est. Translationem uero Hebraicam prestantiorem esse sciebant ad intelligentiam Scripturarum: quare Audaci respondens Augustinus epist. 261 uocat eam perfectiorem: Psalterium, inquit, a sancto Hieronymo translatum ex Hebreo non habeo.  Nos autem non interpretati sumus, sed codicum Latinorum nonnullas mendositates ex Grecis exemplaribus emendauimus. Unde fortassis fecerimus aliquid commodius quam erat, non tamen tale quale esse debebat. Nam etiam nunc, que forte nos tunc preterierunt, si legentes mouerint, collatis codicibus emendamus. Ita illud quod perfectum est, tecum nos quoque requirimus. Clarius adhuc lib. Iu Doctrine Christiane cap. 7, num. 15, ubi de Hieronymiane interpretationis prestantia hec fassus inuenitur: Non autem secundum Septuaginta Interpretes, qui etiam ipsi diuino spiritu interpretati, ob hoc aliter uidentur nonnulla dixisse, ut ad spiritalem sensum scrutandum magis admoneretur lectoris intentio: unde etiam obscuriora nonnulla, quia magis tropica, sunt eorum, sed sicut ex  Hebreo in Latinum eloquium, presbytero Hieronymo utriusque lingue perito interpretante, translata sunt. uides obscuriorem esse, Augustino testante, uersionem Septuaginta Interpretum; planiorem uero ac intelligentie magis accommodatam illam, que nobis edita est ab Hieronymo, quamque Hebraicam uocamus, eo quod ex Hebreo fonte deriuata sit. Iam si libros Questionum in Heptateucum reuolueris apud eumdem Augustinum, sexcenta tibi occurrent loca, in quibus uersionem ex Hebreo prefert Septuaginta Interpretibus, siue quod maiorem habeat lucem, siue propter puriorem Scripture contextum, quem Septuaginta additamentis pluribus interpolarunt. Exempli gratia, questione 19 in Iudices, cum multa de Pharaone attulisset ex LXX Translatione, que manifeste  interpolata dignoscuntur, ita difficultatem soluere uoluit: Quod de Pharaone rege dictum intelligere debemus: cum hec historia illis temporibus conscripta credatur, quibus erant gesta illa recentia. Quid autem magnum eligi potuit quod prophetice diceretur, cum preterita narrentur, taceanturque futura maiora, et maxime necessaria? Proinde potius existimandum est Septuaginta Interpretes, qui auctoritate prophetica ex ipsa mirabili consensione interpretati esse perhibentur, hec addidisse, non tamquam futura prenuntiantes, sed quia illo tempore ipsi erant, quo facta esse meminerant, et in libris Regnorum legerant. Etenim Regum temporibus factum est. Quod ideo credibilius nobis uisum est, quoniam inspeximus interpretationem, que est ex Hebreo, et hoc ibi non inuenimus: sicut nec  illud quod dictum est de Iericho, etc. Unde apparet a Septuaginta interpositum, qui factum esse nouerant. Prudenter quidem excusat in Septuaginta huiusmodi interpositiones et perturbationes contextus sacri; sed ingenue fatetur multa ab eis fuisse addita, que completa uiderant suo tempore; etsi ab hagiographis auctoribus posita minime reperirentur. Ad soluendas itaque quascumque questiones sibi propositas elibris canonicis, interpretationem Hieronymianam, que est ex Hebreo, ubique testem adhibet. Quare sepius eum sic disserentem audias: Sed neque ulla Hebraica ueritate ista soluitur questio; et ibidem quest. 152 in Genesim: Qui omnes annumerantur sexaginta sex hominibus, cum quibus Iacob in Aegyptum, etiam  secundum Hebraicam ueritatem perhibetur intrasse. Hebraicam ueritatem uocat cum Hieronymo Latinam eiusdem translationem ad Hebreorum uolumina concinnatam. Et hanc tanta fide in suo Speculo secutus est Augustinus, ut nichil prorsus in illud congesserit preter ipsissima uerba que leguntur in Latina Instrumenti ueteris interpretatione ab Hieronymo edita iuxta Hebraicam ueritatem. Audiendus est super hac re Domnus Thomas Blampin . Is enim in librum Speculi lectorem premonuit, dicens: Porro cum ad uulgi usum istud pium opus compararet S. Doctor, eo noluit nisi faciliores intellectu preceptiones comprehendi. Quo etiam consilio adductum credimus,  ut uersione uteretur non ex Greco LXX, quam sequi solebat, sed ex Hebreo, quod hanc demum comperisset esse illa multis in locis planiorem. Nam hoc nomine eam aliquoties laudat in postremis suis libris Questionum in Heptateuchum, etc. Quis nunc contentiosus adducto supercilio inficiabitur, translationem Hebraicam S. Hieronymi ab Augustino laudatam fuisse, ac Septuaginta Interpretibus demum antepositam? At de usu uersionis Hieronymiane apud Afros, ac de Speculo S. Augustini iterum dicturi nichil amplius de illis hic adiiciemus.

u. Difficile est, inquit Hieronymus, senis mutare linguam, et canescentem iam mundum ad initia retrahere paruulorum. Quis enim doctus pariter, uel indoctus, cum in manus uolumen Scripturarum assumpserit,  et a saliua; quam semel imbibit, uiderit discrepare quod lectitat, non statim erumpat in uocem, interpretem nouum clamitans esse falsarium et sacrilegum, qui audeat aliquid in ueteribus libris tollere, addere, mutare, corrigere? Aduersus hanc inuidiam precauere se Hieronymus studuit in noua editione Latina sacrorum Bibliorum: et ne multum a lectionis Latine consuetudine discederet: ita calamo temperauit, ut iis tantum, que sensum mutare uidebantur, correctis, reliqua sepius manere pateretur, ut ante fuerant. Id ipse profitetur in epistola ad Sunn. et Fretel. cum de antiquo interprete Latino sermonem instituit: Sed sciendum, inquit, quod ubicumque in Greco scriptum est, glorificate, Latinus interpres, magnificate, transtulerit, secundum illud  quod in Exodo dicitur: Cantemus Domino, gloriose enim magnificatus est. Pro quo in Greco scribitur, glorificatus est: sed in Latino sermone si transferatur, fit indecora translatio. Et nos emendantes olim Psalterium, ubicumque sensus idem est, ueterum interpretum consuetudinem mutare noluimus, ne nimia nouitate lectoris studium terreremus. Et infra de eodem uerbo honorificabit, uel glorificabit, idem quoque replicat, dicens: Noluimus ergo immutare quod ab antiquis legebatur, quia idem sensus erat. . . sed et in hoc nulla est sensus mutatio: et nos antiquam interpretationem sequentes, quod non nocebat, mutare noluimus. Difficiliora uero et obscura libri Ecclesiaste in modum commentarioli edisserens, nouitatis etiam nimie inuidiam  declinare sollicitus: ita proemio in eumdem Commentarium aiebat: Hoc breuiter admonens, quod nullius auctoritatem secutus sum; sed de Hebreo transferens, magis me Septuaginta interpretum consuetudini coaptaui, in his dumtaxat, que non multum ab Hebraicis discrepabant. Interdum Aquile quoque, et Symmachi, et Theodotionis recordatus sum, ut nec nouitate nimia lectoris studium deterrerem, nec rursum contra conscientiam meam, fonte ueritatis omisso, opinionum riuulos consectarer. Prefatione tamen in librum Iob ex Hebreo in Latinum eloquium translatum, asserit nullum de ueteribus interpretem fuisse se secutum: Hec autem translatio, inquit, nullum de ueteribus sequitur interpretem, sed ex ipso Hebraico, Arabicoque sermone, et interdum Syro, nunc uerba,  nunc sensus, nunc simul utrumque resonabit. Translationem certe Iobi Hebraicam quisquis conferre uoluerit cum ea que ad Grecos codices edita erat ab eodem Hieronymo: ita inter se discrepantes reperiet, ut sepius cogatur apud se cogitare, num in utroque exemplari eadem sit Scripture narratio, num unus historie sacre contextus? In Psalmorum autem libro, etsi multa diuersa sint, plurima nichilominus inueniuntur mutuata ab antiquo interprete Latino, id est, immutata in Psalterio Hieronymi Hebraico: sicque in ceteris libris tum Legis, tum prophetarum, obseruatum dignoscet studiosus lector, qui cum noua Hieronymiana translatione partes superstites antique Latine, seu Italice uersionis contendere uoluerit. Exempla huiusmodi lectionum suppeditat collectio  canticorum Scripture sacre, que ad finem Psalterii Hieronymiani, ex noua ac ueteri editione Latina proposuit doctus uir Carus, qui Rome ante paucos annos multa antiquitatis sacre monumenta studiosissime conquisiuit, et typis mandari curauit. Consuetudini igitur ueterum interpretum ita se attemperabat Hieronymus, ut tamen fontem ueritatis non omitteret, riuulos consectatus. Hoc est, ubi nullum erat sensus aut intelligentie damnum, facile antiquam sequebatur Latinam translationem, ne nouitate uerborum perpetua lectoris studium deterreret.

Porro indecoras uitabat semper Scripturarum interpretationes, nec cum Augustino bene ipsi conuenit in hac parte. Sanctus quippe Augustinus solecismos ac barbarismos, ceteraque locutionis Latine uitia  contemni uoluit, que sano intellectui nichil detrahunt: et ideo lib. III de Doctrina Christiana mallet cum barbarismo legi, Non est absconditum a te ossum meum, quam, os meum, quod est minus apertum, quia magis Latinum. Contra sanctus Hieronymus apertissima hec locutionis uitia monet esse uitanda, ubi unus est Scripture sensus. Et nos, inquit epist. 135, hoc sequimur, ut ubi nulla est de sensu mutatio, Latini sermonis elegantiam conseruemus. Iterum paulo post: Eadem igitur interpretandi sequenda est regula, quam sepe diximus: ut ubi non sit damnum in sensu, lingue in quam transferimus, et proprietas conseruetur. Que sit autem interpretandi regula, quam sequendam hic docet, abunde demonstrauit  initio eiusdem epistole, dicens: Et sciendum, quod si uoluerimus dicere, Domine, quis incolet tabernaculum tuum . . . perdet : et dum interpretationis sequimur, omnem decorem translationis amittimus. Et hanc esse regulam boni interpretis, ut lingue alterius, sue lingue exprimat proprietate. Quod et Tullium in Protagora Platonis, et in Xenophontis, et in Demosthenis contra Aeschinem oratione fecisse conuincimus, et Plautum, Terentium, Ceciliumque eruditissimos uiros, in Grecis Comedis transferendis. Nec ideo quis Latinam linguam angustissimam putet, quod non possit uerbum de uerbo transferre, cum etiam Greci pleraque nostra circuitu transferant, et uerba Hebraica non interpretationis fide, sed lingue sue proprietatibus nitantur exprimere.  Denique eadem semper adnectens epist. 101, ad Pammachium, translationes uerbis nimis obstrictas, putidas uocat et . Horatius, inquit, uir acutus et doctus hoc idem in arte petica erudito interpreti precepit: Nec uerbum uerbo curabis reddere fidus Interpres. Terentius Menandrum, Plautus et Cecilius ueteres comicos interpretati sunt. Numquid herent in uerbis, ac non decorem magis et elegantiam in translatione conseruant? Quam uos ueritatem interpretationis, hanc eruditi nuncupant. Laudat ibidem sanctum Hilarium, qui homilias in Iob, et in Psalmos tractatus plurimos in Latinum uertit e Greco: quia non assedit littere dormitanti, nec putida rusticorum interpretatione se torsit; sed quasi captiuos sensus in suam linguam uictoris iure  transposuerit. Aquilam uero proiicit, proselytum et contentiosum interpretem, qui non solum uerba, sed etymologias quoque uerborum transferre conatus est. Cuius interpretationis uitia ac ostendit aliquot exemplis, non sustinens importunam illam diligentiam, qua non appendere se uerba, sed ea numerare lectori oportere putauit Iudeus interpres. Nec propterea quis adducatur, ut credat Hieronymum omnem circa uerba diligentiam interpretum, ac sollicitudinem aspernari, neque illis quidquam credidisse inesse momenti ad natiuos auctorum sensus exprimendos. Eos igitur potissimum castigat S. doctor, quos nimio uerborum studio sciebat sententias ipsas peruertere. Non debemus, inquit ad Sunn. et Fret., sic uerbum de uerbo exprimere, ut  dum syllabus sequimur, perdamus intelligentiam. Tum epist. 101 iam laudata, ad Pammachium: Alii syllabas aucupentur et litteras, tu quere sententias. Seruile hoc uertendi genus insectatur tantum sanctus Hieronymus, nec eos culpare uoluit qui uerbum edunt de uerbo; sed qui uiolenter, interpretantur, sensum relinquentes auctoris. Hoc uero interpretationis uitium plane cum Hieronymo respuunt uiri litterati omnes, ac summi pontifices in suis epistolis. Preclare  enim Gregorius Magnus hec habet lib. uIII, epist. 42: Indicamus preterea, quia grauem hic difficultatem interpretum patimur. Dum enim non sunt, qui sensum de sensu exprimunt, sed transferre proprietatem semper uolunt, omnem sensum dictorum confundunt. Unde agitur ut ea que translata fuerint, nisi cum graui labore intelligere nullo modo ualeamus. Idem et Nicolaus papa in epistola ad Michelem imperatorem: Si Latinam linguam, inquit, ideo barbaram nuncupatis, quoniam a translatoribus in Grecam dictionem mutata barbarismos generat, non lingue Latine, sed culpa est, ut opinor, interpretum qui, quando necesse est, non sensum e sensu, sed uiolenter uerbum edere conantur e uerbo. Ad sensus uero diuine Scripture exprimendos adeo attentus fuit ac religiosus  Hieronymus, ut ab eis legibus quas commemoraui, se ipse sepissime absoluerit. Unde monuit nos lib. XII Commentariorum in cap. XL Ezechielis, se non omnia uitia sermonis uitasse, quamuis ea probe nouisset: Illud autem semel monuisse sufficiat, ait, nosse me cubitum et cubita neutrali appellari genere: sed pro simplicitate, et facilitate intelligentie, uulgique consuetudine, ponere et genere masculino. Non enim cure nobis est uitare sermonum uitia, sed Scripture sancte obscuritatem quibuscumque uerbis disserere. uerborum etiam compositionem ac flores sermonis uocat siliquas epist. 146, ad Damasum papam: Non ambigo, quin inculta tibi nostre paruitatis uideatur oratio: sed sepe causatus sum, expoliri non posse sermonem, nisi quem propria manus limauerit. Itaque  ignosce dolentibus oculis, id est, ignosce dictanti, maxime cum in Ecclesiasticis rebus non querantur uerba, sed sensus, id est, panibus sit uita sustentanda, non siliquis. Paulinum tandem cum hortaretur epistola 103, ut sese in studium diuinarum litterarum insinuaret, noluit uirum eloquentem offendi simplicitate sermonis Scripturarum: Nolo, inquit, offendaris in Scripturis sanctis simplicitate et quasi uilitate uerborum: que uel uitio interpretum, uel de industria sic prolata sunt, ut rusticam concionem facilius instruerent: et in una eademque sententia aliter doctus, aliter audiret indoctus. Ex his, ni fallor, planum fit, Hieronymum elegantiam et uenustatem Latini sermonis in suis translationibus conseruasse, ubi nulla erat de sensu mutatio: nec omnibus tamen interdixisse sermonum  uitiis, cum propter intelligentie facilitatem, et uulgi consuetudinem incultum quid retinendum fuit. Fastidiosam igitur ineptorum interpretum seueritatem et ad uerba uitiosam adhesionem exagitat, plurimis locis uocans: simplicem uero sepius stylum imitatus est, quia in Scripturis sacris simplicium corda doceri uoluit, non aures curiosorum demulceri. At de his hactenus.



PROLEGOMENON II. De tempore translationum Hieronymi, et earum usu in Ecclesia.


Diuerso tempore, nec seruato sacrorum librorum ordine suas uersiones edidit Hieronymus. II. Apud Grecos  ac Latinos statim lectitari ceperunt. III. Hieronymi translationibus utebantur cetanei scriptores. Iu. Tempore Gregorii Magni Ecclesia Romana, noua ex Hebreo, et antiqua ex Greco editione usa est. u. Galliarum presertim Ecclesie Hieronymianas uersiones ceteris anteponebant. uI. Ecclesia catholica uersionem Latinam Hieronymi publico decreto authenticam declarauit, et eam in suos usus adhibendam decreuit.

 I. Nemo studiosorum est, qui nesciat translationes librorum sacrorum Latinas diuerso tempore, et quasi tumultuario ordine conditas fuisse ab Hieronymo. Non enim temere, aut sua sponte interpretabatur uolumina Scripturarum; sed ut erat ab amicis rogatus, uel a sanctis episcopis iussus. Fuere autem qui sanctum doctorem impellerent ad suscipiendam prophetarum translationem, antequam Pentateuchi libros Latinitate donasset: erant et qui Samuelis ac Malachim, id est, quatuor Regnorum uolumina Latine reddenda procurarent, ante alias Scripture sacre quascumque interpretationes. Hinc contigit, ut nulla sacri canonis seruata serie, omnia in Romanum sonum promiscue conuerterit  Hieronymus.

Quod igitur spectat eius iuxta Septuaginta Interpretes translationem, sciendum est, Psalterium ante cetera ab eo fuisse emendatum, cum Rome positus erat tempore Damasi pape, longeque post in Bethleemitico secessu monitus a Paula et Eustochio, antiquum errorem plus ualere, quam nouam emendationem, secundis curis ex eodem Psalterio renascentes uelut spinas eradicare instituit. In qua etiam posteriori emendatione obelos addidit et asteriscos, quibus lectoris admoneretur intentio, aliquando plus, interdum minus esse apud Septuaginta, quam in textu Hebraico. Porro castigationem Psalmorum priorem elaboratam credimus circa annum Christi trecentesimum octogesimum secundum,  uel octogesimum tertium. Tunc namque celebris Rome apud omnes habebatur scientia diuinarum Scripturarum, et familiares cum sancto pontifice Damaso conferens sermones, facile ab eo rogari potuit, ut Psalterium mendis expurgaret. Quod quidem licet cursim, magna tamen ex parte correxit. Bethleem postea etatem degens aliquo annorum interuallo post obitum sancti Damasi, secundam eamque diligentiorem in se suscepit curam castigandi Psalterii. Id uero fieri non potuit nisi post annum Christi trecentesimum octogesimum quartum: quod breuiter demonstrare conabimur ex Epistola 99, ad Asellam scripta in portu Romano. Pene triennium cum Romanis uixit sanctus Doctor, diuinos libros, ut poterat, nonnullis sepe disserens: ab iis uero discessit  Ierosolymam regressurus post mortem S. Damasi pape, que cum mense Octobri anni trecentesimi octogesimi quarti euenerit, Hieronymus autem Roma profectus sit mense Augusto, ut ipse testatur lib. III Apologie aduersus Rufinum, necesse est Psalterii posteriorem emendationem, non solum post annum 384 et obitum sancti Damasi fuisse susceptam, sed aliquot etiam decursis annis ex illo tempore, quo nauem in Romano portu securus ascendit cum sancto uincentio presbytero, et adolescente  fratre, et aliis monachis, qui Ierosolyme postea commorati dicuntur. Nam initio prefationis sue in hanc posteriorem Psalmorum ex LXX castigationem, recordatus prioris emendationis dicit se eam dudum absoluisse: Psalterium, inquit, dudum Rome positus emendaram, etc. Dudum autem, ut de paruo, sic etiam de longinquo tempore dicitur. Quod si de tempore longinquo intelligamus, facile post annos sex uel octo illam perfectam esse existimabit, quisquis ad tempus prime emendationis recurrens, gradum stiterit in anno Christi trecentesimo octogesimo tertio, in quo uerisimile est Psalterium ab Hieronymo fuisse primum Rome emendatum. Pro prima itaque Psalmorum Latinorum castigatione,  que cursim a S. Doctore facta dicitur, annus Christi 383, uel 384, assignandus uenit: pro altera uero, que habuit asteriscos + et obelos ÷, annus assignari potest 389, aut 390. Certe posterior hec emendatio serius protrahi non ualet quam in annum Christi trecentesimum nonagesimum: quia Psalterii Hebraici translatio Latina ab Hieronymo absoluta est anno 390 uel 391; ea autem uersio seu emendatio, que e codicibus Grecis deriuata erat, semper precessit tempore aliam, quam uocamus Hebraicam, eo quod ex Hebraica ueritate nata sit. Lectorem proinde monitum uelim, notas chronologicas quas apposuimus in fronte utriusque emendationis Psalterii, tum Romani, tum Gallicani, nichil aliud innuere preter tempus indefinitum. Etenim cum  diximus Psalterium Romanum fuisse ab Hieronymo emendatum circa annum Christi 382, ita accipiendum est, ut ante talem annum huiusmodi emendatio non fuerit instituta; quandoquidem Hieronymus uenit Romam cum sanctis episcopis Paulino et Epiphanio sub finem eiusdem anni 382. De posteriori emendatione similiter statuendum; neque uero potuit adornari nisi post annum Christi 384, id est, post obitum sancti Damasi pape, cum Ierosolymam regressus esset sanctus uir Hieronymus, et concito gradu suam Bethleem remeasset. Ocius autem an tardius absoluta sit post reditum S. Hieronymi, iudicium ferant illi, quibus forsan non placuerint coniecture nostre supraposite. Ceterum de hoc Psalterio a se emendato hec habet Hieronymus  in fine lib. II Apologie aduersus Rufinum: Psalterium quoque, quod certe emendatissimum iuxta Septuaginta Interpretes nostro labore dudum Roma suscepit, rursum iuxta Hebraicum uertens, prefatione muniui, etc. Plura adhuc uidesis in admonitione nostra ad utrumque Psalterium Hieronymi, Romanum, et Gallicanum hodie nuncupatum.

Dedit etiam S. Hieronymus Latino sermoni alios Scripture sacre libros iuxta Septuaginta interpretationem, quos obelis et asteriscis distinxit. An uero  singula uolumina Instrumenti ueteris hoc modo conuerterit in Latinum, seu potius emendauerit ex Origenis Hexaplis, nonnichil ambiguum uidetur. Pro eo maxime faciunt que leguntur multis in locis eius scriptionum, ubi generatim de omnibus libris uersionis LXX id affirmare uisus est egregius ipse Doctor: nam lib. II Apologie aduersus Rufinum uindicat se ab eiusdem reprehensione et obiectis, dicens: Egone contra Septuaginta Interpretes aliquid sum locutus, quos ante annos plurimos, diligentissime emendatos, mee lingue studiosis dedi, quos quotidie in conuentu fratrum edissero, quorum Psalmos iugi meditatione decanto? etc. Idem legimus prefatione in Paralipomenon libros. In epistola 28, ad Lucinium, ita quoque scribit de Septuaginta Interpretibus Latine  redditis: Septuaginta Interpretum editionem et te habere non dubito, et ante annos plurimos diligentissime emendatam studiosis tradidi. Emendatam tantum hic dicit editionem se tradidisse Latinis: at in epistola 135, ad Sunniam et Fretelam, uersionem appellat: autem ista, hoc est communis editio, inquit, ipsa est que et Septuaginta. Sed hoc interest inter utramque, quod pro locis et temporibus, et pro uoluntate scriptorum, uetus corrupta editio est. Ea autem que habetur , et quam nos uertimus, ipsa est que in eruditorum libris incorrupta et immaculata Septuaginta Interpretum translatio reseruatur. Sed rursus lib. III Apologie aduersus Rufinum nomine emendationis auditur: Mihi non licebit, post Septuaginta editionem, quam diligentissime emendatam  ante annos plurimos mee lingue hominibus dedi, etc. Hec sunt preter alia quibus probari potest ex ipso Hieronymo, cuncta editionis Grece uolumina ab eodem fuisse Latine conuersa seu emendata iuxta Hexaplorum ueritatem. Contra uero militant plurima eaque ualidissima argumenta. Primum petitur ex silentio sancti Hieronymi qui, ceteris omnibus pretermissis, sex tantum librorum iuxta Septuaginta emendatissimorum  meminit aduersus Rufinum, et aliquot locis prefationum in suam editionem ex Hebreo. Sex uolumina speciatim ab eo recensita ista sunt, liber Iob, liber Psalmorum, libri tres Salomonis, Prouerbia, Ecclesiastes, Canticum Canticorum, et liber Paralipomenon. His exceptis,  nullum alium Scripture sacre librum, ut sciam, dicit in prefationibus se eum Latinis tradidisse emendatum iuxta LXX cum obelis et asteriscis. Deinde idem manifesto probari uidetur ex quatuor solum prefatiunculis, que nobis supersunt in supra dictos libros. Nam congeries cunctarum prefationum B. Hieronymi, quam habemus separatim in nonnullis antiquissimis monumentis, ac in corpore Bibliorum tum editorum, tum manuscriptorum, quatuor solummodo retinet prologos duplices in uolumina sacra, nempe in libros Iobi, Dauidis, Salomonis et in Paralipomena. Reliqui, ipso aduiuente Hieronymo, perierant, aut certe eum latebant. Quare autem a librariis omitterentur relique Hieronymi prefationes, si que fuissent edite  cum huiusmodi libris uersis uel emendatis iuxta LXX Interpretes, nulla potest alia assignari ratio, quam que mouet ut credamus quatuor tantum in schedulis sancti Doctoris fuisse repertas. Unus pre cunctis Cassiodorus omnes memorat. Tertio scriptores ueteres, quos usque in hanc diem legi, non recordantur aliorum librorum iuxta LXX editorum ab Hieronymo: immo sanctus Augustinus diligentiam eius admiratus in editione libri Iob secundum eosdem LXX , adhortatur illum ut Grecas canonicas Scripturas, que Septuaginta Interpretum auctoritate perhibentur, interpretetur Ecclesie Latine: Per hoc, inquit, plurimum profueris, si eam Grecam Scripturam, quam Septuaginta  operati sunt, Latine ueritati reddideris, que in diuersis codicibus ita uaria est, ut tolerari uix possit, et ita suspecta ne in Greco aliud inueniatur, ut inde aliquid proferri aut probari dubitetur. Ea uero scribebat Augustinus epistola 71, cum iam laberetur annus a Christi natiuitate 403. Ex quo intelligimus haud improbabili coniectura, quosdam tantummodo libros Scripture Grece, seu Septuaginta Interpretum, Latine fuisse conuersos ac Grece fidei redditos ab Hieronymo. uerum inspectis diligentius Augustini ac Hieronymi ultro citroque datis epistolis, exploratum nobis est, Hieronymum uniuersa Scripturarum ueteris Instrumenti uolumina, emendata iuxta Hexaplorum fidem Latinis tradidisse: etsi paucissima, nebulonis cuiuspiam fraude aliisue temporum  iniuriis, ad posteros peruenerint. Monebat anno Christi 404 Augustinum Hieronymus, uetera editionis LXX Interpretum exemplaria emendata, de Greco in Latinum transtulisse lingue sue hominibus. Quare hanc Hieronymi translationem, seu emendationem editionis Septuaginta, ad se transmittendam postulat Augustinus anno sequenti: Deinde nobis, inquit epist. 82, mittas, obsecro, interpretationem tuam de Septuaginta, quam te edidisse nesciebam, etc.; ad quod respondet Hieronymus epist. 94, apud Aug. 172: Grandem Latini sermonis in ista prouincia notariorum patimur penuriam: et idcirco preceptis tuis parere non possumus, maxime in editione Septuaginta, que asteriscis uerubusque distincta est. Pleraque enim prioris laboris, fraude cuiusdam, amisimus. Hec perpaucis annis  ante obitum suum scribebat S. Hieronymus, anno scilicet 416 ineunte. Unde procliue est credere, ab eo minime restituta fuisse uolumina illa, que de Septuaginta editione fraus ipsi suppilarat. Ita res si se habuerit, nichil mirum est quod e tot uoluminibus de Greco in Latinum eloquium conuersis, sex tantum nobis supersint. Ceterum librorum huiusmodi editionem cum asteriscis et obelis, intra quinquennium perfectam esse oportet, ab anno Christi scilicet 385 exeunte, ad annum 390 uel 391 ineuntem. Quia anno Domini 391 posterior translatio Iobi et Salomonis absoluta fuit ab eodem Hieronymo, ut infra dicetur.

Prepostero similiter ordine atque confuso, ut antea  monuimus, Canonem Hebraice ueritatis Latine interpretari cepit, et, Christo adiuuante, compleuit. Non enim a primo usque ad nouissimum iuxta ordinem quo ibidem leguntur; sed ut potuit et ut rogatus fuit, ita libros Hebreorum in Latinum sermonem transtulit. Samuelis et Malachim uolumina primo Paule eiusque filie Eustochio . Secundo prophetas omnes, maiores atque minores sedecim eisdem delegauit. Tertio circa idem tempus Sophronio roganti Psalterium de Hebreo translatum, Grece conuertendum tradidit. Quarto petentibus Chromatio et Heliodoro episcopis, libros Salomonis ex Hebraica ueritate conuertit in linguam Latinam. Quinto recurrens ad principium Canonis, librum Geneseos, et reliquos Pentateuchi interpretatus  est, obsecrante Desiderio suo. Libros denique Iosue, Iudicum, Ruth, ac Esther Eustochio uirgini negare non potuit: uti nec Paralipomena Chromatio. Sed ut tempus suum singulis uoluminibus, quantum scire nobis licet, prefinitum sit, hisce notis ac characteribus chronologicis illud designare curauimus.

Ante alios igitur libros Canonis Hebrei, Latine primum edidit uolumina Samuelis et Malachim, que hodie quatuor Regum libros uocamus. Quod statim persuasum erit lectori studioso, ut prefationem huic editioni prefixam perlegere uoluerit. Nam prologus iste in libros Regum dicitur Principium galeatum, quod possit omnibus libris, quos de Hebreo Hieronymus uertebat in Latinum, conuenire: Hic prologus Scripturarum, inquit, quasi galeatum principium,  omnibus libris, quos de Hebreo uertimus in Latinum, conuenire potest, Galeatum dicit principium, quod caput suarum uersionum defenderet aduersus emulos suos: siue quod priori translationi sue ex Hebreo prefixa sit, et quasi generalis prologus in Scripturas a se uersas premittatur. Idipsum manifeste declarant eiusdem prologi uerba isthec: Lege ergo primum Samuel et Malachim meum, inquam, meum. Quidquid enim crebrius uertendo et emendando sollicitius et didicimus, et tenemus, nostrum est. Primum legi uoluit uolumina Regum, quia hec ante cetera conuerterat de Hebreo in Latinum sermonem: aliter utique dicturus, si que alie ueteris Instrumenti interpretationes precessissent. Exemplaria huius prioris translationis Rome inueniebantur apud Domnionem ante  annum Christi 393, quo scripta perhibetur epistola 52, ad Pammachium; ubi conceptis uerbis id affirmauit Hieronymus: Miseram, inquit, quedam inprophetas duodecim sancto Patri Domnioni, Samuel quoque et Malachim, id est, quatuor Regnorum libros, etc. Et ne longius euagari contingat, quid de Iobo, quid de sedecim prophetis ibidem dictum legamus, breuiter afferre non abs re sit. De Iobo quidem ita habet eadem Epistola ad Pammachium: Transtuli nuper Iob in linguam nostram; cuius exemplar a sancta Marcella, consobrina tua, poteris mutuari. Lege eumdem Grecum et Latinum, et ueterem editionem nostre translationi compara; et liquido peruidebis, quantum distet inter ueritatem et mendacium.  De prophetarum uoluminibus prius meminerat his uerbis: Libros sedecim prophetarum, quos in Latinum de Hebreo sermone uerti, si legeris, et delectari te hoc opere comperero, prouocabis nos etiam cetera clausa armario non tenere. Armario clausa tunc temporis tenebat preter iam dictas uersiones, Psalmorum translationem Sophronio nuncupatam, et libros Salomonis, quos diximus dedicasse Chromatio et Heliodoro. Cetera uolumina ueteris Testamenti nondum erant de Hebreo Latine conuersa: quamuis ipse scribat anno Christi 392, quando contexuit catalogum de Scriptoribus Ecclesiasticis, se Instrumentum uetus iuxta Hebraicum transtulisse. Que si non nemo de singulis libris intelligenda putauit, multum a uero eum discedere necesse est: quia ex epistola ad Lucinium,  et ex prefatione in librum Iosue exploratum habemus, Pentateuchi translationem, atque trium aliorum uoluminum, quorum in eodem prologo meminit, non fuisse absolutam ante exitum S. Paule matris, id est, annum Christi 404. Liber item Ezre editus dicitur in prefatione aliquanto tempore post exemplaria prophetarum; moram enim attulit huic translationi Hieronymus, quam per tres annos continuos petierunt scribendo et rescribendo, insignes illi Domnion et Rogatianus. Libros itaque Samuelis et Malachim immediate subsequitur uersio Iobi: Iobum autem excipit sedecim prophetarum translatio. Deinde Psalterium ac libri Salomonis. Uniuersa hec uolumina Scripturarum de Hebreo in Latinum transtulerat Hieronymus anno Christi 392, quo edidit  librum de uiris Illustribus. Eodemque tempore Sophronius eius familiaris de Latino in Grecum eloquium nonnulla ex his conuerterat. Sophronius, uir apprime eruditus, inquit S. Doctor in catalogo Scriptorum Ecclesiasticorum, Opuscula mea in Grecum eleganti sermone transtulit: Psalterium quoque et prophetas, quos de Hebreo in Latinum uertimus. Ea sunt que usque in iam dictum annum Theodosii principis decimum quartum et Christi 392, de Hebreo in Latinum sermonem, et de Latino in Grecum translata erant ab Hieronymo ac Sophronio. Ab anno autem 392 ad annum Christi 394 editus uidetur liber Ezre, ac liber Genesis: nam Ezram breui temporis interuallo post edita prophetarum uolumina, Latinitate donauit, ut testis est prefatio ad Domnionem et Rogatianum:  librum autem Geneseos dedisse Desiderio post decimum quartum annum Theodosii principis, plane liquet ex epist. 154, modo consentiamus eumdem esse Desiderium, cui propter nominis uaticinium gratulatur tam in hac epistola quam in prefatione ad Genes. Preterea de Hebreo Genesim uertit priusquam librum edidisset de Optimo genere interpretandi, in quo multa collegit de ueteri Testamento, que in LXX non leguntur. Plura tandem de Opusculis Hieronymi repetita, aut certe similia dicta reperiuntur epistola 154 et 52, quam diximus scriptam ad Pammachium anno Christi 393. Quatuor reliquos Pentateuchi libros uariis distractus occupationibus absoluere non potuit ante annum Christi  404 uel 405. Quod ipse nos docuit prefatione in Iosue, dicens: Tandem finito Pentateucho Moysi, uelut grandi fenore liberati, ad Iesum filium Naue manum mittimus. Et infra: Ceterum post sancte Paule dormitionem, cuius uita uirtutis exemplum est, et hos libros, quos Eustochio uirgini negare non potui, decreuimus, etc. Id ergo post obitum sancte Paule scribebat Hieronymus: unde apparet translationem totius Pentateuchi non fuisse perfectam nisi post annum Christi 404, quia sancta hec uidua uita excessit uII kal. Febr. Honorio Augusto sexies et Aristeneto Consulibus, id est, 26 ianuarii anni 404. Tanto autem merore luctus exagitatus est et confectus Hieronymus, ut absque translatione libri Paschalis a Theophilo editi, nichil aliud diuini operis per longum  temporis spatium scribere potuerit. Ex quo non obscure significatur, Octateuchi translationem, cuius meminit in epistola 28, ad Lucinium, absolutam fuisse anno Christi 404 exeunte, uel anno 405 currente. Postremo librum Paralipomenon edidit iuxta Hebreum anno Christi 396: maturius enim huic translationi tempus assignari non potest, quia in prefatione, perfecta illa uersio dicitur post epistolam 10, de optimo genere interpretandi: Scripsi nuper, inquit Hieronymus, librum de optimo genere interpretandi, ostendens illa de Euangelio, Ex Aegypto uocaui filium meum, etc. Liber autem ad Pammachium de optimo interpretationis genere editus ibidem asseritur annis circiter uiginti postquam Eusebii Cesariensis in Latinum uerterat. Quibus rite perpensis,  existimauimus cum doctioribus uiris epistolam 101, scriptam esse anno 396, ac breui temporis interuallo, quod aduerbio nuper satis exprimitur, Paralipomenon librum de Hebreo conuersum. Diutius in his annotationibus chronologicis lectorem trahere poteramus, nisi persuasum nobis esset multa huiusmodi temporum momenta prefiniri uix ac ne uix quidem potuisse; aut etiamsi inuenerimus magno studio et labore, parum profutura cognouimus. Que habentur ergo a nobis perstricta breuiter, curioso lectori sint satis.

II. Apud Grecos et Latinos editionem Scripturarum Hieronymianam statim lectitari cepisse secundo loco affirmauimus. Nec immerito, cum utraque eiusdem S. Doctoris interpretatio, et que  prior edita est e Grecis LXX exemplaribus, ac posterior ad fontem Hebreum elaborata, omnium Latinarum uersionum absolutissima haberetur. De ea que deriuata erat e Septuaginta Interpretibus scribens ad Hieronymum Augustinus epist. 82 dicit se illam desiderare, ut ceteras abiiciat Latinas interpretationes, et multorum aliorum translatorum careat imperitia: Ideo autem, inquit, desidero interpretationem tuam de Septuaginta, ut et tanta Latinorum Interpretum, qui qualescumque ausi sunt, quantum possumus, imperitia careamus. Sophronius apud Grecos, uir et ipse apprime eruditus, Grecas similiter fastidiens interpretationes, nouam abs Hieronymo Latinam editionem studiosissime postulauit.  Huius ita meminit Hieronymus prefatione in Psalterium Hebraicum, id est, de Hebreo Latine redditum: Studiosissime postulasti, ut post Aquilam, et Symmachum, et Theodotionem, nouam editionem Latino sermone transferrem. Aiebas enim te magis interpretum uarietate turbari, et amore quo laberis, uel translatione, uel iudicio meo esse contentum. Grecas igitur Latinasque multorum interpretum translationes cum respuerint uiri doctiores tum apud Grecos, tum apud Latinos, ac earum uarietate atque imperitia non minime turbarentur: consequens erat, ut Hieronymianas uersiones appeterent, quas similibus uitiis carere omnes nouerant. Ideo gratulatur sibi Hieronymus lib. II Apologie aduersus Rufinum, quod Romana Ecclesia suscepit Psalterium  suum emendatissimum iuxta Septuaginta Interpretes: et prefatione in librum Paralipomenon, quem nominatissimi Domnionis et Rogatiani precibus impulsus Latine reddidit, non ambigit suam interpretationem beneuolis placituram, ac lectione assidua Rome terendam apud eos maxime, qui nunc temporis Christiani Senatus fuere lumina. In Ecclesia Africana quam familiaris fuerit Hieronymi uersio Latina iuxta LXX Interpretes, satis exploratum habemus ex libro Annotationum S. Augustini in Iob. Nam in eo uolumine nullum de ueteribus interpretem sequitur Augustinus, sed totum habet ex translatione quam Hieronymus edidit, additis obelis et asteriscis. uix autem mihi unquam persuasum erit ab eruditissimo scriptore libri de Claris  Interpretibus, priorem Hieronymi editionem, e Septuaginta Senum interpretatione deriuatam, e Latino Grece iterum uersam, a Grecis studiose susceptam esse. Quid enim necesse fuerat ea que in Hexaplis habebantur, e Latino Hieronymi in Grecum iterum conuertere, et actum agere in editione Scripturarum. Quod igitur de suscepta sua editione apud Grecos meminit Hieronymus libro secundo aduersus Rufinum, id sine dubio de translatione posteriori, que Hebraica dicta est, intelligendum est: Unde putabam, inquit, bene mereri de Latinis meis, et nostrorum ad discendum animos concitare: quod etiam Greci uersum de Latino post tantos interpretes non fastidiunt: inde in culpam uocor, et nauseanti stomacho cibos ingero. Sophronius Hieronymi necessarius, ut peruulgatum  est, Psalterium ab eo de Hebraica ueritate translatum, et omnes sedecim prophetas Grece reposuerat: quam editionem Greci studiose susceperunt, non dedignati aliquid mutuari a Latinis hominibus. Hoc est quod docere nos uoluit Hieronymus, non solum iam laudato Apologie aduersus Rufinum testimonio; sed prefatione etiam in Ezram, ubi studium ac beneuolentiam Grecorum commendans, Latinorum sibi obtrectantium iniuriam, et ingrati in eis animi crimen hoc modo conqueritur: Porro aliud est, si clausis, quod dicitur oculis mihi uolunt maledicere, et non imitantur Grecorum studium ac beneuolentiam, qui post Septuaginta Translatores, iam Christi Euangelio coruscante, Iudeos  et Hebionitas, legis ueteris interpretes, Aquilam uidelicet, et Symmachum, et Theodotionem, et curiose legunt, et per Origenis laborem in , Ecclesiis dedicarunt. Quanto magis Latini grati esse deberent, quod exsultantem cernerent Greciam a se aliquid mutuari! Non aliter Grecia exsultans a Latinis mutuata est, quod studiosi post tantos interpretes non fastidirent, nisi suscipiens translationem Hieronymianam de Hebreo in Latinum editam, quam Sophronius Grecam fecit iuxta promissum, quo apud Hieronymum tenebatur, uti fidem facit eiusdem prefatio in Psalmorum librum. Maiori adhuc studio suscepte sunt apud Latinos et usurpate Hieronymi translationes ex Hebraicis prognate: nam omnium Ecclesiarum usu quotidiano  celebratas fuisse, testis est tabescens inuidia Rufini, qui propter odium auctoris non eas modo repudiabat; sed in noua illa sancti doctoris editione flagitia et sacrilegia perpetrata esse uoluit orator ipse criminosissimus: Illa uero, inquit lib. II Inuectiue sue in Hieronymum, que nunc tu interpretaris, et per ecclesias et monasteria, per oppida et castella transmittis, quomodo suscipiemus? tamquam diuina, an tamquam humana? Et quid facimus, quod que prophetarum uel legislatorum nominibus titulantur, ueriora hec abs te, quam illa que Apostoli probauerunt, affirmantur? Istud commissum dic quomodo emendabitur: immo nefas quomodo expiabitur? Si enim in explicanda lege aliquid aliter sensisse damnabile apud te ducitur, ipsam legem peruertere in aliud  quam apostoli tradiderunt, quoties damnabile iudicandum est! Ergo quoquouersum ferebantur Hieronymiane translationes per ecclesias et monasteria, per oppida et castella transmissa. Earum exemplaria Rome inueniebantur tum apud doctissimos uiros, tum apud eos qui sanctitatis laude celebratissimi fuerunt in urbe. Pammachius, uir nobilissimus, cuius in sacris litteris studium Hieronymus sibi aliquando pretulit, libros sedecim Prophetarum apud se habebat: sancta Marcella exempla libri Iob: sanctus Pater Domnion Samuelem et Malachim in Latinum de Hebreo sermone conuersos manibus quotidie terebat, uti abunde testatum exstat in epistola 52 ad Pammachium scripta. Eumdem usum apud Latinorum Episcopos, ac Italos precipue,  probare possunt quedam prefatiuncule ueteris Testamenti: ipsum epistole et opuscula nonnulla S. Augustino manifeste demonstrant. Narrat Augustinus epistola 71, apud Hieronymum 88, quomodo institutum esset ab Africane cuiusdam Ecclesie episcopo, ut noua Hieronymi interpretatio prophetarum in Ecclesia legeretur, et huiuscemodi texit fabulam: Quidam frater noster Episcopus, cum lectitari instituisset in Ecclesia, cui preest, interpretationem tuam, mouit quiddam longe aliter abs te positum apud Ionam prophetam, quam erat omnium sensibus memorieque inueteratum, et tot etatum successionibus decantatum, etc. Ex hoc Augustini loco plane liquet, nonnullos in Africe partibus episcopos  priuata lectione minime contentos, interpretationem nouam Hieronymi in suis Ecclesiis publice legendam instituisse, idque ante annum Christi 403, quo scripta dicitur Augustini epistola 71, iam laudata. Psalterium a sancto Hieronymo translatum ex Hebreo se non habere scribit idem S. Doctor epist. 261, ad Audacem. Illud uero tamquam perfectam editionem Psalmorum Latinam uterque requirere uidetur, si de eodem Psalterio ista intelligamus: Ita illud quod perfectum est, tecum nos quoque requirimus. Plura ex Augustino inferius dicenda supersunt; quapropter his commemorandis nunc supersedeo. Laudat precipue Hieronymus in Lucinio Betico feruorem et studium Scripturarum, quo describi sibi fecit opuscula quecumque S. Doctor  dictauerat ab adolescentia usque in annum Christi circiter 394: Hispanias enim occupauerat preclara Hieronymi ac eius lucubrationum fama: unde uehementi desiderio incensus Lucinius, sex ad Hieronymum misit notarios, qui descripta huius immortalis ingenii monumenta ad se perferrent. Huic rescribens Hieronymus suarum Scripture editionum meminit his uerbis: Canonem Hebraice ueritatis, excepto Octateucho, quem nunc in manibus habeo, pueris tuis et notariis dedi describendum. Septuaginta Interpretum editionem et te habere non dubito, et ante annos plurimos diligentissime emendatam studiosis tradidi. Nouum Testamentum Grece reddidi auctoritati. Ut enim ueterum librorum fides de Hebreis uoluminibus examinanda est, ita nouorum Greci sermonis  normam desiderat. Excepto itaque Octateucho, nouam ex Hebreo interpretationem Hieronymi Hispaniarum Ecclesie susceperunt circa annum 395. Parque est ut credamus priorem eius editionem diligentissime emendatam iuxta fidem Hexaplorum, aliquot annis ante aduentum notariorum Lucinii in Palestinam, fuisse peruulgatam apud Hispanos, et usurpatam ab eorum studiosis. Id sat manifesto indicare uidentur uerba hec, Septuaginta Interpretum editionem et te habere non dubito, etc. Nam alioquin descriptam hanc editionem cum aliis opusculis ad Lucinium transmisisset Hieronymus.

III. Capituli precedentis argumenta iterum comprobantur his que dicenda suscepimus in tota articuli istius continentia. Quisquis enim ex auctoribus  cetaneis in suos usus Hieronymianas adhibuit translationes, testis haud dubio accedit locuples ad manifestationem prioris sententie, qua statuimus Hieronymi Latinas Scripture sacre interpretationes lectione studiosorum breui fuisse celebratas. Hesychius magni illius sancti Gregorii Nazianzeni  discipulus, Hierosolymorum presbyter, primus in censum ueniat inter eos qui testimonia Scripturarum recitant iuxta editionem Hieronymianam de fontibus Hebraicis deriuatam. Ille igitur lib. I Comm. in Leuiticum, postquam attulisset uersiculum 30 capitis Iu iuxta Septuaginta Interpretes: Et tollet et ponet sacerdos sanguinem peccati digito super cornua altaris holocaustomatis, subdidit statim  isthec de Hebraica translatione: Quod Hieronymus simili sensu edidit dicens: Tolletque sacerdos de sanguine digito suo tangens cornua altaris. Iterum ad caput XIX eiusdem Leuitici translationis Hieronymiane ita recordatur: Unde dicens, non leuabitis nomen in iniusto, addidit: et non profanabitis nomen Domini Dei uestri. Quod Hieronymi translatio edidit: Non pollues nomen Dei tui. Idem Hesychius librum duodecim minorum prophetarum uersibus distinctum edidisse uidetur ad exemplum S. Hieronymi, qui utilitati legentium consulens, nouam suam ex Hebreo editionem per cola et commata descripsit, ut testatum exstat initio prefationis in Isaiam prophetam. De utilitate et commodis huiusmodi distinctionis uersuum meminit etiam Hesychius in principio  proprie lucubrationis, quam ita inscriptam legimus tomo uIII Criticorum sacrorum: ' , hoc est, Hesychii presbyteri Hierosolymitani duodecim prophetarum distinctio in modum uersuum. Multum autem a uero aberrant illi qui nomen Grecum siue pertrahunt ad distinctionem in capita et paragraphos: quia hec longe diuersa est ab ea quam sibi proposuit Hesychius, obseruatamque docet apud scriptores hagiographos, in Psalterio, Prouerbiis, Ecclesiaste, Iob, et in Cantico canticorum. Que quidem uolumina metro et uersibus fuere conscripta afflatu Spiritus sancti, non tamen in capita ac paragraphos distincta, uti concedunt omnes diuinarum Scripturarum studiosissimi  defensores ac diligentes indagatores. Hanc igitur uersuum distinctionem in libro duodecim prophetarum retinere uoluit Hesychius, quod antiquitus a uiris sanctis usurpatam nouisset; et doctis pariter et indoctis utilem fore ad intelligentiam oraculorum propheticorum cum Hieronymo speraret: , id est, multa enim obscura et incerta elucidat hec uersuum distinctio. Ita Hesychius Hierosolymitanus, qui distinctiones per membra diuisas in editione Hieronymi, diligens et ipse scriptor conseruauit in duodecim prophetis.

Ex Hesychiano illo usu nonnichil laudis accedit Hieronymiane editioni Scripturarum: sed omnem commendationem excedit quod de ea, uel ex eadem  translatione Hebraica scriptum reperitur in commentariis Augustini. Modo eam citat cum honorifica auctoris commemoratione; nunc utilitatem et facilitatem eius predicans, obscuriorem et intricatam LXX Interpretum editionem abiicit: ex illa denique Hieronymiana libros integros Christiane pietati non parum profuturos contexit. Cum lib. Iu de Doctrina Christ. cap. 7, num. 15 et seqq. respondet male doctis hominibus, qui nostros auctores sacros contemnendos putant, non quia non habent, sed quia non ostentant, quam nimis isti diligunt, eloquentiam; ex illius prophete libro potissimum, qui se pastorem uel armentarium fuisse dicit, aliorum prophetarum probat eloquentiam. Non autem, inquit,  hoc faciam secundum Septuaginta Interpretes; sed sicut ex Hebreo in Latinum eloquium, presbytero Hieronymo utriusque lingue perito interpretante, translata sunt uerba Amos. Erat itaque recto Augustini iudicio expeditior et commodior interpretatio Hieronymiana ad demonstrandam prophetarum sanctorum eloquentiam, quam alia uetus et uulgata e LXX Interpretibus deriuata. Miratus sum sepius tantam inueniri concordiam inter presentem nostram editionem prophetarum, et locum Amos ab Augustino citatum; nichil enim inest discriminis neque in sententiis, neque in distinctione commatum. Tria cola prophete Amos capite sexto, hoc modo descripta leguntur:

Qui separati estis in diem malum,
    Et appropinquatis solio iniquitatis.
Qui dormitis in lectis eburneis;
   Et lasciuitis in stratis uestris:
Qui comeditis agnum de grege,
   Et uitulos de medio armenti.
De eisdem uero uerbis ita disserit S. Augustinus num. 18 eiusdem cap. 7 iam laudati de Doctrina Christ.: Ista sex membra tres bimembres circuitus ediderunt. Non enim ait, Qui separati estis in diem malum, qui appropinquatis solio iniquitatis, qui dormitis in lectis eburneis, qui lasciuitis in stratis uestris, qui comeditis agnum de grege, et uitulos de medio armenti. Si ita diceretur, esset quidem et hoc pulchrum, ut ab uno pronomine repetito singula sex membra decurrerent, et pronuntiantis uoce singula finirentur: sed pulchrius  factum est, ut eidem pronomini essent in bina subnexa, que tres sententias explicarent: unam ad captiuitatis pronuntiationem, qui separati estis in diem malum, et appropinquatis solio iniquitatis: alteram ad libidinem, qui dormitis in lectis eburneis, et lasciuitis in lectis uestris: ad uoracitatem uero tertiam pertinentem, qui comeditis agnum de grege, et uitulos de medio armenti: ut in potestate sit pronuntiantis, utrum singula finiat, et membra sint sex, an primum et tertium et quintum uoce suspendat, et secundum primo, quartum tertio, sextum quinto connectendo, tres bimembres circuitus decentissime faciat, etc. Quid manifestius dici poterat ad comprobandam distinctionem uersuum in nostra editione usurpatam? Habes in iis que superius a nobis allata sunt, tria cola, sex  commata prophetie Amos. Sex item Augustinus agnoscit membra, ac tres bimembres circuitus, qui totidem sententias explicant. Si quis ergo criticorum in hac Canonis Hebraice ueritatis editione uoluerit aliquid reprehendere, consulat Opuscula Hieronymi et Augustini, suam conscientiam recolat, uideat ordinem textumque sermonis, et tunc nostro labori, si potuerit, detrahat.

Sunt et alia loca bene multa in quibus Hieronymi translatio Hebraica recensetur ab Augustino. Quindecim, ni fallor, occurrunt in libris Questionum in Heptateuchum: nec in illis ambiguum quid nisi raro proponitur, quod aliqua ueritate Hebraica non soluatur, ut ipsius Augustini uerbis utar, que leguntur  questione 152 in Genesim. Longum esset ac fastidiosum lectori studioso, si ex ordine singula hec replicarem: indicabo tamen breuiter questiones 20 et 54 in Deuteronomium; 7, 15, 19, 24, 25, in librum Iosue; 16, 37, 47, 56, in Iudices, ubi sanctus Augustinus interpretationis ex Hebreo auxilia querit, tamquam eius que maiorem prebeat lucem ad intelligentiam Scripturarum. Unum instar omnium sit nobis testimonium illud, quod ex Deuteronomii capite decimo quarto uers. 28 et 29 sumptum, proponit soluendum lib. u, qu. 20 in idem Deuteronomium. Recitato igitur LXX Interpretum contextu sacro, subiungit nonnulla de decimis que questionem huius loci pepererunt; sicque accedit ad eiusdem difficultatis solutionem: Sed obscure positum est, quia non est distincta  ista decima ab illa, quam uoluit cum Leuitis in eo loco manducari, quem Dominus elegisset templo suo. Sed in ea interpretatione, que est ex Hebreo, apertius hoc distinctum reperimus. Ait enim, Anno tertio separabis aliam decimam ex omnibus, que nascuntur tibi eo tempore, et repones intra ianuas tuas, uenietque Leuites, qui aliam non habet partem nec possessionem tecum, et peregrinus et pupillus et uidua, qui intra portas tuas sunt, et comedent et saturabuntur, ut benedicat tibi Dominus Deus tuus in cunctis operibus manuum tuarum, que feceris. Primo hoc ipsum planius est quod ait, Anno tertio: intelligitur enim uno anno intermisso: in Septuaginta autem, quoniam post tres annos dixit, incertum est utrum eos medios esse uoluerit, ut quinto quoque anno fieret. Deinde cum ait,  et separabis aliam decimam, satis ostendit extra esse illam, quam uoluit eum ipsum qui offert, manducare cum suis et Leuitis in eo loco, quem Dominus elegisset. Et hanc enim aliam decimam intra ianuas suas eum ponere precepit, non ad eum locum deferre, ubi Dominus se uoluit inuocari, etc. Ex unico illo loco manifestissime demonstratur, interpretationem Hieronymi probatissimam fuisse Augustino, qui eam citat tamquam planiorem, ac sensui Scripturarum assequendo maxime accommodatam: in Septuaginta autem multum obscuritatis agnoscit, et pleraque perplexa, quibus elucidandis succurrat interpres Hieronymus necesse sit. Breuiter ista transcurrimus, ut ex Speculo S. Augustini ampliorem accersamus probationi nostre splendorem, quia nichil ad causam Hieronymiane  uersionis est potius.

Quid sit uero Speculum Augustini Possidius in eius uita cap. 28 aperte declarauit, dicens: Quique prodesse omnibus uolens, et uolentibus multa librorum legere et non ualentibus, ex utroque diuino Testamento, uelere et nouo, premissa prefatione precepta diuina seu uetita ad uite regulam pertinentia excerpsit, atque ex his unum codicem fecit: ut qui uellet legeret, atque in eo uel quam obediens Deo, inobediensue esset, agnosceret, et hoc opus uoluit Speculum appellare. Huius Operis lectionem commendans postea Cassiodorus lib. de Institutione diuinarum litterarum cap. 16, de eo ita scribebat: Liber eiusdem  quasi philosophie moralis, quem pro moribus instituendis atque corrigendis  ex diuina auctoritate collegit, Speculumque nominauit, magna intentione legendus est. Talem librum philosophie moralis, quem omnibus Christianis prodesse uoluit Augustinus, unde excerptum putas? Ex Septuaginta, an ex Hebraica Hieronymi interpretatione? Certe LXX Interpretum assertor quandoque fuit Augustinus etiam aduersus Hieronymum, quem obtentu ecclesiastice future perturbationis ab studio Hebraica interpretandi deterrere uolebat. At Hieronymiane translationis splendore, fide, facilitate, ac utilitate tandem perculsus, potius ex ea maximo emolumento edocendas, quam magno scandalo plebes Christi perturbandas intellexit. Egregium propterea opus Speculi, quod memoria maxime tenendum erat, totum de noua Hieronymi  interpretatione contextum Latinis Ecclesiis, suisque presertim Africanis edidit: nichil deinceps de sacerdotio metuens, etiamsi fidelibus ingereret multa ab Hieronymo longe aliter posita, quam erat omnium sensibus memorieque inueteratum, et tot etatum successionibus decantatum. Quis crederet Psalterio ex Hebraicis prognato locum in Augustini Speculo concedendum, et senis linguam ibi esse mutandam? Nam ueteri Psalmorum editioni atque adeo modulationi assuete Christianorum aures, uniuerseque Latinorum Ecclesie, nouitatem alterius sustinentes, linguam quodammodo mutasse uidentur. Ita psalmo secundo uers. 23 et 24, in uulgata editione uers. 12, pro, Apprehendite disciplinam, ne quando irascatur Dominus, et pereatis de uia iusta; legebant in Speculo  Ecclesie Africane et Latine lingue homines, Adorate pure, ne forte irascatur, et pereatis de uia. Pari modo qui precepta diuina ex psalmo XIu, 5, memorie commendare uolebant, lectionis LXX Interpretum, qui iurat proximo suo, et non decipit, tamquam ueteris prorsus obliti; nouam istam de fonte Hebraico deriuatam, Iurat ut se affligat, et non mutat, animis imbiberunt. Utque omnes libros Testamenti ueteris protocanonicos uno uerbo comprehendam, repudiatis ex integro Septuaginta Interpretibus, Canonem Hebraice ueritatis susceperunt Ecclesie Latine, una cum Speculo sancti Augustini Hipponensis episcopi. Nihil in hoc opere posuit sanctus Antistes, quod e pura Hieronymi translatione Hebraica, hoc est, e Canone Hebraice ueritatis non manarit: preter  nonnulla Scriptorum uitia, que modo e nostra Canonis editione emendari possunt in Speculo, uti et nos nonnulla in Canone emendauimus moniti ab Speculo sancti Augustini. Habes igitur, Christiane lector, permultas sententias sacre Scripture recitatas ex Hieronymi translatione apud sanctum Augustinum: habes et opus integrum iuxta eamdem interpretationem conditum, in quo maior pars Canonis Hebraice ueritatis conseruata est. Aliam denique nec mediocrem capiet utilitatem, qui ex Canone Hebraice ueritatis numerum uersuum mendose adeo expressum in antiquis editionibus Speculi infinitis locis restituere uoluerit. In noua similiter editione Domini nostri Blampin dissonantes numeros in mss. codicibus  designatos emendare, ac proprium ualebit reponere numerum, eum nempe quem sanctus Augustinus definiuit, uersionem Hieronymianam per cola ac commata diuisam imitatus. Exempla sumamus ex psalmis, ubi primum notis suis monet nos Domnus Blampin, quomodo ad fidem mss. codicum restituere curauerit numerum uersuum mendose expressum in prioribus editionibus Speculi. Columna 694 huius Operis, sic legimus scriptum: »In psalmo XXuI: Lux mea Dominus, et salutare meum, quem timebo? Dominus fortitudo uite mee, quem formidabo? Et post quatuor uersus, Si steterint aduersum me castra, etc. In notis autem, littera e, optime hec obseruata sunt. In prius editis, Et post tertius uersus. Reponimus ex mss., Et post quatuor.«  Restituit igitur noua editio Speculi ordinem ac numerum uersuum, prout legebantur apud ueteres, sed nonnulle Scriptorum mende castigande ueniunt in Speculo, ut sequens Canonis nostri contextus manifeste declarat. Psalmo XXuII iuxta Hebreos, hoc modo superiora uerba a nobis edita leguntur:

Dominus lux mea, et salutare meum, quem timebo?
   Dominus fortitudo uite mee, quem formidabo?
Cum appropinquarent mihi maligni,
   ut comederent carnem meam:
Hostes mei et inimici mei,
   ipsi impegerunt et ceciderunt.
Si steterint aduersus me castra,
   Non timebit cor meum.

 Lectionem itaque, quem formidabo? sequuntur quatuor uersus usque ad illud, Si steterint, etc. Hoc minime assecuti Louanienses Theologi putarunt designatam esse in Speculo S. Augustini distinctionem uersiculorum, que in uulgata Latina hodierno usu recepta est: unde tertium uersum psalmi XXuI uel XXuII, apud Hebreos, eodem ordine in exemplaribus Augustini scriptum esse arbitrati, posuerunt, Et post tertius uersus: Si steterint, etc., cum non tertius uersus esset apud ueteres Patres, sed potius septimus numeraretur, uti fidem faciunt Canonis Hebraice ueritatis libri mss. Porro in noua editione Speculi duo priores uersus eiusdem psalmi nullum debent habere punctum interrogandi, quia manifestissime apparet sensum huius Scripture, non esse interrogantis,  sed affirmantis prophete, quod Dominus sua sit lux, et fortitudo uite ipsius, quem timere se dicit. Principium quoque psalmi perturbatum est in Speculo, ubi uoces iste, Lux mea, precedunt uocem, Dominus. Nec solum in sententiis emendandum est Speculum e Canone Hebraice ueritatis; sed in numeris etiam uersuum ab Augustino designatis. Pessime quidem Psal. XXXIII post uersum decimum quintum legebatur in editis, Et post quartus uersus, quod ad fidem mss. codicum ita mutat noua editio: Et post septem uersus. At ut uerum fatear, superest adhuc lectio paululum deprauata: sex enim, non septem uersus sunt ab illo uersu, quere pacem, et persequere eam, ad istum usque, iuxta est Dominus contritis  corde. Quamobrem in Speculo legi necesse est: Et post sex uersus. Nulla autem cum fuerit ambiguitas in distinctione uersuum psalmi CXI, qui singulos suos uersus iuxta numerum Hebraicarum litterarum partitos retinere debet, miror quomodo in opere Speculi numerentur solummodo quinque uersus ab istis uerbis, uolet nimis, usque ad illa, Bonus uir clemens et fenerans: sex namque uersus decurrunt cum suis litteris alphabeti Hebraici, id est, gimel, daleth, he, uau, zain, heith, nec a quocumque scriptore pauciores numerari possunt. Hic igitur loci castiganda est noua nostra editio operum sancti Augustini, cuius Speculum qui exegerit ad Canonem editum Hebraice ueritatis, sexcenta deprehendet, que adhuc emendatione indigeant. Nos uero ire pergamus  ad ea que sunt presentis instituti.

Post Augustinum, qui unus pro omnibus esse poterat ad probationem proposite assertionis nostre numero tertio, absque iniuria non reticeremus de insigni auditore Hieronymi Philippo; hic namque cetaneus scriptor precipuos suo preceptori honores addidit, cum suis in Iobum Commentariis uersionem Hieronymianam ex Hebreo solam edisserebat. Ne quis uero in dubium reuocet Commentarios Philippi, propter idem opus quod nomine Bede editum circumfertur, meminerit Gennadium in Catalogo uirorum Illustrium ista de Philippo litteris ac memorie tradidisse: Philippus presbyter optimus auditor Hieronymi, Commentatus in Iob edidit sermone simplici libros, etc. Genuinos illos Philippi Commentarios ex  parte descriptos retinet codex monasterii nostri Corbeiensis ante nongentos annos in membranis robustissimis, siue densissimis exaratus, qui in bibliotheca San-Germanensi habet numericam notam 660. Totus libri Iob sacer contextus in hoc exemplari scriptus est litteris uncialibus: interlineares uero Philippi Commentarii Longobardicis characteribus sunt adiecti: quibus, ni fallor, satis explorata nobis est etas ms. codicis. Eadem manu, eisdemque characteribus Longobardicis isthec scripta leguntur in fine Commentariorum: Hec interpretatio excerpta est de expositione Philippi. In his igitur excerptis et Epitome expositionis Philippi presbyteri in Iob, purus fluit totus sacer textus absque illis addita mentis, que in editis libris sub nomine Hieronymi frequenter  occurrunt. Duo sunt, uerbi gratia, additamenta Iob capite I, 21 et 22, nempe, sicut Domino placuit, ita factum est, et consequenter, labiis suis. Que omnia superflua esse et addititia, perspicue demonstratur ex Commentariis mss. Philippi presbyteri, ut ex scholiis nostris infra positis col. 799. Preterea insigne illud additamentum, Anime enim esurienti etiam amara dulcia esse uidentur, quod in editis apud Hieronymum Commentariis legitur capite uI Iobi, non apparet apud Philippum Hieronymi optimum auditorem. Unde colligas Hieronymi cetaneum scriptorem non aliam in suis opusculis translationem Latinam sibi proposuisse exponendam, nisi Hieronymianam illam nouam, quam superius dicebamus in Speculo  S. Augustini conseruatam: Preter integrum Iobi textum, multas Scripturarum sententias ac prophetarum sermones recitat Philippus iuxta editionem nouam sui magistri, ut est illud comma omissum a LXX Translatoribus in fine capituli II Isaie prophete: Quiescite ab homine, cuius spiritus in naribus eius: quia excelsus reputatus est ipse. Hac sententia utitur Philippus in editis omnibus Commentariis, cum de Christo interpretatur illa uerba Iob cap. XXuII, 3: Quia donec superest halitus in me, et Spiritus Dei in naribus meis. Plura congerere in promptu erat ex Procopio etiam Gazeo; sed longitudinem fugio in re satis superque demonstrata.

Iu. Dixi in Ecclesia Romana receptam fuisse tempore Gregorii Magni utramque Scripturarum editionem,  et ueterem, et nouam Hieronymianam. Nam licet omnes Ecclesie Christi primas partes tribuerent illi translationi, quam de fontibus Hebraicis deriuatam nouerant, propter antiquitatem tamen uulgate Italice uersionis, noluerunt prorsus studium ab eadem abiicere, caute pedetentim omnia facientes, ut quod senescebat, suapte ad interitum ueniret. Usum autem utriusque Latine interpretationis docuit nos ipse Gregorius Magnus epistola dedicatoria, siue prefatione Moralium expositionum in Iob, ait enim ad finem: Nouam uero translationem dissero, sed ut comprobationis causa exigit, nunc nouam, nunc ueterem per testimonia assumo: ut quia sedes apostolica  utraque utitur, mei quoque labor studii ex utraque  fulciatur. Pro textu habebat nouam, id est, Hieronymi translationem, ad cuius tantum comprobationem uetus alia ab eo usurpabatur. Quantum uero auctoritatis attribueret Hieronymiane super Italam, aperte declarauit lib. XX Moralium, cap. 23, ubi expositione sua hunc Iobi locum illustrat: Mutatus es mihi in crudelem, et in duritia manus tue aduersaris mihi. Longe, inquit, ab hac sententia uetusta translatio dissonat, quia quod in hac de Deo dicitur, hoc in illa de aduersariis et persecutoribus memoratur. Sed tamen quia hec noua translatio ex Hebreo nobis Arabicoque eloquio cuncta uerius transfudisse perhibetur, credendum est quidquid in ea dicitur: et oportet, ut uerba illius nostra expositio subtiliter rimetur. Ait ergo: Mutatus es, etc. Ita Magnus ille Gregorius, Ecclesie  catholice lumen, summorumque pontificum decus et exemplar. Quem si fuissem aliquoties imitatus in laude Hieronymiane translationis, dicendo eam nobis uerius cuncta transfudisse, ac credendum quidquid in ea legitur scriptum: Deus bone! quantos sustinuissem impetus et furores sciolorum huius temporis, qui me temeritatis insimulare alicubi ausi sunt, quod dixissem, Ecclesiam Romanam nunquam discessisse a uulgata Latina, in rebus etiam chronologicis. Sed apage a nobis huiusmodi scriptores, qui Iberias nenias libris authenticis preferunt, nec iudicium Ecclesie Dei, suorumue pontificum nobiscum consectantur.

Matrem omnium Ecclesiarum, cui, auctore Deo,  presedit Gregorius, cetere omnes Latine secute sunt, nouam ex Hebreo editionem Scripturarum suscipientes, eo quod inter omnes longe prestaret. Clariorem esse in uerbis, ac ueraciorem in sententiis, nullus Antiquorum negare uisus est: unde legimus apud Isidorum Hispalensem lib. I de Offic Eccl. cap. 12: De Hebreo autem in Latinum eloquium tantummodo Hieronymus presbyter sacras Scripturas conuertit: cuius editione generaliter omnes Ecclesie usquequaque utuntur, pro eo quod ueracior sit in sententiis, et clarior in uerbis. Cum talis fuerit interpretatio Hieronymi, ut definitiue pronuntiat Isidorus, mirum quid est, si ueterem obscuriorem in uerbis, in sententiis non adeo ueracem omnes Ecclesie repudiarint? De usu itaque Hieronymiane translationis  recepto apud omnes Ecclesias, adeo constans est Gregorii ac Isidori testificatio, ut frustra, quod Italos ac Hispanos spectat, idipsum aliorum scriptorum sententiis affirmaremus. Ad nostrates igitur properandum est, quia fidem etiam Gallorum postulat articulus sequens.

u. Gallicani Psalterii nomen tulit Psalmorum liber ab Hieronymo iterum emendatus, editusque cum obelis et asteriscis: hoc uero nomine appellata est posterior illa editio iuxta LXX, quod Galliarum Ecclesie inter omnes primum discesserint ab usu Romani Psalterii, siue ueteris illius editionis Latine, quam Rome positus Hieronymus magna ex parte correxerat. Hinc autem ad gloriam Ecclesiarum nostrarum cumulus accedit, non solum ex eo quod e  duobus Psalterium perfectius retinuerint; sed maxime quia usu psallendi in Gallicanis Ecclesiis celebratus est ab antiquo euo liber ille Psalmorum, quem cum aliis libris canonicis publico tandem decreto probauit ecumenica synodus Tridentina. Quanta porro fuerit diligentia nostratum in describendo hocce Psalterio cum asteriscis et obelis, non aliunde testatum uolumus, quam ex infinita copia codicum mss. qui cum talibus distinctionibus supersunt usque hodie in Gallicanis bibliothecis. In Italia non ita abundant, et perpauca apud suos inuenisse se exemplaria fatetur doctus Carus presbyter theologus, qui inchoatam nobis dedit editionem Psalterii Hieronymiani cum supra dictis obelorum et asteriscorum signis. Nos prestantissimos id genus, ac permultos  codices mss. consecuti, supplenda curauimus que deesse uidebantur in editione Romana Cari. At de his uide infra admonitionem nostram in utrumque Psalterium Romanum et Gallicanum.

Galliarum Ecclesias summam auctoritatem tribuisse noue ex Hebreo translationi, coniicere nobis licet ex illo usu, quem constanter retinebant in Psalterio iuxta LXX Interpretes emendato posterioribus curis Hieronymi. Nam cur in toto non reciperent, quod in partibus tanto studio susceperant? Hoc est, si exemplaria emendata ad Grecas interpretationes, que propius accedebant Hebreorum codicibus, magno studio nostrates susceperunt: quanta putamus uoluntate adhesisse eos Hebraice  ueritati, quanta iucunditate de fonte purissimo haustam aquam ebibisse! uerum ne coniecturis tantum nostris astruamus opinionem de usu Hieronymiane translationis apud Gallos, testis accedat idoneus Stephanus Abbas Cisterciensis secundus, qui rem nostram plane conficiat. Is igitur uerbo atque exemplo suo docet, ueterem Latinam interpretationem neglectam fuisse apud nostrates, propter nouam, quam Itale emulam obiecerat Hieronymus. Nam descripta sacrorum Bibliorum exemplaria ad usum sue congregationis, cum aliquot locis redundantia ac parum consona Hieronymiane uersioni reperisset, illico offensus huiusmodi dissidiis, et collatione facta Latinorum cum Hebreis codicum, eradenda et oblitteranda uoluit in suo Historie diuine  apographo quecumque abesse dicebantur in fonte Hebraico, nec posita uidisset apud Hieronymum. Insignior est locus quam ut a nobis pretermittatur, aut ex eo lectori aliquid depereat. Totum proinde transcribam, quemadmodum nuper editus est a Domno Ioanne Mabillonio ad calcem tom. Iu operum sancti Bernardi col. XI et XII.


CENSURA STEPHANI ABBATIS CISTERCIENSIS II DE ALIQUOT LOCIS BIBLIORUM.

Frater Stephanus, Noui Monasterii abbas, et presentibus, et futuris seruis Dei salutem. Hanc Historiam scribere disponentes, inter plurimos libros, quos de diuersis Ecclesiis congregauimus, ut ueraciorem sequeremur, in quemdam fere ab omnibus multum dissonantem impegimus. Et quia illum pleniorem ceteris inuenimus,  fidem ei accommodantes, hanc Historiam, secundum quod in eodem libro inuenimus, scripsimus. Qua digesta, non modice de dissonantia Historiarum turbati sumus: quia hoc plena docet ratio, ut quod ab uno interprete, uidelicet beato Hieronymo, quem ceteris interpretibus omissis, nostrates iamiamque susceperant, de uno Hebraice ueritatis fonte translatum est, unum debeat sonare. Sunt tamen quidam ueteris Testamenti libri, qui non de Hebraico, sed de Chaldaico sermone ab eodem nostro interprete sunt translati: quia sic eos apud Iudeos inuenit, sicut ipsemet in Prologo super Daniele scribit, nosque illos sicut ceteros libros secundum eius translationem suscepimus. Unde nos multum de discordia nostrorum librorum, quos ab uno interprete suscepimus, admirantes,  Iudeos quosdam in sua Scriptura peritos adiuimus, ac diligentissime lingua Romana inquisiuimus de omnibus illis Scripturarum locis, in quibus ille partes et uersus, quos in predicto nostro exemplari inueniebamus, et iam in hoc opere nostro inserebamus, quosque in aliis multis Historiis Latinis non inueniebamus. Qui suos libros plures coram nobis reuoluentes, et in locis illis ubi eos rogabamus, Hebraicam, siue Chaldaicam Scripturam Romanis uerbis nobis exponentes, partes uel uersus, pro quibus turbabamur, minime repererunt. Quapropter Hebraice atque Chaldaice ueritati, et multis libris Latinis, qui illa non habebant, sed per omnia duabus illis linguis concordabant, credentes omnia illa superflua prorsus abrasimus, ueluti in  multis huius libri locis apparet, et precipue in libris Regum, ubi maior pars erroris inueniebatur. Nunc uero omnes, qui hoc uolumen sunt lecturi, rogamus, quatenus nullo modo predictas partes, uel uersus superfluos huic operi amplius adiungant. Satis enim lucet in quibus locis erant, quia rasura pergameni eadem loca non celat. Interdicimus etiam auctoritate Dei et nostre Congregationis, ne quis hunc librum, magno labore preparatum, inhoneste tractare, uel ungula sua per scripturam, uel marginem eius aliquid notare presumat.

Luculentum adeo sancti uiri testimonium nos ad alias probationes non sinit abire: diserte enim rem propositam explicauit, Gallos scilicet nostrates Latinam e fonte Hebraico editionem Hieronymi iamiamque  suscepisse: ceteros uero omnes interpretes repudiasse. Galliarum igitur Ecclesie Hieronymum uelut proprium interpretem suscipiebant, et qui ad Hebreorum codices adornatam nouerant sancti Doctoris translationem, per omnia Hebraice atque Chaldaice ueritati credentes, superflua queque ex aliis interpretationibus deriuata in sacros codices Bibliorum imis ceris oblitterabant. Hinc tanta nobis copia exemplarium Canonis Hebraice ueritatis, que in Bibliothecis Francorum adhuc supersunt. Quinque uel sex huiusmodi antiquissimos codices Hebrei Canonis, Latinitate donatos ab Hieronymo, suppeditarunt nobis ad presentem editionem Gallicane Bibliothece: cum nec unicum exemplar inueniri potuerit in aliis regionibus, ubi tamen innumeri superesse dicuntur  codices Latine uulgate: que quidem, etsi Hieronymum habebat auctorem, multa tamen retinet admista de aliis editionibus, et hec omnia tamquam superflua eradenda in codicibus Hieronymiane translationis procurauit Stephanus abbas cisterciensis.

Ceterum non est huius loci linguam et sermones critici cuiusdam scriptoris retundere, qui utilibus ueterum ac hodiernorum monachorum laboribus inuidens, comparitionem criminis adornauit aduersus abbatem Stephanum, quod Iudeorum magistros adiuisset, ut ex codicibus Hebreis iudicium faceret, quenam retinenda essent in Latinis sacrorum Bibliorum exemplaribus, quenam uero castiganda uel amputanda. Quasi in eo emendationis genere  premonitus non esset ab ipso Hieronymo, qui sepius inculcat Iudeos esse interrogandos, et diuersarum urbium magistros consulendos, si quid in sua noua de Hebreo translatione mouere contingat. Ita laudabilem sanctorum uirorum operam ac diligentiam temeritatis accusare non est ueritus ille auctor, qui religionem Stephani pie potius uenerari debuisset, quam in eum tam libere suam exercere facundiam. Quid enim peccauit Stephanus Cisterciensis in emaculandis sacris uoluminibus errore librariorum interpolis, si Cassiodori regulas secutus sit? Cassiodorus enim uir eruditissimus, cum doceret libro de Institutione diuinarum litterarum cap. 15, Sub qua cautela relegi debeat celestis auctoritas, ita conceptis  uerbis precipit: Quibus possibile fuerit, Hebream Scripturam, uel eius Doctores requirere non detrectent. Decet enim, ut unde ad nos uenit salutaris translatio, inde iterum redeat decora correctio. Hinc liquet a nullo damnandam; sed laudandam potius ab omnibus abbatis Cisterciensis diligentiam, qua ad statutas ab ipso Hieronymo regulas, uarios codicum suorum errores uoluit emendari. Sed de his alio loco commodius.

uI. Ecclesiam catholicam publico decreto Hieronymianam Latinam translationem authenticam declarasse, huiusque usum sibi uindicare, consentiunt omnes uel mediocriter docti. Quamquam enim in uulgata sacrorum Bibliorum editione Latina aliquot integri libri retenti sint ex antiqua illa uersione, que  usu obtinebat ante Hieronymum: maxima tamen pars ueteris Testamenti pura puta est interpretatio, quam e fontibus Hebreis nobis edidit eximius ille Doctor. Huic igitur Hieronymiane translationi adiunctis Itale partibus quibusdam, et in unum ueluti corpus compacta utraque, effloruit uulgata illa, que nunc omnium uersatur manibus, quamque perpetuus tot seculorum et constans usus ad nos transmisit. Ita ante nos scribebat auctor eruditi libri de claris Interpretibus. Hoc ipsum docuit Sixtus u, pontifex maximus, prefatione prefixa Bibliis suis, ubi uulgate editionis auctoritatem predicans, de libris in ea contentis hunc in modum disseruit: Qui namque in ea libri continentur  retenti sunt partim  ex communi et antiquissima quadam editione Latina, quam sanctus Hieronymus uulgatam editionem, beatus Augustinus Italam, sanctus Gregorius ueterem translationem appellant, quam sanctus itidem Augustinus ceteris que tunc plurime in usu erant, etiam preferendam censuit, quod esset uerborum tenacior cum perspicuitate sententie: partim ex sancti Hieronymi translatione adsciti fuere, quibus idcirco quantus honor deferendus sit, is facile intelligit, qui eorum interpretis dignitatem agnoscit, etc. Ut uero mentem summi pontificis habeas perspectam, aduerte diligenter Canonem Hebraice ueritatis, uno Psalterio excepto, totum reperiri in uulgata Latina cum duobus insuper Tobie et Iudith uoluminibus, de Chaldaico in Latinum conuersis ab eodem Ecclesie catholice  interprete maximo. Preterea habes in libro Psalmorum posteriorem emendationem Hieronymi, quam ipse edidit cum signis asteriscorum et obelorum, eam nempe, quam et nos restituimus in secunda parte huius Diuine Bibliothece. Reliqui omnes libri Instrumenti ueteris retenti sunt ex illa antiqua uulgata, que Communis, uel Italica dicta perhibetur. Hi sunt liber Baruch, Sapientia, Ecclesiasticus, ac libri Machabeorum primus et secundus. Nonnullas etiam deprehendimus sententias ac uersus integros e ueteri illa editione in libros precipue Regum, inque Prouerbia Salomonis deriuatos: quos quidem licet non admiserimus in nostra Canonis editione, eos tamen locis suis hoc obeli ÷ signo marginali designauimus, ut ad illa signa lector intentus  intelligat plus aliquid ibidem haberi in uulgata, quam habeatur in pura et non confusa Hieronymi translatione Hebraica. Decretum itaque concilii Tridentini de editione et usu sacrorum librorum, in sessione quarta promulgatum, ad Hieronymianam maxime spectat translationem; quia maxima pars ueteris ac noui Testamenti, prout Latine edita est in uulgata hodierna, auctorem habet S. Hieronymum. Nihil enim officit auctoritati eiusdem interpretationis, quod cum illa partes aliquot Itale uersionis pro authenticis habeantur in Ecclesia catholica, que in suos usus adhibet ueterem Latinum interpretem, ubi silet Hieronymus, in Scripturis sacris interpretandis doctor eius maximus. Nunc ergo decretum subiiciamus, quo auctoritatem Hieronymiane uersionis sancitam  dicimus in concilio Tridentino: Insuper eadem Sacrosancta Synodus considerans, non parum utilitatis accedere posse Ecclesie Dei, si ex omnibus Latinis editionibus, que circumferuntur sacrorum librorum, quenam pro authentica habenda sit, innotescat, statuit, et declarat, ut hec ipsa uetus et uulgata editio, que longo tot seculorum usu in ipsa Ecclesia probata est in publicis lectionibus, disputationibus, predicationibus et expositionibus, pro authentica habeatur: et ut nemo illam reiicere quouis pretextu audeat uel presumat. Hac sanctione Ecclesie catholice consignata auctoritas translationis Hieronymiane, piorum omnium ita animos incessit, ut eidem commendande longiorem probationem frustra postularemus.



PROLEGOMENON III. De Canone Hebraice ueritatis et Scholiis eiusdem marginalibus.


I. Quid Canon Hebraice ueritatis. II. Huius Canonis sepius meminit ipse Hieronymus. III. Hebraicam ueritatem Greci ac Latini Patres agnoscunt. Iu. De singulis partibus, siue ordinibus, eiusdem Canonis. u. Danielis et Estheris additamenta recepta cum signis obelorum in translationem Hieronymi. uI. Quisnam fuerit auctor marginalium scholiorum Canonis, et quenam sit huiusmodi annotationum utilitas ac prestantia.

 Canonis Hebraice ueritatis nomine intelligenda ueniunt Instrumenti ueteris uolumina uiginti duo, que canonica habentur tam apud Iudeos, quam apud Christianos: queque in Latinum eloquium ab Hieronymo fuere conuersa iuxta fidem Hebreorum  fontium, ac demum in unum ueluti corpus compacta, seruato librorum ordine triplici prout in codicibus Hebreorum res posite inueniebantur tempore sancti Hieronymi. Canon igitur est catalogus Scripturarum diuinarum, que Canonice appellantur,  eo quod in canonem sunt recepte, supremumque obtinuerint culmen auctoritatis, non modo ad mores sancte informandos; sed ad comprobanda etiam quelibet Ecclesiastica dogmata. Hanc uero Canonis sacri notionem mutuati sumus e libro secundo Apologie Hieronymi aduersus Rufinum, deque Prefatione eiusdem sancti Doctoris in libros Salomonis. Nam Galeati prologi, ubi Hebreorum explicauit Canonem, his uerbis recordatur in fine posterioris Apologie: In libris quoque Samuelis et Malachim, quos nos Regnorum quatuor nominamus, post catalogum diuine Scripture, hec intuli, etc. Hinc uideas Canonem sacrorum Bibliorum ueteris Testamenti Hieronymum hoc loco appellasse Catalogum diuine Scripture. Id autem discriminis posuit inter Scripturas  canonicas, et non canonicas, quod iste legerentur tantum in Ecclesia ad edificationem plebis; canonice uero ad fidei dogmata insuper confirmanda: Sicut ergo Iudith, inquit prefatione iam laudata in libros Salomonis, et Tobie, et Machabeorum libros legit quidem Ecclesia, sed eos inter canonicas Scripturas non recipit: sic et hec duo uolumina  legat ad edificationem plebis, non ad auctoritatem Ecclesiasticorum dogmatum confirmandam. Hieronymo in hac Scripturarum parte consentit Rufinus, cum et ipse in suo symbolo diserte docet, non alia uolumina pro Canonicis fuisse habita suo tempore preter illa que recensentur in prologo Hieronymi Galeato. Ad Catalogum namque librorum ueteris et noui Testamenti ista subiungit: Hec sunt  que Patres intra Canonem concluserunt, et ex quibus fidei nostre assertationes constare uoluerunt. Sciendum tamen est, quod et alii libri sunt, qui non sunt Canonici, sed Ecclesiastici a maioribus appellati sunt, id est, Sapientia, que dicitur Salomonis, et alia Sapientia, que dicitur filii Sirach, qui liber apud Latinos hoc ipso generali uocabulo Ecclesiasticus appellatur, quo uocabulo non auctor libelli, sed Scripture qualitas cognominata est. Eiusdem uero ordinis libellus est Tobie, et Iudith, et Machabeorum libri. Post etatem Hieronymi ac Rufini non statim in canonem sacrorum Bibliorum susceptos fuisse libros illos, qui Ecclesiastici dicti sunt, fidem nobis facit exemplar manuscriptum, quod licet uetustissimum appareat, quadringentis tamen annis ad minus post obitum  Rufini fuisse inscriptum, nemo inficiatur. Hic itaque codex Bibliorum manuscriptus, notatus numer. 15, in nostra San-Germanensi bibliotheca, hec attexuit libro Estheris: Finit Esther. Deo gratias, Amen. Hucusque completum est uetus Testamentum, id est, omnes Canonice Scripture, quas transtulit Hieronymus presbyter de Hebraica ueritate in Latinum sermonem. Cetere uero Scripture, que non sunt Canonice, sed dicuntur Ecclesiastice, iste sunt, id est, liber Iudith, Tobias, libri Machabeorum duo, Sapientia, que dicitur Salomonis, et liber Iesu, filii Sirach, et liber Pastoris. Nonnulla pretermitto, que uideri possunt ad finem columne 1152 huius editionis. Quam igitur habuerit in Ecclesia auctoritatis dignitatem Scripture  canonice, plane liquet ex supra memoratis, et ille sunt, quibus constat Canon Hebraice ueritatis, in quo nunquam fuerunt libri, uel Apocryphi, uel Ecclesiastici appellati apud antiquos Patres. Hodie nullo auctoritatis discrimine in Canonem Ecclesiasticum recepti, parem cum ceteris merentur uenerationem apud omnes uere pios, qui concilii Tridentini decreto de canonicis Scripturis adherere gloriantur.

Canonis porro Hebraice ueritatis meminit Cassiodorus, de Institutione diuinarum litterarum capite duodecimo, ubi ipsum uocat diuisionem Scripture diuine secundum Hieronymum: Auctoritas diuina, inquit, secundum sanctum Hieronymum in Testamenta duo ita diuiditur, id est, in uetus et nouum; in  Legem, id est, Genesim, Exodum, Leuiticum, Numerorum, Deuteronomium; in Prophetas, qui sunt Iesu Naue, Iudicum, Ruth, Samuel, Malachim, Isaias, Ieremias, Ezechiel, libri duodecim Prophetarum. In Hagiographos, qui sunt Iob, Dauid, Salomonis Prouerbia, Ecclesiastes, Canticum Canticorum, Daniel, uerba Dierum, id est, Paralipomenon, Esdras, Esther. Hec ex prologo Hieronymi Galeato afferebat Cassiodorus; sed uitiosa est prorsus illa diuisio, tam in editis, quam in manuscriptis libris: 1o quidem omissa ubique uoce Malachim post uerbum Samuel. 2o Manuscripti codices non pauci pretermiserunt Daniel, alii cum editis annumerant maioribus prophetis post Ezechielem, seruato ordine uulgato Bibliorum sacrorum. 3o Pro nomine isto, Ecclesiastes, posuerunt  Ecclesiasticum, qui non est Salomonis, sed liber Iesu, filii Sirach: quique in Canonem nusquam admissus est ab Hieronymo. 4o Denique aliquot manuscripta exemplaria adiiciunt librum Iudith post uolumen Estheris: cum tamen Iudithe liber e numero canonicarum Scripturarum segregatus sit in multis locis apud Hieronymum. Neque tamen negligentie uel inscientie accusandus est Garetius noster, qui in ultima Cassiodori operum editione hos non emendauit codicum seu editorum, seu manuscriptorum errores. Is quippe, sicut et alii, qui edendis SS. Patrum lucubrationibus nauant operam, id quod in melioris note libris, manu optima et uetustissima exaratis habebatur, bona fide retulit, nec sui credidit esse officii et muneris ea corrigere, que in  tam uenerande antiquitatis codicibus constanter legebantur. At nulli omnino ingratum aut iniucundum fore arbitramur, si pro suscepto a nobis Canonis Hebraici explicandi munere obseruemus hos omnes lapsus et errores posse ab iis facile corrigi, qui sacra diuinarum litterarum eruditione imbuti, eos tentauerint hac sacrati fontis unda eluere atque abstergere.

Eumdem Hebreorum Canonem representat Isidodorus Hispalensis, Originum lib. uI, cap. 1, quem integrum hoc loco transcriberemus, nisi infra editus esset cum principio Scripturarum Galeato, seu prefatione in libros Regum. Notandum tamen nonnulla uerba Hebraica aliter legi apud Isidorum, quam legantur  apud Hieronymum: quia editores Isidori morem hodiernum Grammaticorum Hebreorum sepius imitantur, imperitia quoque uel ipsorum, uel librariorum, uoces quedam mendosiores occurrunt, ut est illud: Quidam autem Ruth et Rimoth, quod Latine dicitur, lamentatio Ieremie, Hagiographis adiiciunt. Quisquis uocem Rimoth barbaram posuit pro Kinoth, siue Cinoth, que lamentationes significat, eum lingue Hebraice imperitissimum fuisse oportet. Sic fieri amat inter illos, qui scriptorum ueterum opera restituere presumunt absque sufficienti notitia multarum rerum, quas pertractant.

II. Canonem Hebraice ueritatis conceptis uerbis appellat ipse Hieronymus libros ueteris Testamenti Latine a se redditos: quod si secus fuisset, hoc nomine  nequaquam a nobis fuisset insignita prima pars huius diuine bibliothece. uerum hanc nomenclaturam edocti a sancto Doctore, inepte ageremus alienum ac ementitum titulum apponentes Hebraice translationi ueteris Instrumenti. Celebrior et explicatior locus huiusce nominationis legitur epistola 28, ad Lucinium; de quo ne minima particula nobis excidat, integrum affero ad laudem precipue Hebraicorum uoluminum, in quorum auctoritatem debacchatus est huius temporis quidam fabularum Aegyptiacarum propugnator. Sed nunc audiat Hieronymum iuxta datam sibi sapientiam ita Lucinio respondentem: Canonem Hebraice ueritatis, excepto Octateucho, quem nunc in manibus habeo pueris tuis et notariis dedi scribendum. Septuaginta interpretationem et te  habere non dubito, et ante annos plurimos diligentissime emendatam, studiosis tradidi. Nouum Testamentum Grece reddidi auctoritati. Ut enim ueterum librorum fides de Hebreis uoluminibus examinanda est: ita nouorum Greci sermonis normam desiderat. Non poterat beatus Hieronymus clarius aut breuius declarare quidquid in Diuina Bibliotheca nobis prestitit. Priorem enim partem apertissime demonstrat, cum ait, Canonem hebraice ueritatis, excepto Octateucho, quem nunc in manibus habeo, pueris tuis et notariis dedi scribendum; alteram autem in his uerbis, Septuaginta interpretationem et te habere non dubito, et ante annos plurimos diligentissime emendatam studiosis tradidi. Tertiam denique partem Diuine Bibliothece indicat dicens, Nouum Testamentum Grece  reddidi auctoritati. Quid plura? ut innotescat quibus fundamentis suas Bibliorum sacrorum interpretationes suffultas esse uoluerit, apte concluseque subiungit, Ut enim ueterum librorum fides de Hebreis uoluminibus examinanda est: ita nouorum Greci sermonis normam desiderat. Que definitio emendationis Scripturarum tantam in Ecclesia obtinuit auctoritatem, ut ex prescripto Hieronymi ius canonicum in Decreto Gratiani eamdem castigationis normam sequendam esse decernat. Canonem igitur Hebraice ueritatis scribendum dedit Hieronymus pueris sex et notariis Lucinii, in quo laudans precipue feruorem ac studium Scripturarum, ita ad Theodoram scribit epist. 29: Nec patrie sue largitate contentus, misit Ierosolymarum  et Alexandrine Ecclesie tantum auri, quantum multorum possit inopie subueniri. Quod cum multi mirentur, et predicent, ego in illo magis laudabo feruorem et studium Scripturarum. Quo ille desiderio opuscula nostra flagitauit, et missis sex notariis, quia in hac prouincia Latini sermonis scriptorumque penuria est, describi sibi fecit quecumque ab adolescentia usque in presens tempus dictauimus? Circa annum Christi 394 illa scribebat Hieronymus, cum Octateuchum adhuc haberet in manibus interpretatione donandum tempore opportuno. Quisnam uero fuerit ille Octateuchus, satis liquet ex prefatione in librum Iosue, ubi dicit, finito tandem Mosis Pentateucho, ad libros Iosue, Iudicum, Ruth et Esther mittendam manum. Quod duobus uel tribus modis intelligi potest. Primum  librum Iudicum et Ruth in eumdem compingendo, Octateuchum faciemus ex quinque Mosi uoluminibus, uno Iosue, altero Iudicum, et ultimo Estheris. Hic erit Octateuchus, quem Hieronymus absoluebat post annum Christi 404, ut uidere est in prolegomeno nostro superiori, ubi disputatum est de tempore translationum Hieronymianarum. Secundo Octateuchum istum ita supputari nichil uetat, Exodus, Leuiticus, Numeri, Deuteronomium, Iosue, Iudices, Ruth et Esther. Nam quo tempore scribebat Hieronymus ad Lucinium, tunc Genesis Librum in Latinum sermonem ab eo fuisse translatum, uix dubitari potest: neque uero uno tempore omnia Mosis uolumina Latinitate donauit, uti suo loco diximus, sed statim Geneseos librum interpretari cepit anno circiter 394, quem  Desiderio suo nuncupauit: reliqua Pentateuchi Mosaici uolumina maioribus reseruans otiis scribendi. Denique de supputatione, sublato Genesis uolumine, et Ruth cum Iudicibus copulato, erit nichilominus integer adhuc Octateuchus in manibus Hieronymi suo tempore conuertendus in Latinum eloquium: nempe Iu Mosis libri, I Iosue, I Iudicum et Ruth, I Estheris, et I Paralipomenon. Quia certum exstat libros Paralipomenon ex Hebreo non fuisse translatos ante annum 396, quando uita iam excesserat Lucinius. Hinc intelligat lector non uno modo errasse Marianum in notis ad epistolam 28 S. Hieronymi: nam error in eo est, quod pro Octateucho legerit Heptateuchum, et Erasmum pure lectioni adherentem putauit reprehensione dignum. Monemus igitur studiosum lectorem  meliores ac doctiores esse notas Grauii, quibus illustrauit epistolas Hieronymi, quam sint ille, quas Marianus uictorius edidit cum operibus eiusdem sancti Doctoris.

De Canone meminit iterum aliis locis Hieronymus: nam prefatione in libros Regum, postquam illum per partes singulas explanauit, hec ab eo scripta leguntur: Igitur Sapientia, que uulgo Salomonis inscribitur, et Iesu filii Sirach liber, et Iudith et Tobias, et Pastor non sunt in Canone. Libro quoque primo aduersus Iouinianum de , uolumine prorsus apocrypho, locutus, redit ad canonicas Scripturas, dicens: Sed nunc nobis de Canone omne certamen est. Eiusdem recordatur proemio Commentariorum  in Ionam prophetam: Liber quoque Tobie, inquit, licet non habeatur in Canone, tamen quia usurpatur ab Ecclesiasticis uiris, tale quid memorat, etc. Quem etiam tacito nomine Canonis, in partes suas distribuit prefatione in Danielem ex Hebreo translatum. Illud admoneo, non haberi Danielem apud Hebreos inter prophetas, sed inter eos qui Hagiographa scripserant. In tres siquidem partes omnis ab eis Scriptura diuiditur, in Legem, in Prophetas, et in Hagiographa, id est, in quinque, et octo, et in undecim libros; de quo non est huius temporis disserere. Ut autem Canonis mentionem ingerit non addendo nomen Hebraice ueritatis: ita sexcentis locis citat Hebraicam ueritatem, pretermissa omni Canonis appellatione. Idem talem intelligit in Hebreorum Canone,  quod in Hebraica ueritate; quia Hebraica ueritas apud Hieronymum semper accipitur pro canonicis Hebreorum Scripturis, id est, pro iis solis que leguntur in fonte Hebraico. Iam uero stultus sit, qui singula loca enumerare uelit, in quibus Hebraicam ueritatem replicat Hieronymus: uix enim aliquam Epistolam, aut quemlibet commentarium reuolueris, ubi statim non occurrant similes locutiones: Iuxta Hebraicam ueritatem. Aliter Hebraica ueritas habet. Hoc a ueritate Hebraica discordat. Et ita de ceteris, que uel comminisci, otiosi esset scriptoris.

III. Multifariam Hebreorum uoluminum auctoritatem agnouere Greci Latinique Patres; et quanto fuere ceteris doctiores, tanto plus eos perspicias Hebraice studuisse ueritati. Dum testatur Hieronymus,  libro primo Apologie aduersus Rufinum, Origenem se legisse ob eruditionis meritum, non ad sectandam eius fidem, preclarum istud contexuit testimonium, quo Grecorum studia erga Hebraicam Scripturam manifesta explorataque nobis fecit: Ipse Origenes, inquit, et Clemens, et Eusebius, atque alii complures, quando de Scripturis aliqua disputant, et uolunt approbare quod dicunt, sic solent scribere: Referebat mihi Hebreus; et Audiui ab Hebreo; et Hebreorum ista sententia est. Certo etiam Origenes patriarchen Huillum, qui temporibus eius fuit, nominat, et trigesimum tomum in Isaiam, in cuius fine edisserit: ue tibi, ciuitas Ariel, quam expugnauit Dauid, illius expositione concludit: ut cum aliter prius sensisse se dicat, doctus ab illo, id quod uerius est, confitetur.  Octogesimum quoque nonum psalmum, qui inscribitur Oratio Moysi, hominis Dei, et reliquos undecim, qui non habent titulos, secundum Huilli expositionem, eiusdem Moysi putat: nec dedignatur, Hebream Scripturam interpretans per singula loca, quid Hebreis uideatur, inserere. In fine libri secundi eiusdem Apologie, de Origene iterum, et Didymo, et Eusebio, asserit ipsos Iudeorum translationes explanasse in omnibus suis libris: quodque precipuum est in commendationem Hebraice ueritatis, hoc ita subiungit; Apostolici uiri Scripturis utuntur Hebraicis: ipsos apostolos et euangelistas hoc fecisse perspicuum est. Dominus atque Saluator, ubicumque ueteris Scripture meminit, de Hebraicis uoluminibus ponit exempla, etc.  Quid igitur mirum, si post Dominum Saluatorem, post apostolos et euangelistas, ac demum post uiros apostolicos, Grecorum Patrum celebratiores Hebraicis uterentur Scripturis, earum auctoritatem agnoscerent, atque de Iudeorum codicibus diuinos sensus scrutarentur. Idem studium Hebraice Scripture in Adamantio probat Eusebius Cesariensis, Eccl. Hist. lib. uI, cap. 16, ubi ait statim ab initio: Tantam porro curam ac diligentiam in diuinis Scripturis perscrutandis adhibebat Origenes, ut Hebraicam etiam linguam didicerit, et authenticos Scripturarum libros, Hebraicis scriptos litteris, qui apud Iudeos habentur, sibi comparauerit, , . Authenticos, interprete  ualesio, uocat Eusebius Iudeorum codices, respectu omnium translationum, etiam comparatione facta cum uersione LXXII Translatorum. Qua quidem appellatione sepissime eosdem libros exornat Hieronymus, ut epistola 132, ad uitalem: Et siquidem in historiis aliter haberent Septuaginta, aliter Hebraica ueritas, confugere poteramus ad solita presidia, et arcem lingue tenere uernacule: nunc uero cum et ipsum Authenticum et ceteri interpretes pari auctoritate consentiant, non in Scriptura, sed in sensu est difficultas. Similiter epist. 135 de psalmo sexagesimo septimo nonnullos uersiculos in medium adducens, hanc castigationem illis abhibuit iuxta fidem librorum authenticorum. Cum iste uersiculus, inquit, magis habere debeat iuxta Hebraicam ueritatem, Cantate Deo, Psallite  Domino, et illud quod sequitur in principio uersus alterius, Psallite Deo, non sit in libris Authenticis, sed obelo prenotatum. Libro denique decimo septimo Commentariorum in Isaiam prophetam non aliter uocat Hebreorum exemplaria, quam libros authenticos: sic enim scribit de Apostolo: Paraphrasim huius testimonii, quasi Hebreus ex Hebreis, assumit apostolus Paulus de authenticis libris in Epistola quam scribit ad Corinthios. Illas ergo Hebreorum primigenias, , Scripturas, siue libros authenticos sibi comparauit Origenes, quos tanti faciebat, ut decimo Stromatum suorum libro nichil recipiendum putarit preter ea que in libris Hebraicis legerentur. Unde de historia Susanne aiebat apud Hieronymum in fine Commentariorum in Danielem: Quia Hebrei reprobant  historiam Susanne, dicentes eam in Danielis uolumine non haberi, debemus diligenter inquirere nomina que Latini illicem et lentiscum interpretantur, si sint apud Hebreos, et quam habeant etymologiam, ut a , scissio, et a , sectio, siue serratio, dicatur lingua eorum. Quod si non fuerit inuentum, necessitate cogemur et nos eorum acquiescere sententie, qui Greci tantum sermonis hanc uolunt esse , que Grecam habeat etymologiam, et Hebraicam non habeat. Quod si quis ostenderit duarum istarum arborum scissionis et sectionis in Hebreo stare etymologiam, tunc poterimus etiam hanc Scripturam recipere. Ibidem nonnulla edisserens de uerbis regis Babylonis, deque idolo Beli apud Babylonios, pulchre  sententiam suam tuetur exceptione hac subtili: Hoc quod Scriptura nunc dicit: Exclamauit uoce magna; quia de idololatra et ignorante Deum dicitur, uidetur obseruationem nostram subuertere, qua dudum asseruimus, uocem magnam in sanctis tantum reperiri. Quod soluet facile qui hanc historiam in libro Danielis apud Hebreos dixerit non haberi. Si quis autem potuerit eam approbare esse de Canone, tunc querendum est quid ei respondere debeamus. Ex his manifestum nobis est, Origenem ita Hebraice ueritati adhesisse, ut nichil extra Canonem Hebreorum recipere, nichil non Hebraicum defendere uoluerit. Nec uetat quod scriptum ab eo legimus in epistola ad Africanum; quia prudenti consilio usitatos in Ecclesia codices, uulgatamque lectionem Scripture ad edificationem  plebis, noluit a Christianis repudiari tamquam adulterina additamenta, aut mimorum arte contexta. In homiliis igitur suis, quas ad uulgum loquitur, communem editionem ac lectiones usitatas sequitur: in tomis uero, id est, in disputatione maiori, Hebraica ueritate stipatus, et suorum circumdatus agminibus, interdum lingue peregrine querit auxilia. Quod ita testatum habemus ab Hieronymo prefatione Questionum Hebraicarum in Genesim. Sciendum tamen in Homiliis etiam Origenis bene audiri Hebraicam ueritatem, ac sepius preferri Septuaginta Seniorum interpretationibus. Homilia secunda in Cantica canticorum cum recitasset Origenes hec uerba Prouerbiorum XXuII, 10: In domum fratris tui ne intres infelix, in ultimam uocem, infelix, sic obseruatum uoluit.  Pro eo quod Septuaginta, infelix, interpretati sunt, Aquila, Hebream exprimens ueritatem, posuit. Homilia quoque undecima in Ieremiam manifestus est assertor Hebreorum uoluminum, in tantum ut ea uocet exemplaria certiora, atque ueraciora, habita etiam ratione ad uersionem LXX interpretum. Duplex quippe, inquit, Scriptura est. Nam in multis exemplaribus continetur: Non profui, neque profuit mihi quisquam. In his uero que exemplaria ueriora sunt, et cum Hebreis consonant, habetur: Non debui, neque debuit mihi quisquam. Oportet igitur et quod in usu est, atque in Ecclesiis legitur, exponere, et hoc quod in Hebreis codicibus inuenitur, intactum non preterire. Et post pauca: Quia autem et alia nobis expositio residua est, propter exemplaria certiora, in quibus  continetur: non debui, neque debuit mihi quisquam, et hunc locum consideremus. Qui plura desiderarit, ut persuasum habeat Origenem in omnibus agnouisse auctoritatem Hebraicorum uoluminum, legat libros eiusdem contra Celsum, et tomos Commentariorum in Mattheum. Nunc unus pro aliis omnibus Grecis Patribus ueniat ad probationem nostre assertionis Procopius Gazeus sophista, qui Commentarios in Octateuchum ex uetustissimis orthodoxorum Patrum aliorumque Scriptorum enarrationibus accuratissime concinnauit, et sententias eorum in unum corpus ac perpetuum interpretationis contextum delibauit. Hic itaque Grecus Scriptor, ad primum Geneseos uerbum, Hebraicam agnoscit ueritatem, parumque abest quin  LXX interpretibus succenseat ob occasionem erroris, quam prebent illi in sua translatione Scripturarum. At si uelimus, inquit, Hebream obseruare ueritatem, sciendum est principii nomen significare caput. Itaque licebit hunc assignare sensum: Moses celum et terram, que prima sunt entium uisibilia, caput uocat, etc.; deinde singula discutiens de uerbo creauit, in primo Geneseos uersu, hec in primis notare studuit: uerum si Hebraicam dictionem diligentius excutere uelimus, reperiemus eam uocem non simpliciter significare, fecit, sed condidit, in conspectum nostrum dedit, et demonstrauit: que omnia quodammodo docent, quod eam, cum prius non fuerit, nec ex preiacente, materia constituerit, et uidendam exhibuerit. Nam quod Septuaginta interpretes inquiunt, fecit; certe occasionem  quibusdam magni erroris obtulere. Facere etenim de his predicant, que ex quadam materia producuntur, ut ex ferro falx, et alia que nobis artifices efficiunt. Hinc quidam in hunc errorem prouoluti sunt, ut uociferarent, Mosen ab Aegyptiis edoctum, credidisse ex preiacente materia hoc uniuersum conditum, eamque sententiam statim in sui operis initio nobis inculcare, cum utatur uerbo, fecit. Horum impudentiam cum ignorarent Septuaginta interpretes, presentem locum per uerbum, fecit, exposuere, cum satius fuisset aliter expositum esse, et per uerbum, quod Hebreo per omnia responderet, sicut Mosem egisse constat, qui eo uerbo quod ponit, quasi reluctatur summa ui illis, qui materiam inducebant, ostendens euidenter eam non preiacuisse. Immo celum, terram, abyssumque antecessisse  materiam commonstrat, dum ex his mundi ornatum processisse, populum sue fidei commissum erudit. Quanta sunt in hac Procopiana expositione, que ueritatem Hebreorum uoluminum commendant: quanta econtrario, que translationem Septuaginta interpretum explodunt? Ne quis tamen sibi soli doctus, nobis uero multum indoctus propugnator LXX Translatorum, existimet, Procopium unico hocce loco tribuisse auctoritatem exemplaribus Hebraicis sacrorum Bibliorum, legat eiusdem Commentarios in caput undecimum Geneseos, ubi scriptum reperiet: Sem fuit filius centum annorum, et genuit Arphaxad, biennio post diluuium. Hebraica ueritas habet, Selam genitum esse ab Arphaxad. Que deinde in medio ponuntur, obelisco signata uisuntur. Iunioris igitur, qui  uocatur, Cainani iugulata est obelisco progenitura; quia nulla fuit in ueritate Hebraica huius patriarche commemoratio. Ea autem que obelis signata erant, nulla expositione dignabantur apud Grecos, quippe quod aliena a fonte Scripturarum, et adscititia haberentur in uerbis propheticis. Tempus me deficiet, si cuncta replicem, que in Procopii Gazei collectione affatim occurrunt ad manifestandam auctoritatem, quam Hebraice ueritati tribuere Greci scriptores. uerum nefas sit omisisse que de annis chronologicis priorum patriarcharum ante diluuium, scribit Procopius, quasi nomine aliorum omnium Grecie tractatorum: Notandum est, inquit, Hebreum semper circa centenarium numerum uersari in componenda genealogia,  exempli gratia: Adam natus annos 230 genuit Seth, qui primogenitus censetur: sed Hebreus sic scribit: Adam natus annos 130 genuit Seth . . . Enos uero uixit nonaginta annis, et genuit Kenan . . . Kenan uero uixit septuaginta annis, et genuit Mahelalel, etc. Ita consequenter usque ad patriarcham Henoch, qui cum Deo ambulans sublatus est, ne malitia mutaret intellectum eius. Minorem uero numerum codicum Hebreorum hoc modo prosecutus Procopius, agnoscit talem chronologiam summa diligentia fuisse annotatam a Moyse: Ecce quanta diligentia annotatum sit tempus, quod precessit generationem liberorum, et quod denique insecutum est. Hic quidem in cap. u Geneseos probat Scripturam Hebraicam; at in Commentariis ad uersum octauum capitis XXXII Deuteronomii, errorem Septuaginta manifeste redarguit  his uerbis: Ab Adam usque ad Ne ab eo decimum, annis circiter bis mille quadraginta duobus, qui error LXX interpretum est, nullus in spatiosum iter deflexisse, historia fertur. Ne congeries multorum similium testimoniorum lectorem obrueret, plura pretermitto ex iis que legi in Commentariis Procopii. Si cui iam allata non sufficiant, consulat ipse Commentarios in Octateuchum, et uerum me dicere comprobabit.

Ceterum de etate Procopii Gazei Sophiste non una est eruditorum sententia. At si uera est epistola eiusdem Procopii ad ipsum Hieronymum scripta, quam Isaac uossius afferebat in responsione ad tertias Simonii obiectiones, pag. 117, equales fuisse  Hieronymum ac Procopium necesse est. Probat uero Ioannes Curterius, interpres Procopii in Isaiam prophetam, Theodosii primi seculum attigisse sophistam nostrum Gazeum: immo et prius etiam aliquanto cepisse, cum hic se multos alacriter martyria subcuntes uidisse testetur, que in Iuliano cessasse reperiuntur: a cuius imperio ad idolorum alteram usque deiectionem, Procopii seculum produci queat. uide prefationem Curterii in Epitomen uariarum commentationum in Isaiam prophetam. Ut sit de tempore Procopii Gazei, certum ab eo exstat Grecos scriptores ecclesiasticos omnes ueritatis Hebraice tenacissimos fuisse cum Hieronymo: Septuaginta uero interpretes sepius ab ipsis abiectos esse. Preclare quidem commendatur Hebraica ueritas ex iis  que modo recensuimus: precipuum tamen ac singulare est ad eius laudis accessionem, quod in rebus maximi momenti, ac fidem catholicam spectantibus, ad fontem Hebreum recurrere, et lingue peregrine auxilia querere teneantur Greci atque Latini orthodoxi. Procopium iam uidimus repudiantem Septuaginta interpretes, qui occasionem erroris prebuerunt in primo uersiculo Geneseos, propter uerbum fecit: ut multi dicerent Mosen credidisse ex preiacente materia uniuersum celi ac terre opificium conditum fuisse. Huius opinionis imperitiam non aliunde refellit Procopius, quam ex Hebraico contextu, ubi diserte testatur Moses Deum creasse, [Figure: [Hebrew Text] 1Kb] bara, id est, ex nichilo, condidisse celum et terram.  Cum autem creationis mundi ex nichilo fidem excludant aliquo modo Septuaginta Translatores, peius adhuc creationem inducunt in eternam Sapientie Dei generationem, et inde Ariane heresi ansam sui dogmatis subministrant. Ideo sancti Patres prouocant ad Hebraicam ueritatem, qua error Arianorum ualidissime confutatur. Epiphanius her. 68, pag. 320, Arianis, locum a LXX male editum, , urgentibus, ita respondit: Hi cum Hebraicas dictiones neque attigerint, neque nouerint, neque commodo se habeat harum uis, sciant: proterue et petulanter insultarunt, graues inimici: querentes occasionem unde fidem mutilent, immo magis seipsos, nec enim possunt ueritatem. Et quia inuenerunt, Dominus creauit me, periculose uelut imaginantes somniant, ea, que ad nichil  commoda sunt, uite inferentes, et orbem terrarum turbantes: at Hebraica lingua non sic habet. Unde et Aquila dicit, Dominus possedit me, etc. De eodem testimonio hec habet Hieronymus lib. II Commentariorum in caput Iu Epistole ad Ephesios: Unde et heresis natiuitatem Christi calumnians, Salomonis usurpat exemplum: Dominus creauit me initium uiarum suarum. Quod ipse castigat lib. II Commentariorum in cap. Iu Michee, dicens: Siue ut Hebreo scribitur, Dominus possedit me. CANANI enim  non creauit me, sed possedit me, habuitque, significat. Clarius adhuc in epistola ad Cyprianum, ubi exponit octogesimum nonum psalmum. Ait igitur non longe ab initio. Simile quid et in Prouerbiis ex persona Sapientie, qui Christus est, legitur: Dominus creauit  me initium uiarum suarum in opera sua: ante secula fundauit me in principio: antequam terram faceret et abyssos, priusquam produceret fontes aquarum, priusquam montes firmarentur, ante omnes colles generauit me. Nullum autem debet uerbum creationis mouere, cum in Hebreo non sit creatio, que dicitur BARA , sed possessio: ita enim scriptum est, ADONAI CANANI RESITH DERCHO , quod in lingua nostra exprimitur Dominus possedit me, initium uiarum suarum. Inter possessionem autem et creationem multa diuersitas est. Possessio significat, quod semper Filius in Patre et Pater in Filio fuerit. Creatio autem eius, qui prius non erat, conditionis exordium. Idem Hieronymus, libro Questionum Hebraicarum in Genesim, et libro primo aduersus  Iouinianum, urget immaculatum partum uirginis Marie tum contra Iudeos, tum contra Hereticos, ex dictione Hebraica [Figure: [Hebrew Text] 1Kb] , aalma, que legitur Isaie uII, XIu, ubi uirgo paritura nostrum Emmanuel predicta erat. Loquatur Isaias, inquit sanctus Doctor lib. I aduersus Iouinianum, spei nostre fideique mysterium. Ecce uirgo in utero concipiet, et pariet filium, et uocabis nomen eius Emmanuel. Scio Iudeos opponere solere, in Hebreo uerbum AALMA, non uirginem sonare, sed adolescentulam. Et reuera uirgo proprie BETHULA, adolescentula autem uel puella, non AALMA dicitur, sed NAARA. Quid est igitur quod significat AALMA? Absconditam uirginem, id est, non solum uirginem, sed cum uirginem: quia non  omnis uirgo abscondita est, nec ab hominum fortuito separata conspectu . . . In eo loco in quo ait: uirgo que egredietur, ut hauriat aquam, in Hebraico scriptum est AALMA, id est, uirgo secreta, et nimia parentum diligentia custodita. Aut certe ostendat mihi, ubi hoc uerbo appellentur et nupte, et imperitiam confitebor. Pro purissimo uirginitatis et integritatis honore aduersus eumdem Iouinianum dum supra militaret libro iam laudato Hieronymus, hoc Zacarie commate heresim iugulabat. Et expletur, inquit, illud uaticinium Zacarie, dumtaxat iuxta Hebraicam ueritatem de Ecclesie uirginibus prophetantis: Complebuntur infantibus, et puellis ludentibus platee eius. Quid enim bonum eius est, et quid pulchrum eius, nisi frumentum electorum, et uinum germinans uirgines. Iste sunt uirgines,  etc. uides, prudens lector, spei nostre fideique mysteriis, cum aduersus Iudeos, tum aduersus hereticos, patrocinia quesita e codicibus Hebreorum, et Ecclesie catholice inuictissimos pugiles, ubi questio est de fide natiuitatis Christi, uerbique eterna generatione, ad Hebraicam semper prouocasse ueritatem. Quod utique incassum iuisset, nisi constans ac perpetua fuisset habita apud omnes auctoritas Hebreorum uoluminum. Merito proinde aiebat Hieronymus epist. 74, ad Marcellam: Iampridem cum uoluminibus Hebreorum editionem Aquile confero, ne quid forsitan propter odium Christi synagoga mutauerit, et ut amice menti fatear, que ad nostram fidem pertineant roborandam, plura reperio. Suspicabatur uir sanctus Aquilam subdola interpretatione  nonnichil mutasse de Scripturis sanctis, dumque editionem eius cum fonte Hebreo contendit, plura reperit Hebraica ueritate ad comprobationem nostre fidei. Quare alibi pudebat tantum doctorem contentionis nostrorum sciolorum, qui Hebraicam ueritatem, id est, suam ex Hebreo translationem arguebant. Iudei, inquit, contra se legunt, et quid pro se sit, nescit Ecclesia.

Pro Ecclesia maxime erat quod in prophetarum uoluminibus Hebreis legebatur: utque inconcussum haberet fides Christiana apud ipsos inimicos testimonium. Iudeorum gentem Deus per terras dispergi uoluit cum instrumentis diuinarum Scripturarum, quibus nostre religionis sacramenta non conficta, sed a uero Deo promissa, atque completa demonstrantur.  Hinc sanctus Augustinus de Ciuitate Dei lib. XuIII, cap. 46. Nobis quidem, inquit, ille sufficiunt prophetie, que de nostrorum inimicorum codicibus proferuntur, quos agnoscimus propter hoc testimonium, quod nobis inuiti perhibent, eosdem codices habendo atque seruando, per omnes gentes etiam ipsos esse dispersos, quaquauersum Christi Ecclesia dilatatur . . . quoniam si cum illo testimonio Scripturarum in sua tantummodo terra non ubique essent, profecto Ecclesia, que ubique est, eos prophetiarum, que de Christo premisse sunt, testes in omnibus gentibus habere non posset. Idem docebat in psalmum LuI, cum diceret: Ut Iudei tamquam capsarii nostri libros nostros circumferrent, ut cum pagani non credunt, que  nos de Christo predicta fuisse dicimus, quasi a nobis essent conficta, mittamus eos ad inimicos fidei nostre Iudeos, qui libros nostros circumferunt, in quibus eadem habentur, que nos predicamus. His consonant que leguntur apud Iustinum Martyrem Oratione prima ad Grecos, ubi Religionis Christiane libros asseruatos esse pronuntiat cum sacris Iudeorum exemplaribus: nec id quidem fortuito, sed ex diuine prouidentie consilio admirabili: Nam quod etiam nunc apud Iudeos pietatis nostre libri asseruantur, diuine id de nobis opus est prudentie. Audiendus de eodem argumento Tertullianus, qui apertissime demonstrat supremam fuisse in Ecclesia Christi auctoritatem Hebreorum uoluminum ad rerum ineffabilium ueritatem comprobandam, et ethnicis fidem  faciendam de cultu Christiane religionis nostre. Inanium itaque deorum cultores hoc modo compellit, et interpellat. Apologet. cap. 18 et 19: Hec et nos risimus aliquando. De uestris fuimus: fiunt, non nascuntur Christiani. Quos diximus predicatores, prophete de officio prefandi uocantur. uoces eorum, itemque uirtutes, quas ad fidem diuinitatis edebant, in thesauris litterarum manent, nec iste nunc latent . . . Hodie apud Serapeum, Ptolomei bibliothece cum ipsis Hebraicis litteris exhibentur. Sed et Iudei palam lectitant. uectigalis libertas uulgo aditur sabbatis omnibus. Qui audierit, inueniet Deum: qui autem studuerit intelligere, cogetur et credere. Primam instrumentis istis auctoritatem summa antiquitas uindicat . . . deos uestros, ipsa templa, et oracula, et sacra, unius interim prophete  scrinium seculis uincit, in quo uidetur thesaurus collocatus totius Iudaici sacramenti, et inde etiam nostri. De Hebreis uoluminibus locutum fuisse Tertullianum hoc Apologetici loco, nemo prudens ac sobrius inficiabitur. Si qui erunt tantis ceruicibus, qui audeant ad suos sensus contorquere tam apertum antiquissimi scriptoris testimonium, facile ex ipso textu, ordineque sermonis eorum peruicaciam reuincere poterunt, qui controuersias scribunt, uel disputationes prolixas instituunt. Nos equis lectoribus, non litigiosis, hec scripisse contenti, ad alias pergemus probationes.

Summam ex alio capite auctoritatem deducimus Hebreorum uoluminum. Nam secundum sanctorum Patrum celebratissimi Hilarius et Ambrosius exemplaribus  secundum Hebreum correctis et emendatis semper adheserint, ex eo nobis euidentissimum indicium prebent quanta fuerit apud illos dignitas Hebreorum codicum. Hanc in sancto Hilario uenerationem erga fontem Hebreum obseruat Petrus noster Coutant, numero 19 et 20, admonitionis in Commentarium Psalmorum, siue in tractatus Hilarii super Psalmos. Is tametsi natam de mundi etate controuersiam ingredi forte nolens, omnem a se remouet suspicionem opinionis preiudicate in gratiam Hebreorum uoluminum, testisque accedit locuples ad declarationem sententie sancti Hilarii, quem nobis edidit. Sic igitur nonnulla loca Operum a se nuper editorum expendit: Quanti etiam fecerit   Psalmorum librum apud Grecos, secundum Hebreos emendatum, initio littera 8, psal. CXuIII, testatum reliquit: ubi a preconcepta sententia, quam Latini codices confirmabant, ac nonnulli Greci, ob unam illius auctoritatem discedit. In eiusdem libri emendatione, ut in totius psalmi CXuIII explanatione, consensit Ambrosius in eumdem locum. Utriusque uerba ad illud Luciani martyris opus commode referes, de quo Euthymius testatur: omnibus editionibus uisis, et cum Hebraica ueritate diligentissime collatis, propriam editionem, nichil mancum, nichil habentem superfluum Christianis tradidit, etc.

Ille cum ex hoc loco, quo librum secundum Hebreos emendatum tanti ducit, tum ex altero, quo Grecis codicibus, quia ex Hebreo fonte proximi sunt,  aliquanto plus quam Latinis auctoritatis esse innuit, suam de Hebreo textu sententiam manifestam fecit. Neque uero textus huius sinceritatem arguit, sed tantum ab eius ambiguitate sibi cauendum monet. Immo si uerba illius in psal. II, num. 3, assequimur, libri Hebrei simul cum iis, quos Septuaginta translatores ediderant, post resurrectionem Domini collati sunt, et cum fideliter constantes comperti essent, utriusque indissolubilis constituta est priuilegio doctrine et etatis auctoritas. Certe cum ibidem fatetur, Hebreis non necessarias fuisse Seniorum Septuaginta translationes, cumque numero 4 Paulo Hebreo apud Hebreos Hebreo textu uti licuisse ostendit, aperte indicat, sese hunc corruptum nequaquam suspicari. Tantum abest ut deprauatos putaret Hilarius codices Hebreorum;  quin potius indissolubilem eis constituit auctoritatem, cum docet libros illos diligenti et religiosa custodia fuisse seruatos, post passionem et resurrectionem Christi collatos cum uersione LXX interpretum, ac usu quotidiano celebratos, Hebreos inter et apostolum Paulum. Insignem adeo locum haud integrum recitasse uix mihi concederent lectores studiosi: quare totum affero, prout editus est a nostro Coutant: Horum igitur translationes Hebreis tum lingua tantum sua utentibus non erant necessarie. Ipsis tamen omnibus diligenti et religiosa custodia obseruatis, quibus postea quam Dominus legem omnem sacramento et corporationis sue et passionis, et resurrectionis impleuerat, cum his libris, quos regi iidem translatores ediderant, collatis, et fideliter consonantibus compertis,  indissolubilis constituta est priuilegio doctrine et etatis auctoritas: Beatus ergo apostolus Paulus, secundum professionem suam Hebreus ex Hebreis, etiam secundum Hebraicam cognitionem et fidem psalmum hunc primum esse dixit, translatorum distinctione non usus: cui maximum hoc predicandi ad Synagoge principes studium erat, ut Dominum nostrum Iesum Christum Dei Filium, natum, passum, resurgentem, regnare in eternum ex doctrina legis ostenderet. Tenuit itaque hunc modum, ut Hebreus ipse et Hebreis predicans, Hebreorum consuetudine uteretur. Bene monet supra dictus noster editor Hilarii, uerba isthec tractatus in II psalmum maxime fauere Hebraico textui, illique concessam esse ab  Hilario indubitatam auctoritatem etatis atque doctrine. Sed cum eo consentire non possum, ubi existimat librorum sacrorum Canonem recensitum fuisse ab Hilario iuxta Hebreos, non iuxta usum Ecclesie suis temporibus receptum. Quippe usque ad etatem huius sancti Doctoris unus fuit usus Iudeorum ac Christianorum in Scripturis canonicis recipiendis: ita ut non plures in Canonem ueteris Testamenti admitterentur ab Ecclesiis Christi, quam uiginti duo, qui in Iudeorum Canone habebantur. Testes huic assertioni sunt Melitonis Sardicensis Catalogus apud Eusebium libro Iu Historie Ecclesiastice, capite 26; Origenes homilia 7 in Iosue, commentario in psalmum I, et apud eumdem Eusebium libro uIII, capite 25; Laodicene synodi canon  60; Synopsis uulgo Athanasii Alexandrini dicta, et eiusdem Epistola festiua; Cyrillus Ierosolymitanus Catechesi 4; Gregorius Nazianzenus Carmine de libris Authenticis; Amphilochius ad Seleucum de iisdem Scripturis, et alii bene multi; quos hic non recenseo. Latinorum uero duo in primis, Hieronymus et Rufinus Aquileiensis, qui diserte testati sunt libros Sapientie, Ecclesiastici, Iudith, Tobie, et Machabeorum, legi quidem consuetos esse in Ecclesia ad edificationem plebis: non tamen inter canonicas Scripturas fuisse adhuc admissos. Consule Hieronymi prefationem in libros Salomonis, et Symbolum supra dicti Rufini. Preterea colligi potest ex ipsis Hilarii uerbis librorum diuinorum Canonem recensentis, de usu in Ecclesia recepto eum fuisse locutum.  Nam cum addat, post recensitos uiginti duos libros, Quibusdam autem uisum est, additis Tobia et Iudith, uiginti quatuor libros secundum numerum Grecarum litterarum connumerare, etc.; perspicue ostendit Christianos in hac enumeratione esse intelligendos: quis enim inter Circumcisos, librum Iudith, uel Tobie in sanctarum Scripturarum Canonem fertur admisisse? Christiani igitur erant, et qui uiginti duos tantum libros canonicos suscipiebant, et qui uiginti quatuor connumerabant secundum numerum Grecarum litterarum. He rationes tanti momenti ac ponderis mihi uidentur, ut recedere me compulerint a superiori sodalis nostri sententia, quantumuis eius in aliis studium probem. uerum inter amicos etiam et fratres nichil officit hec opinionum diuersitas.

 Quanta demum fuerit auctoritas Hebreorum codicum apud Hieronymum, Augustinum, Cassiodorum, Eucherium Lugdunensem, et ceteros posteriores Latine lingue homines, superfluum esset hic annotasse: quia neminem uirorum studiosorum noui, qui non fateatur, predictos Patres ueritati Hebraice primas partes semper tribuisse in auctoritate diuinorum uoluminum. Et nisi me fallat opinio, satis superque res ipsa demonstrata est in opusculis nostris, que nuper edidi in defensionem uulgate Latine, ac Hebraice ueritatis. Huc non timemus amandare quoscumque delectat simplicis ac pure ueritatis aspectus, non mendaciorum fucata facies, sermonisque lenocinium. Preterea consuli uelim que superius  a nobis explicata leguntur prolegomeno secundo, num. 4 et 5. Quoniam in illis apertissima est auctoritas, qua gaudebant apud Gregorium Magnum, ac in Gallicanis Ecclesiis, sacri Hebrei codices. At presenti questiuncule finem facientes, lectorem studiosum monemus, textum Hebraicum conceptis uerbis apellatum fuisse ueritatem Hebraicam, tam ab auctoribus Grecis, quam a Latinis Patribus. Sic Origenes loco supra citato, Procopius similiter, et Euthymius prefatione in Psalmos. Inter Latinos autem Hieronymus ubique arcem tenet ueritatis Hebraice: Augustinus lib. XuIII de Ciuit. Dei, cap. 44, et Questionibus in Heptateuchum, de quibus antea dictum est; Beda, Albinus, Ioseph abbas eius discipulus, Rabanus Maurus, Agobardus, Claudius Taurinensis,  Stephanus Ciuerciensis, et alii innumeri his recentiores.

Iu. Facilis est ac expedita partium singularum Canonis expositio: quia tres ordines quibus constat, distincte et explicate ab Hieronymo descripti sunt in prologo Galeato Scripturarum, quem premisit quatuor Regum libris, ad quorum etiam frontem a nobis editus est. Ne actum tamen hic agere uideamur, nonnulla de eodem Canone disseremus, que nondum disputationibus uentilata sunt, neque in notis, neque in prolegomesis nostris. In tres itaque partes omnis Scriptura a Iudeis diuisa est, in Legem, in Prophetas, et in Hagiographa. Prima classis, siue primus ordo, qui [Figure: [Hebrew Text] 1Kb] Thora, id est, Lex ab eis dicitur, quinque libros Mosis continet, Genesim scilicet,  Exodum, Leuiticum, Numeros et Deuteronomium. Hi omnes a principiis suis nomina sortiuntur apud Iudeos, ita ut Genesis uocetur Bresith, quia primum huius libri uocabulum in textu Hebraico est [Figure: [Hebrew Text] 1Kb] Beresith, quod significat, In principio. Similiter Exodum uocant Elle-smoth, siue , uellesmoth, ut legit Origenes commentario in psalmum I. Nam prime uoces in libro Exodi iste sunt [Figure: [Hebrew Text] 2Kb] , uellesmoth, quod interpretatur, Et hec nomina, uel Hec sunt nomina. Leuiticus dicitur, uaiicra; apud Origenem, , uikra; apud Hieronymum, uaiecra; in Hebreo scriptum est [Figure: [Hebrew Text] 1Kb] . Id uero significat, Et uocauit. Quartus Mosi liber, quem Numeros uocamus, incipit ab hoc uerbo [Figure: [Hebrew Text] 1Kb] , uaiedabber, et eodem modo uocatur ab Hebreis. Nam  quod Origenes notauit in psalm. I, de uolumine Numerorum, non primam uocem spectat, sed potius argumentum in eo pertractatum, ut diximus in notis ad prologum Galeatum, col. 318. Quintus denique Legis Mosaice liber dictus est Elle addabarim, uel ex Origene , Helle haddebarim; in Hebreo enim istud habet initium, [Figure: [Hebrew Text] 1Kb] , Elle haddebarim, id est, Hec sunt uerba. Hec est prima pars Canonis Hebraice ueritatis, qua Pentateucho Mosis constituitur.

Secunda Pars, siue secundus ordo librorum Canonis complectitur omnes prophetas, Priores scilicet, et Posteriores, uti uocantur a Iudeis, [Figure: [Hebrew Text] 1Kb] , Neuiim rischonim, et [Figure: [Hebrew Text] 1Kb] , Neuiim  ahharonim. Priores sunt quatuor, qui librorum Iosue, Iudicum, Samuelis, et Malachim, id est, Regum, titulo prenotantur. Posteriores autem prophete quatuor itidem uolumina constituunt, I Isaias, II Ieremias, III Ezechiel, Iu Duodecim Minores una simul. Octo igitur habet libros secunda classis in Canone Hebraice ueritatis. Ita tamen ut uolumen Ruth unico uolumine complexum sit cum Iudicum libro, qui apud Hebreos [Figure: [Hebrew Text] 1Kb] , Sophtim, uel iuxta Origenem , Sophetim, dictum est.

Tertius ac ultimus ordo Hagiographa possidet, que ab Hebreis [Figure: [Hebrew Text] 1Kb] Kethuuim nuncupantur, id est, Scripta; non quidem uulgaria, sed sancta et [Figure: [Hebrew Text] 2Kb] , beruahh haccodesch, per Spiritum sanctum litteris consignata, hoc est, per immediatum afflatum  sancti Spiritus. Consule Maimonidem in More Neuochim parte II, cap. 45. Hagiographa autem nouem numerantur, Iob, Psalmi, Prouerbia, Ecclesiastes, Canticum canticorum, Daniel, Paralipomena, Ezras, et Esther. Apud Origenem liber Psalmorum inscribitur , Sepher thillim, et Prouerbia prenotantur titulo , Misloth. Quod ideo annotamus, ne nos pretereat uarians horum nominum lectio apud ueteres; nam aliter leguntur apud Hieronymum, nempe Sephar tallim, et Masaloth, uel Masloth. Cetera uidesis in scholiis ad prologum Galeatum.

Huius diuisionis Scripture sacre in tres partes principaliores meminit Saluator noster Christus Dominus Luc. XXIu, 44: Quoniam necesse est, inquit, impleri omnia, que scripta sunt in Lege Moysi, et  Prophetis, et Psalmis de me. Ubi Psalmi ponuntur pro omnibus hagiographis, quibus constituta est tertia classis librorum Canonis. In Psalmis namque maior pars prophetiarum, ac manifestiora de Christo oracula prenuntia leguntur: ideo uolumen Psalmorum nominauit Christus tamquam nobiliorem partem in ordine Hagiographorum. Alibi apud eumdem Lucam XuI, 16, duas tantum partes nominauit, dicens: Lex et Prophete usque ad Ioannem. Sicut ergo Psalmos hoc loco pretermissos conspicimus: ita nichil mirum sit, quod de serie Hagiographorum meminerit Christus unico tantum huius ordinis uolumine appellato. Notandum uero per synecdochen partem integram Scripture alibi positam esse pro uno libro eiusdem partis; ut Ioannis uI, 45, dicitur: Est  scriptum in Prophetis, cum tamen testimonium illud a Ioanne recitatum in uno Isaie uolumine, cap. LIu, 13, scriptum reperiatur. Sed dicendo, in Prophetis, secundam classem librorum Canonis intelligit euangelista: nempe partem illam, que Prophetas continet. Idem occurrit Actor. XIII, 40: uidete ergo ne superueniat uobis quod dictum est in Prophetis. Nam locus ibi citatus desumptus est e capite primo, uers. 5, Habacuci, non ex omnibus prophetis. uerum in Prophetis dixit, quia attentus erat in eam partem Scripture, que omnes libros propheticos complectitur, uocaturque ordo Prophetarum. Nihil de Iosepho Iudeorum uernaculo Scriptore, uel ex Commentariis Masorethicis hic amplius adiiciemus ad  probandam antiquam illam diuersionem Scripturarum in tres partes precipuas: sufficere enim credimus ea adduxisse, que auctoritatem habent a Christo et ab apostolis. Qui plura de hoc argumento poposcit, adeat Buxtorfios, Bonfrerum, et multos alios commentatores, qui preludia isagogica scriptitarunt ad sacrorum Bibliorum intelligentiam.

u. Odium, quo Rufinus Hieronymum prosecutus est, persuasit aliquando illi calumniatori partes nonnullas Scripture e uolumine Danielis abscissas esse et abiectas a sancto Doctore. Sic enim criminatur inuect. II in Hieronymum: Omnis illa historia de Susanna, que castitatis exemplum prebebat ecclesiis Dei, ab isto abscissa est et abiecta, atque posthabita. De cantico Hebreorum puerorum in camino ignis  ardentis, similes habet querimonias: Trium puerorum hymnus, qui maxime diebus solemnibus in Ecclesia Dei cantatur, ab isto e loco suo penitus erasus est. Hanc Rufini imperitam reprehensionem non solum imitatus est scriptor nuperus; sed, calumniam calumniis cumulans, ausus fuit asserere Ecclesiam Christi castigasse Hieronymianam uersionem, et eas Danielis partes restituisse in Canone, quas sensu Iudaico et Rabbinico spiritu Hieronymus absciderat. Illis ergo ac similibus conuiciis id reponit S. interpres: Quod autem refero, quid aduersum Susanne historiam, et hymnum trium puerorum, et Belis draconis fabulas, que in uolumine Hebraico non habentur, Hebrei soleant dicere: qui me criminatur, stultum se sycophantam probat. Non enim quid ipse sentirem, sed  quid illi contra nos dicere soleant, explicaui. Et infra: Queso te, amice dulcissime, qui tam curiosus es, ut etiam somnia mea noueris, omniaque, que per tot annos absque metu future scripsi calumnie, in accusationem uocas, ut respondeas, quomodo eorum prefationes librorum nescias, quos accusas? Que quodam uaticinio future calumnie responderunt, implentes prouerbium: Prius antidotum, quam uenenum. Certe ex ipsa prefatione in Danielem de Hebreo Latine conuersum, manifeste patet Rufinum eiusque hodiernos gregales non legisse prologos librorum, quos in condemnationem uocant. Nonne ibi contestatur Hieronymus partes illas, que in Hebreo non inueniuntur, a se fuisse subiectas cum signis obelorum? Hec idcirco refero, inquit, ut difficultatem uobis Danielis  ostenderem, qui apud Hebreos nec Susanne habet historiam, nec hymnum trium puerorum, nec Belis draconis fabulas, quas nos, quia in toto orbe disperse sunt, uero anteposito easque iugulante, subiecimus, ne uideremur apud imperitos magnam partem uoluminis detruncasse. Hieronymo igitur animum Iudaicum quisquis impingit, stultum se probat sycophantam, utpote qui nesciat S. Doctorem in sua Danielis Latina conuersione, et hymno trium puerorum, et historie Susanne proprium tribuisse locum, nichilque de illis partibus detruncasse, nec quidem Commentariis in Danielem. Audiant quapropter obtrectatores illi doctissimum uirum in causam suam eleganter descendentem proemio iam laudatorum Commentariorum:  Unde et nos ante annos plurimos cum uerteremus Danielem, has uisiones obelo prenotauimus, significantes eas non haberi in Hebraico. Et miror quosdam , indignari mihi, quasi ego decurtauerim librum, etc. Ergo nunc cum Amasio suo Rufinum probent quidem , abscissam et posthabitam esse historiam Susanne ab Hieronymo, ideoque illi malo Ecclesiam Christi succurrisse, quando uulgatam Latinam utendam tradidit fidelibus. Apud pios uero ac bene eruditos illud obseruatum uelim, hymnum trium puerorum, historiam Susanne, et alteram Belis draconis, sumptam fuisse non ex LXX interpretibus , sed ex Theodotione, licet Ebionita et Semiiudeo, quia huius translatio  ueritati consona reperta est, cum illa que circumferebatur nomine LXX Translatorum, multum a ueritate discordaret. Utque persuasum habeant omnes Ecclesiam catholicam per omnia adherere Hieronymo in Latina Danielis editione, conferat qui uoluerit, apud Carum Theologum, uariantes lectiones cantici Azarie a uersu 26 ad uersum 45, ubi multa deprehendet diuersa in editione ueteri, ab iis que leguntur in uulgata, ac in Canone Hebraice ueritatis, a nobis edito. Preterea inserte intra textus Danielis annotatiuncule Hieronymi manifestissimum prebent argumentum, Ecclesiam Romanam non aliam sequi uersionem in libro Danielis, quam illam Hieronymianam tum ex Hebreo, tum ex Theodotione expressam.

 Nunc signa obelorum quibus omnes illas partes deuterocanonicas prenotauit Hieronymus, diligenter consideranda sunt in Danielis uolumine. Nam primo sciendum, illa signa per scriptorum negligentiam e pluribus mss. libris esse subtracta. Que notariorum incuria uetus adeo est, ut illam bis terue conqueratur Hieronymus epist. 135: Que signa, inquit, dum per scriptorum negligentiam a plerisque quasi superflua relinquuntur, magnus in legendo error exoritur. Supersunt tamen aliquot codices, qui obelos retinent prenotatos tam in prioribus additamentis Danielis, quam in appendicibus Estheris. Manuscriptus Regius Bibliorum sacrorum, uulgo dictus codex S. Mauri, notatus num. 3561 et CCXXII, retinet diligenter omnia isthec signa obelorum ad Hymnum  trium puerorum in Danielis uolumine. Similiter splendidissimum exemplar Colbertine bibliothece num. 1, quod Carolo Caluo donarunt olim Monachi S. Martini Turonensis, habet prenotatas illas uirgulas eodem Danielis loco, et hoc quidem ad caput omnium linearum. Non sic Exemplaria Canonis Hebraice ueritatis, ubi librariorum et notariorum incuria huiusmodi signa pretermissa sunt. Excipiendum tamen Regium exemplar, notatum 3564, quod non omnia obelorum signa prorsus abiecit, quatuor enim, uel quinque habet adscripta in capite, medio, et fine columnarum, sub quibus comprehendi uoluit lineas singulas harum partium Danielis. Quod spectat historiam Susanne, et Belis, nullum  usque in presens codicem ms. inuenire potui, in quo signa obelorum non fuerint omissa, quamuis Hieronymus expresse testatus sit, has uisiones obelis prenotatas esse, ut lectoris admoneretur intentio, eas in Hebraico non haberi. Quare uisiones dicte sint a ueteribus scriptoribus ille sectiones, que apud nos hodie Capita nominantur, commodius infra declaratur.

Notandum est secundo inequalem esse obelorum formam non in diuersis solum, sed in iisdem etiam mss. codicibus. Sic laudatus supra manuscriptus Colbertinus signa hec in toto Hieronymi Psalterio scripta retinet cum duobus punctis, uno superiori, et inferiori altero, ad istum modum ÷ in additamentis autem Danielis et Esther, eamdem representat uirgulam---, transuersam, sed absque ullo puncto.  Regius quoque num. 3561 in Danielis Hymno obelum habet punctis ornatum ÷ at in fine Estheris solam exhibet uirgulam iacentem---sine punctorum comitatu, quod imitatur Corbeiensis ms. codex num. 1. Ceteri San-Germanenses nostri et Memmianus Canon partes Estheris ultimas obelis prenotant cum duplici puncto supremo et infimo ÷. Eadem signa obelorum binis punctis instructorum uisuntur in editione Origenica libri Esther, ex Arundelliana bibliotheca producti. Caueat autem prudens lector, ne notulam compendiariam in mss. libris usitatam confundat cum signo obeli, propter eamdem omnino figuram utriusque assignatam. Nam librarii et scriptores antiqui utuntur hoc charactere ÷ pro uerbo, est, tertia persona singulari uerbi substantiui sum.  Unde legimus sepius: Et ÷ sensus: pro Et est sensus. Quis ÷ in uobis: pro, Quis est in uobis. Sicque aliis locis innumeris, prout placuit ueteribus notariis, qui ab annis septingentis plus minus libros exscribere curarunt.

Ceterum obelorum signa in additamentis Danielis et Esther non potuerunt proprias ubique sedes habere in hac presenti editione nostra: nam librariorum hodiernorum, seu impressorum usus non patitur eamdem paginarum et columnarum disposituram, que in codicibus mss. representatur. In manuscriptis obeli semper prenotantur ad caput uersuum, siue singularum linearum sacri contextus, tam in secunda paginarum columna, quam in prima, medium enim spatium relinquunt sufficiens inter  columnas, in quo spatio continue describunt obelos. Contra in editis libris nichil est intermedium, nisi maiuscule littere ad distinctionem columnarum, uel partium contextus. Nec quid aliud in medio positum hodierne typographie leges paterentur, preter iam dictas litteras, aut lineam pendentem a summo usque ad imum pagine uersum. Ideo necessitate compulsi, ne nouam induceremus dispositionem apud typographos, satius esse duximus, obelorum signa in margine exteriori semper ascribere, et in prima quidem columna ad caput singularum linearum Scripture, in posteriori autem columna ad finem linearum; ita tamen ut cuiusque obeli cuspis in scripturam sit conuersa, qua significatur apud  Hieronymum, confodiendas esse huiusmodi partes, que absunt in Hebreis exemplaribus.

De obelorum denique signis, illud etiam lectorem monemus, diuersa esse signa isthec in libris Samuelis, et Salomonis Prouerbiis, ad margines horum librorum, a nobis posita, ab illis Hieronymianis, de quibus hucusque diximus. Nostra enim signa obelorum non significant addititium quid aut superfluum exstare in textu, quem edidimus in libris Regum et Prouerbiorum; sed studiosis quibusque indicant uulgatam Latinam his locis aliquid redundans, et a LXX interpretibus mutuatum habere, quod nec in pura Hieronymi uersione, nec in fonte Hebraico legatur. Usum itaque obelorum nostrorum nullus promiscue accipiat, putans eumdem esse cum illo quem  habent in translatione Danielis et Estheris apud Hieronymum, quia nostri obeli quosdam uersus absentes indicant, alii ueru sententias presentes Scripture, quasi ueru anteposito iugulatas docent, et commonefaciunt.

uI. Non paruam in hoc presenti articulo questionem mouemus, inquirentes quisnam fuerit primus auctor scholiorum marginalium, que in exemplaribus Canonis Hebraice ueritatis posita reperimus, quantaque sit huiuscemodi annotationum utilitas ac prestantia. Ego quidem nichil prius mihi faciendum putaui, quam ut fatear me aliquando errasse in auctore scholiorum, quem ipsummet Hieronymum opinabar, nec sine aliqua similitudine ueri. Sciebam ab eodem S. Doctore monitus in epistola 135 nonnumquam  pro eruditione legentium annotationes additas e latere contextus: has uero temeritate, uel imperitia librariorum in corpore fuisse positas. Unde docta scholia marginalia ueritati Hebraice consona, in sacrum textum Scripture deriuata cum deprehendissem, facile mihi statim persuadebam idem in pluribus euenisse, quod ipse epistola iam laudata conqueritur ad psalmum LXXIII, uers. 8, ubi ait: In Greco scriptum est , et nos ita transtulimus: Quiescere faciamus omnes dies festos Dei a terra. Et miror quomodo e latere annotationem nostram nescio quis temerarius scribendam in corpore putauerit, quam nos pro eruditione legentis scripsimus hoc modo: Non habet , ut quidam putant; sed , id est, incendamus; et iterum eodem  loco: Unde si quid pro studio e latere additum est, non debet poni in corpore, ne priorem translationem pro scribentium uoluntate conturbet. Preterea aliud exemplum eiusdem temeritatis librariorum, nisi potius imperitie fuerit, animaduerti in epistola 142, ad Damasum papam: nam in uno Colbertino antiquissimo codice Epistolarum S. Hieronymi, e latere additam inueni annotationem quamdam marginalem que in alio codice monasterii San-Cygiranni in corpore posita legitur. Monebat Hieronymus pontificem Romanum de nomine ineffabili Dei, et apud Hebreos , tetragrammato; sicque rem obseruabat, Dominus quoque ipse hic quatuor litterarum est, quod proprie in Deo ponitur IOD, HE, IOD, HE, id est, duabus  IA, que duplicata ineffabile illud et gloriosum Dei nomen efficiunt. At errorem Grecorum, qui nomen illud quatuor litterarum, [Figure: [Hebrew Text] 1Kb] , legebant, , Pipi, imitatus in contextu epistole Hieronymus, statim sese, et eum redarguit addens e latere hanc annotationem: Pro secundo IOD melius uAu legitur ut sit IAO. Hoc igitur scholion marginale suo loco retinet Colbertinus codex minutissimo scriptus charactere, ponitque signum emendationis post ista, id est, duabus IA. San-Cygiranni autem ms. locum citatum cum annotatione confundit hoc modo: Dominus quoque ipse hic quatuor litterarum est, quod proprie in Deo ponitur, IOD, HE, IOD, HE. Pro secundo IOD melius uAu legitur, ut sit IAO; id est duabus IA, que duplicata ineffabile illud et gloriosum Dei nomen efficiunt.  Quorum uerborum nullus est sensus propter annotationem in corpore positam librarii nescio cuius temeritate. Si cui tamen hec incesserit opinio, errorem quidem lectionis in nomine Dei [Figure: [Hebrew Text] 1Kb] , Iehoua, siue Adonai, ab Hieronymo manasse; castigationem uero eidem errori ab alio scriptore fuisse adhibitam, meminerit idem nomen cum litteris suis optime expressum esse epistola 136 Hieronymi ad Marcellam: Nonum, inquit, nomen Dei, , quod , id est ineffabile, putauerunt, quod his litteris scribitur, IOD, HE, uAu, HE, quod quidam non intelligentes propter elementorum similitudinem, cum in Grecis libris repererint, pipi legere consueuerunt. uides non ignorasse Hieronymum nomen Dei tetragrammaton compositum esse ex iod et uau cum duplici  he; non ex duabus Ia, ut supra dicebat, id est, duplici iod, et ex duplici he. De lectione similiter, Iao, nichil dubitaueris ipsam esse Hieronymianam: nam in prophetarum commentariis nomen tetragrammaton, [Figure: [Hebrew Text] 1Kb] , aliquando legebat Iao . Commentario quoque in Psalmos, quem eidem Hieronymo uiri docti acceptum referunt, sic de nomine Dei scriptum legimus psalm. uIII, Domine, Dominus noster. Prius nomen Domini apud Hebreos quatuor litterarum est, IOD, HE, uAu, HE, quod proprie Dei uocabulum sonat et legi potest IAHO: et Hebrei, arreton, id est, ineffabile opinantur. Secundum uero ADONAI omnium commune est: quod sepe et in hominibus ponitur. Hunc locum  attulit ex quatuor antiquissimis mss. codicibus monasterii nostri Corbeiensis duobus num. 135 et 136, uno Cluniacensi et altero Sorbonico. Omnes isti scribunt uerbum Grecum cum Latinis characteribus, id est, arreton, quod significat ineffabile. Preterea non legunt corrupte cum editis nomen illud [Figure: [Hebrew Text] 1Kb] , Iehoua; sed Iaho, iuxta consuetudinem Antiquorum, siue potius Iao, sine aspiratione in medio, ut sit Grecorum apud Diodorum lib. I Biblioth. Histor., , apud Iudeos Moses Deum, qui Iao dicitur, etc. Hinc uideas Drusium cap. 21, de nomine Iehoua merito obseruasse: In editione Frobeniana, que in omnes partes melior est, legi non Iehoua,  sed Iao: quam lectionem germanam esse, inquit, nullus dubito. Imperita temeritas pro antiqua reposuit recentem, h. e. pro uera corruptam. De eodem nomine tetragrammato [Figure: [Hebrew Text] 1Kb] , Iehoua, Iaho, uel Iao, consule laudati iam Drusii Disputationem. Caueas autem uelim ineptissimam lectionem eiusdem nominis gloriosissimi, que hoc modo scribitur Procopii Gazei Commentariis in Exod. uI: Preterea maiorem his nactus es mei notitiam, dum tibi demonstraui nomen meum tetragrammatum, reliquis non effabile nisi solis sacerdotibus, quod inscribebatur auree mitre. He autem, ex quibus illud nomen conflatur, sunt ille quatuor littere: iod, aleph, fau, thet. Hoc nomen significat Dei uitam perennem et eternitatem. Lingue Hebraice imperitissimus fuit quiquis hanc  lectionem nominis quatuor litterarum, [Figure: [Hebrew Text] 1Kb] , quod dicitur ineffabile, ita deprauatum exhibuit, ut diceret secundam litteram esse aleph, et quartam esse thet: cum utraque sit [Figure: [Hebrew Text] 1Kb] He, uel apud eos, qui minimam Hebraicorum elementorum notitiam consecuti sunt. Sed iam redeamus unde diuertimus. Auctorem scholiorum Canonis pro ipso Hieronymo habebam in annotationibus prodromi, pag. 83, et in notis etiam huius diuine Bibliothece, col. 160 et 164, cuius erroris causa nunc mihi est temeritas ueterum librariorum, qui plures eiusdem sancti doctoris notatiunculas, e latere ab eodem additas, in corpore contextus apponere non dubitarunt. Quod cum in scholiis iam dictis factitatum quoque uidissem; facile erat ut crederem eadem scholia ab Hieronymo fuisse  profecta, idque maxime quod ab homine lingue Hebraice peritissimo fuerint addita e latere translationum sancti Hieronymi. Deinde par aliquot in locis eruditio, ac idem omnino stylus unum auctorem suadebant: ex uno namque et eodem calamo exarata creduntur que formam litterarum ubique equalem seruant. uerum quamcumque habeam in errore excusationem, error tamen est, qui modo castigandus mihi uenit hispotissimum consequentibus argumentis.

Diuersum esse scholiasten Canonis Hebraice ueritatis a sancto Hieronymo omnes docti fatebuntur, ubi primum exploratum ipsis erit, unum eumdemque habere auctorem scholia Canonis et Questiones Hebraicas in Regum ac Paralipomenon libros, que  inter opera Hieronymiana edite sunt ab Erasmo ac Mariano uictorio. Nam cum sit omnino manifestum ex Rabano Mauro, alium esse ac plane diuersum scriptorem Questionum seu Traditionum in Regum libros, ab ipso Hieronymo qui Traditiones Hebraicas in Genesim nobis edidit: consectaria erit horum scriptorum, id est, Hieronymi et scholiastis anonymi diuersitas; siquidem ostenderimus ipsum esse scholiasten Canonis, qui et Traditiones Hebraicas scribebat in Regum uolumina. Ad id uero probandum sola nobis instituenda est comparatio scholiorum cum memoratis Quest. Hebraicis: quia utrobique una est scriptoris eruditio, eedem phrases, et ipsissima uerba in obseruationibus, quas utique haud immerito crederemus,  uel de Questionibus Hebraicis transisse ad margines exemplarium Canonis, aut de marginibus illis in libros Questionum Hebraicarum fuisse deriuatas. Nisi huic opinioni nonnichil contraria esset copia plurimorum scholiorum, que non leguntur in Traditionibus Hebraicis, que tamen leguntur in exemplaribus Canonis Hebraice ueritatis. Primum igitur quod ex Hebreo obseruat auctor Questionum seu Traditionum in libros Samuelis, uariantem spectat lectionem lib. I Regum, cap. I, uers. 5. Anne autem dedit partem unam tristis. In Hebreo, inquit, ita legitur: Anne autem dedit partem unam duplicem, quia Annam diligebat. Non aliter legas in scholiis Canonis, que ponuntur e latere eiusdem uersiculi col. 326 nostre editionis. Consequenter ad uers.  24 huius capituli impugnat lectionem codicum Latinorum, hoc est, Hieronymi translationem, uitiosamque conatur ostendere, ita dicens: In Hebreo non tribus modiis farine, sed modio farine legitur: quem locum apud Latinos scriptorum uitio constat esse deprauatum. Si enim cum uitulis tribus tres modios farine obtulit, contra preceptum legis fecit . . . . Inde datur intelligi quod Elcana non obtulerit tres modios farine cum tribus uitulis, sed nouem decimas, quibus, secundum Hebraicam mensuram, unus efficitur Ephi. In scholiis Canonis posuerat idem auctor, h. et modio farine; sed qui hec scholia descripsit in exemplari nostro San-Germanensi, erasit e textu sacro uocem tribus, annotationemque in corpore ponendam putauit, relicta littera h in margine, ut ex  ea lector commonefaceret Hebraicum habere: Et modio farine. Ex iis apertissime demonstratur unum eumdemque fuisse scriptorem scholiorum Canonis ac Traditionum Hebraicarum in libris Regum: hunc uero plane diuersum esse a sancto Hieronymo, qui Hebreum [Figure: [Hebrew Text] 1Kb] , Epha, semper interpretatur tres modios, tria sata, etc., uti liquet e uersu 17 capitis II lib. Ruth, et ex libro XIu Commentariorum in Ezechielem, quorum uerba inferius recitaui in notis nostris ad hunc Samuelis locum, col. 327. Capite secundo, libri item prioris Regum ad uers. 5 scholion istud marginale, h. septem positum est e regione, peperit plurimos. Aduersum similiter octauum e latere horum uerborum, sunt cardines terre, ita scriptum legitur, h. Domini enim sunt afflicti terre. Huiusmodi  igitur scholia marginalia minime gentium omittenda duxit auctor Traditionum in libros Regum: unde hec monuit lectorem studiosum: In Hebreo et in Septuaginta translatione, non plurimi, sed septem leguntur. Et paulo infra: In Hebreo ita habetur, Domini enim sunt afflicti terre. Afflictos terre, Hebrei pauperes spiritu, et humiles corde intelligunt, super quos Dominum orbem posuisse dicunt; quia eorum meritis terram stare autumant. Non ambigo, quamplurimos reperiri, qui e talibus scholiis Hebrei anonymi reprehendendam existiment Hieronymi translationem Latinam, sed si meminerint hanc esse regulam boni interpretis ut lingue alterius, sue lingue exprimat proprietate, mirabuntur  potius maximum Scripturarum interpretem nostrum; qui pro septem, Latina proprietate plurimos reddidit. Septenarius enim numerus, inquit Procopius Gazeus in hunc locum, multitudinem denotat. Deinde quod asserat Hebreus noster scholiastes haberi in fonte, Domini enim sunt afflicti terre, nescio an Hebree uoces iste, [Figure: [Hebrew Text] 1Kb] metsuce eres, magis afflictos terre significent, quam fundamenta et cardines terre. Quidquid sit de grammaticali significatione illorum uerborum, certum est Iudeos cum scholiaste, mystica saltem expositione conspirare in sensum Hieronymi. Quia si meritis humilium et afflictorum mundus stat, haud dubio cardines illi sunt quibus totus orbis innitatur. Iam si in scholiaste et in auctore Traditionum ipsissima uerba requiras, consulendus  tibi est locus iste cap. X, uers. 25: Locutus est autem Samuel ad populum legem regni. Ubi uterque habet, Hebreus iudicium regni, nichil aliud obseruantes preter sensum grammaticalem uerbi [Figure: [Hebrew Text] 1Kb] , misphat, siue mispat. Idem intelligas de Ephod lineo, infra, cap. XXII, uers. 18, et de Maon ciuitate, cap. XXu, uers. 2, sicque de aliis plurimis, in quibus ne lato quidem ungue a se ipso discedit scholiastes, id est, non discedit ab auctore Traditionum Hebraicarum. Utque demum non ex lineamentis solum pulchrioribus, sed ex propriis etiam neuis uultum innotescat tibi, scholiastes noster, ipsissimus auctor Traditionum Hebraicarum in libros Regum et Paralipomenon, aduerte diligenter que leguntur infra col. 363, ubi auctorem illum et scholiasten nostrum notis castigauimus,  quod non probauerit interpretationem Hieronymi lib. I Samuelis, c. XXX, uersu 10 et 21. Putat enim Hebreus ille scriptor uocem [Figure: [Hebrew Text] 1Kb] piggeru, Latine reddendam esse, iussi fuerant, non lassi substiterant. In quo nullum habet astipulatorem inter Hebreos grammaticos hodiernos, neque in lexico heptaglotto linguarum Orientalium. Unde manifestum habemus argumentum, specialem ac propriam esse illi auctori Hebreo significationem quam affert tam in scholiis, quam in suis Questionibus Hebraicis. Idem igitur habendus est auctor qui scholia apposuit ad margines translationis Hieronymiane, et qui Questiones Hebraicas edidit in uolumina Regum, ac Paralipomenon. Nunc inquiramus quo tempore floreret in scientia Scripturarum, et unde genus suum traxerit.

 Pauci admodum dies sunt, quod ex Rabano Mauro didici auctorem Questionum Hebraicarum in libros Regum et Paralipomenon quemdam fuisse Hebreum, qui seculo octauo aut nono celebratior erat Bibliorum sacrorum usu ac intelligentia. An uero genere Hebreus fuerit et ex Iudeorum gente prognatus, non satis liquet ex Rabani prefatiunculis: quia iuxta morem illorum temporum causa nominis in dubio esse potest; non enim propriis nominibus multi uocabantur, sed ingenii sepius nominatione ementita eos alii cooptabant. Unde Ioannes Mabillonius noster tomo I ueterum Analectorum, pag. 370, fatetur, Cuculum, Menalcam et Daphnin nomina esse supposititia pro ueris, qualia de more usurpat Alcuinus  et Theodulphus episcopus Aurelianensis, nec scire potuisse quinam fuerint Menalca uel Daphnis, uel Cuculus: nisi quod existimat de Cuculo, eum esse filium illum prodigum, cuius intemperantiam et casum plangit Alcuinus in epistolis 103 et 114. Hoc modo nomine Hebrei appellari poterat uir doctus in lingua Hebraica, quamuis origine Gallus esset, uel Germanus. Certe si natione Iudeus erat, in Christum tamen illum credidisse manifestum nobis est ex uerbis infra recitandis. De auctore igitur Questionum Hebraicarum, siue Traditionum in libros Regum et Paralipomenon, hec habet Rabanus Maurus prefatione Commentariorum in quatuor libros Regum; Ibi enim inueniet quid Pater Augustinus, quid insignis Interpres diuinorum librorum Hieronymus  senserint, quid papa beatus ac suauissimus doctor Gregorius, quidue Isidorus Hispalensis episcopus, et quid Beda magister nobilis, ac ceteri Patres, quorum longum est nomina recensere, rite intellexerint . . . Preterea Hebrei cuiusdam modernis temporibus in legis scientia capitulis traditionem Hebreorum habere non paucis locis simul cum nota nominis eius inserui, non quasi ingerens alicui auctoritatem ipsius, sed simpliciter potius quod scriptum reperi, eius probationem lectoris iudicio derelinquo. Hunc locum omnino deprauatum restituere uolebam ad fidem manuscriptorum codicum Rabani; sed nullus id generis inuentus liber est in nostra Bibliotheca San-Germanensi, si uerum est quod mihi asseuerauit sodalis noster qui monumenta huiusmodi sub claui tenet, et conseruat. Neque  tamen insuperabilis restat hoc loco difficultas restituendi textus, aut assequendi sensus uerborum Mauri; quia quod de Hebreo hic scribebat, iterum docuit prefatione Commentariorum in libros Paralipomenon, dicens: Non enim longos florentesque tractatus, in quibus plausibilis ludit oratio, sed Commentarios in diuinas Historias scribere decreui, quorum officium est preterire manifesta, obscura disserere. Ante annos enim aliquot rogatu Hildonii abbatis in Regum libros, secundum sensum catholicorum Patrum, quatuor Commentariorum libros edidi, quos et sacratissimo genitori uestro Ludouico imperatori, presentialiter in nostro monasterio tradidi: in quibus, sicut et in presenti opere feci, Iosephi, Iudeorum historici, narrationem, et Hebrei cuiusdam,  modernis temporibus in legis scientia florentis, opiniones plerisque in locis interposui: sed non ita, ut quasi lectorem inuitum ad ipsorum traditionis assensum pertraherem; sed magis iudicio ac probationi ipsius illa derelinquens. Ex iis exploratum nobis fit, Rabanum Maurum ita in primo testimonio intelligendum esse, ut dixerit capitula cuiusdam Hebrei suo tempore in scientia Legis florentis inseruisse plurimis locis suorum in Regum uolumina Commentariorum, que capitula traditionem Hebreorum contineant. Idque indubitatum esse comperiet quisquis in Rabani expositionibus et Commentariis opiniones ac sectiones integras Questionum Hebraicarum in libros Regum et Paralipomenon positas animaduerterit, atque  Commentarios Mauri, et Hebrei traditiones inter se composuerit. Quis igitur fuerit scholiastes Canonis, et quo tempore uixerit, certum exstat ex allatis duobus Rabani Mauri testimoniis. Hebreus ab eo dictus est, in scientia Legis non mediocriter celebris, cuius commentationes ac Questiones Hebraice locum habere meruerint inter sententias Hieronymi, Augustini, et aliorum doctorum nominatissimorum in Ecclesia Christi. Florebat autem scientia diuinarum Scripturarum eodem tempore, quo Alcuinus, et ipse Rabanus Maurus: Nam apud Maurum moderna tempora uocantur illa tempora, quibus ipse etatem degebat, ut testis est prefatiuncula, seu epistola dedicatoria Commentariorum in librum Geneseos, ubi modernum tempus appellat etatem Freculphi, ad quem ipse  rescribit, ac prefatur: Magnorum uirorum conamen antiquitus fuit, ut inuicem scribendo, sua prouocarent studia, et exercerent ingenia. Quod licet eorum exemplo moderno tempore agere decreueris, tamen mirandus in hoc es, quod conuenientem personam ad istud conamen non quesieris. Modernum itaque tempus intelligit Maurus tempus ipsum, quo Commentarios scribebat in Genesim, rogatus ab episcopo Freculpho: quare similes phrases, que occurrunt in prefationibus Commentariorum in Regum ac Paralipomenon uolumina, non aliter interpretande sunt de etate Hebrei, qui scholia marginalia Canonis Hebraice ueritatis, et traditiones Hebraicas edidit, exeunte seculo octauo, aut ineunte nono. Et hec sunt tempora moderna Rabani Mauri, in quibus testatur floruisse scriptorem  illum, e quo plurima mutuatur et interponit in suis Commentariis. Quantumcumque uero nota nobis sit etas Hebrei illius, scholiastis et commentatoris, incertum tamen genus remanet. Nam quod eum Iosepho Iudeorum Historico adiungat Maurus prefatione Commentariorum in Paralipomena, ambos una scriptores illos forsitan recensere uoluit, ut doceremur Iudeum utrumque fuisse. At huic opinioni non parum repugnat scholion marginale Canonis Hebraice ueritatis positum col. 170, ubi morem Latinorum secutus auctor huiusmodi annotationum, dicit in Hebreo haberi Numerorum capite XuII, uers. 6: Fueruntque uirge duodecim cum uirga Aaron. In Latinis autem codicibus, quos suos uocat iuxta consuetudinem Hieronymi et Augustini, scriptum esse, fueruntque  uirge duodecim absque uirga Aaron. Hebreus, inquit, cum; nostri, absque; id est, Hebreus textus legit cum uirga Aaron; nostri codices Latini, absque uirga Aaron. Non aliis uerbis usos fuisse Latine lingue homines in recitandis uariantibus lectionibus Scripturarum diuinarum, probe nouerunt quicumque sanctorum patrum lucubrationes euoluunt. Et superfluum esset hic exempla congerere in rem cunctis studiosis indubitatam atque manifestam. Superest igitur ut dicamus Hebreum scholiasten Codices Latinorum suos appellasse, quia ex Latine lingue hominibus prognatus fuerat, aut certe quod in Christum credens, Romane Ecclesie libros, suos deinceps cum ceteris fidelibus nominare uoluit. At unde habes,  inquit forte lector aliquis, scholiasten illum et auctorem Traditionum Hebraicarum Christo nomen dedisse? Manifestissimum religiosi et Christiani sui cultus argumentum prebuit ipsemet scriptor Hebreus, et in Questionibus Hebraicis ad librum I Regum, cap. XXI, fidem suam prodit his uerbis: Tradunt Hebrei nequaquam Dauid eos comedisse panes; sed aliter tamen Dominus in Euangelio. Christum ergo Dominum suum agnoscit, et Euangelium eius, contrarium licet Iudeorum traditionibus. De Hebreorum etiam gente capite XuI lib. I Regum nonnulla memoratus, eos habet ueluti alienigenas sibique extraneos. In Hebreo ita habetur, inquit, et fratres tuos uisitabis, si recte agant, et pignora eorum tolles. Pignora in hoc loco Hebrei libellos repudii intelligunt.  Siquidem usum illius gentis fuisse ferunt, ut quando ibatur ab eis in pugnam, libellos repudii uxoribus suis darent: ut si contigisset uirum in prelio capi, et in captiuitatem duci, mulier eius, exspectatis tribus annis, si uir eius non redisset, alium duceret uirum. uideat nunc prudens lector quam clare gentem sibi alienam in Iudeorum gente demonstrarit Hebreus scholiastes, auctor Quest. Hebr. in libros Regum. Non dixit: Siquidem usus nostre gentis fuit, quod utique Iudeus homo dicere debuisset: sed tamquam de alienigenis loquens, siquidem usum illius gentis fuisse ferunt. Nihil gentilitium agnoscit, nichil domesticum in Iudeorum traditionibus, que matres tamen Hebreorum spectant in libello repudii. Potuissem et ex aliis capitulis earumdem Questionum  Hebraicarum in libros Regum et Paralipomenon, planum legenti facere scholiasten Canonis Hebraice ueritatis hominem fuisse Christianum; sed anhelanti finem Prolegomenorum pauca pro multis sufficiant: maxime quod eadem difficultas in altero uolumine redeat iterum discutienda. uerumtamen antequam de hac tabella tollatur manus, utilitatem scholiorum marginalium Canonis breuiter perstringamus.

Inter precipuas utilitates marginalium scholiorum Canonis Hebraice ueritatis, primam recenseo, quod arma nobis subministrant ad reuincendos huius temporis heterodoxos, qui sepius Ecclesie Dei insultarunt de ignoratione lingue Hebraice, dicentes neminem Romanorum repertum fuisse post etatem  Hieronymi Hebraice scientem: ideoque quasi clausis oculis catholicos omnes adhesisse uulgate uersioni, nec pares fuisse ad eius errores  coarguendos et emendandos. Discant igitur obtrectatores illi, Ecclesie Romane numquam defuisse uiros Hebraice doctos, qui uulgate Latine codices manibus quotidie terentes, eam publice redarguere atque castigare potuissent, si quid sane doctrine aut sanctis moribus contrarium ibi reperiretur. Quanta putas diligentia translationem Hieronymi ab scholiaste Canonis expensam? Non fuit in ea uerbulum, non syllaba, non apex, qui fugeret illius eruditi scriptoris censuram: sed saluo semper honore uulgate, siue Hieronymiane uersionis, quam  notis tantum criticis illustrare decreuerat, non ex odii presumptione, uel censorio supercilio ipsam temerare ac oblitterare. Ubique monet Hebreus noster Christianus, hoc uel illud non haberi in Hebraico: nec propterea expungit in sacro contextu uoces Latinas huiusmodi redundantes, quas ab interprete Latino additas nouerat, ut Latini sermonis proprietas compleretur in Scriptura. Quam opinionem si futilem estimaueris, audi ipsum scholiasten Commentariolis in canticum Debbore ita scribentem: Sed quod ait, o Amalec, in Hebreo non legitur; sed Latinus interpres sensu gratia hoc addidit. Legerat haud dubie epistolam Hieronymi ad Sunniam et Fretelam, in qua de uersu trigesimo octauo psalmi LXXuII uir sanctus disserit in hunc modum: In eodem: Et  propitius fiet peccatis eorum, et non disperdet eos. Dicitis, quod, eos, in Greco non habeat, quod et uerum est. Sed nos ne sententia pendeat, Latinum sermonem sua proprietate compleuimus. Et uero quid obscurius in totis codicum Latinorum uoluminibus sacris resonaret, quam ille sententie pendentes, in quibus uerba nonnulla, pro nomina, ac uerbum substantiuum, tollerentur? uerbi gratia notat scholiastes in caput XIX Leuitici uers. 14 non haberi in Hebreo, quia, neque, sum: que uerba tamen complent proprietatem sermonis nostri, pulchre enim dicitur: Sed timebis Deum tuum, quia ego sum Dominus. Nec ita sensus pendet, si legamus, sed timebis Deum tuum, ego Dominus: pendet namque aliquo modo isthec sententia propter absentiam quia particule  causalis, ac uerbi substantiui sum. Ea igitur uerba, que in Hebreis uoluminibus per totum Canonem dicuntur abesse, non superflue addita noscuntur in uersione Latina, quia sine illis obscura uel mutila oratio remaneret, ut diligenti lectori liquidum erit, quando monitus hoc scholio marginali, Hebreus non habet, animos attenderit ad consequentia sermonis.

Non mediocrem existimo in scholiis Canonis fructum etiam alterum, quo occludere possumus linguam illis, qui ausi sunt plurimis abuti Scripturarum testimoniis, eaque in suos sensus trahere ad propriam ipsorum, et aliorum perniciem. Tantum sepius sibi arrogant quidam eius eui scriptores, ut receptissimam ac celebratissimam Ecclesie traditionem ex  sacre Scripture friuola interpretatione subuertendam sperent, et suis potius commentis credituros lectores, quam Christi attestantis oraculo. Sic uideas opera pestifera et Latino et Gallico sermone conscripta, ubi prefracte negant Mosen auctorem fuisse librorum Pentateuchi: quod ut probent contra Christi et apostolorum eius auctoritatem, aliquot loca afferunt presertim ex Deuteronomio, quibus peruersi dogmatis et hucusque inauditi opinionem fultam esse uolunt. Scriptum est, inquiunt, Deuteronomii cap. I, uers. 1: Hec sunt uerba, que locutus est Moses ad omnem Isrel trans Iordanem; et deinde cap. III, uers. 8: Tulimusque illo in tempore terram de manu duorum regum Amorrheorum, qui  erant trans Iordanem. Repugnat autem hec ab ipso Mose fuisse litteris tradita, cum ille nusquam Iordanem transierit, et reges Amorrhei respectu ipsius non trans, sed cis Iordanem habitauerint. Si autem opponamus in Hebraico scriptum legi [Figure: [Hebrew Text] 1Kb] , beeuer, quod omnino ambiguum est, et ad citeriorem, uel ulteriorem partem accommodari potest pro consequentia sermonis: urgent adhuc dicentes, [Figure: [Hebrew Text] 1Kb] semper, trans, interpretari apud omnes ueteres, qui linguam Hebraicam callebant. At uelint, nolint, Deuteronomii scriptor fuit ipse Moses: nec temeritati neotericorum deinceps relinquitur locus, quoniam scholia marginalia Canonis Hebraice ueritatis apertissime demonstrant uocem Hebream, beeuer, non trans, esse reddendam,  sed, in transitu. Que hoc modo lecta et intellecta optime conuenit Mosi loquenti ac scribenti: erat enim in procinctu ad transeundum Iordanem quando uerba Deuteronomii locutus est ad omnem Isrel. Ecce quam leui negotio, unius uocule recta interpretatione, dissoluitur formidolosa illa et insuperabilis, ut sibi uidebatur, obiectionis machina, quam in Pentateuchi legitimum auctorem critici quidam recentiores torquent. Certe hoc uel uno loco profligari possunt, utinam et conuinci, quicumque Mosen negant auctorem fuisse sacrorum uoluminum Pentateuchi. Quamquam timendum est ne erudito et catholico scholiaste non acquiescant, qui etiam Christi Domini testimonio non cedunt. Sed si illi resipiscere nolint, saltem sinceri catholici omnes gratiam,  ut speramus, habebunt scholiaste nostro, qui diuinorum librorum auctoritatem aduersus immoderatas horum criticorum censuras uindicabit. Ceterum hoc uno exemplo docemur, quam parum fidere debeamus leuibus eiusmodi, que contra sacram Ecclesie traditionem afferuntur in dies, ratiunculis, magno simplicium Christianorum damno, quorum fides hisce prestigiis minuitur, aut sepe corrumpitur: tametsi uno quasi flatu dissipari possunt. Quibus postmodum animaduersis, pudet homines sui erroris, quos simplex ac pia fides in officio continere debuerat.

Iam quis dicere sufficiat quanto nobis sint emolumento scholia illa marginalia ad eruditionem et intelligentiam Scripturarum? Nihil est in uersione  Hieronymiana ambiguum et subobscurum, quod illucescere non faciant; nichil est laxius et in ea expressum, quod intra proprios fines et natiuos uerborum sensus non fuerit per scholia circumscriptum. Hic summam pietatem redolent; illic significantias Hebreorum uerborum aut singulares et inauditas, aut certe rarissimas produnt; plures textus Hebrei uariantes lectiones retinent, fidem ubique admirabilem scholiastis commendant, et si pauca tandem excipias, in quibus hallucinatum eum credimus, nichil illis notis criticis prestantius antiquitas sacra posteris tradere potuit. In iis recensendis utilitatibus iam non immorabor, cum sole clariores sint ac curiosis omnibus manifestissime. In unica  tamen pagina multiplices ostendo scholiorum fructus et utilitates, ut sic de ceteris innumeris bonis iudicium ex uno faciamus loco. Columna igitur 99 et 100 ista occurrunt marginalia scholia, primo e latere huius sacri contextus: Et populus tuus quem eduxisti, etc. Ita monet scholiastes, Hebreus non habet, tuus. In hac notatione fides eius maxime elucet, atque diligentia. Consequenter uero ad illa uerba: Noui te ex nomine, semel et iterum docet in Hebreo haberi, Notescam tibi in nomine: Quam interpretationem in aliis Hebreis scriptoribus, et Latinorum plurimis Commentariis frustra quesiui. Quam pius quoque fuerit ac religiosus noster scholiastes, discimus, ni fallor, ex modo exponendi hunc Exodi locum: Ego ostendam omne bonum tibi, et uocabo  in nomine Domini, etc. Non enim ea uerba refert ad uisionem Essentie diuine, ut multi nunc temporis scholastici faciunt; sed omne bonum hominis uitam mortalem degentis, in eo statuere uidetur, si sciat Deum deprecari et eum flectere ad misericordiam. Ego ostendam omne bonum tibi. Hoc est, inquit scholiastes, ostendam tibi quomodo me debeas deprecari, et ad misericordiam flectere. O singularem et admirabilem Scripture diuine expositionem! Hanc me non docuit scholarum frequentia, non assidua commentatorum lectio. Unum interim scholion marginale Canonis immensa expositorum uincit uolumina. Utque aliquid addamus, quod lectori fuisset creditu difficile, erat scholiastes tam perspicax ad dissoluendas ambiguitates Bibliorum sacrorum, ut interdum propius  accedat ad sensum auctoris hagiographi, quam ipse Hieronymus, interpretum phenix, uel facile princeps. Ne quid u. g. obscuritatis uel ambiguitatis remaneret uersu quinto et sexto capitis trigesimi quarti lib. Exodi, nonnulla scholia post emendatum textum apposuit in margine, que omnem remouent difficultatis umbram, nec amplius uerba que ibi leguntur ad Mosen loquentem, sed ad Deum docentem orandi et deprecandi se modum, directe referri debent. De cuius contextus mutatione seu emendatione facta in uersione Hieronymiana infra dicturi, id tantum nunc monemus studiosos, prestantiorem esse translationem huius loci ex emendatione et notis scholiastis, quam que primum condita est ab ipso Hieronymo, ut paulo  post auctoritate sacre Scripture demonstrare conamur.

Ad commendationem fidei nostre in edendis scholiis huiusmodi marginalibus, illud etiam monitum uolumus lectorem prudentem, excusa fuisse a nobis charactere Romano quecumque legi potuerunt in manuscripto codice: cetera uero, que uetustate deleta sunt et corrupta, corrosa uel mutilata, suppleuimus ex textu Hebraico, sed charactere Italico: iisque locis dumtaxat, ubi clare perspeximus, quod abesse, potuit: in aliis enim obscurioribus puncta tantum adiecimus loco uerborum et syllabarum, quarum sufficientem notitiam assequi nequiuimus. Sic columna 118 diuerso charactere scriptum reperies, »que offerri debent in sacrificium«; et deinde, »in cunctis habi.  taculis uestris,« quia partim hec leguntur in manuscripto, partim a nobis supplentur, ut iam dixi. At columna 190 posuimus hoc modo scholion marginale, »lapisque. . . . magnitudinis . . . . eius mag . . . . interierit, percussor morte morietur, etc.« Nullum enim sensum expiscari potuimus ex uerbis aut syllabis superstitibus: ideo satius esse duximus, hec diuinationi studiosorum relinquere, quam coniecturis nostris incerta definire, ac supplere. Denique pro duobus punctis appositis in codice manuscripto ad caput scholiorum, et supra contextum contra respondentem, stellulas representamus  , que in omnibus libris editis usurpantur, cum supradictorum punctorum situm nequaquam patiantur leges typographie hodierne.

 De Auctore scholiorum Canonis unum adhuc notandum, penes nos esse quamplures codices mss. in quibus exstant nonnulla opera eiusdem Scriptoris, que nondum typis excusa sunt; et hoc ordine tam edita, quam inedita describuntur post Traditiones  Hebraicas S. Hieronymi in Genesim: Liber de decem Tentationibus. Liber de Questionibus Regum et Paralipomenon: Canticum Debbore. Lamentationes Ieremie: Epistola ad Dardanum. Uniuersa isthec Opuscula nomine sancti Hieronymi pretitulantur in mss. codicibus, et duobus exceptis edita sunt ab Erasmo, et Mariano, cum Operibus eiusdem S. Doctoris. Inedita sunt hec, Commentarius in Canticum Debbore, quod legitur cap. u libri Iudicum, et Commentarius alter in primam Lamentationem Ieremie. De quo ultimo opere non ausim adhuc definite affirmare, lucubrationem esse Hebrei Scholiastis nostri. At de Commentariolis in Canticum Debbore nulla superest nobis difficultas; quia eorum stylus, eruditio, sententie, et cetera omnia, que alicuius Auctoris notitiam  tribuere possunt, unum renuntiant Scholiasten Canonis Hebraice ueritatis. Testes huius rei accedent eruditi homines, cum Opuscula illa typis excusa uulgabuntur.



PROLEGOMENON Iu. De Titulis et Capitulis, uersibus et Metris sacrorum Bibliorum.


I. Biblia sacra in certas partes diuidebant scriptores antiqui, sed multis diuersisque modis. II. Sectiones ille indifferenter uocabantur Tituli, Breues, et Capitula. III. Quenam fuerint distinctiones uersuum ab Antiquis usurpate in Scriptura sacra. Iu. An sint metra in libris sacris, et precipue in Psalmis Dauidis. u. Hieronymi sententia de metris Scripturarum explicatur, et defenditur.

 I. Non est presentis loci, nec animi nostri, de omnibus sacrorum Bibliorum sectionibus ac distinctionibus perlongam instituere disputationem. Satis sit munus editorum Hieronymi hoc prolegomeno explesse, et Latinorum codicum uarias ac multiplices diuisiones, cum maiores, tum minores, non incuriose explicasse. Actum enim nunc ageremus, si quod spectat Hebreorum aut Grecorum exemplariorum diuisiones, capitula et uersus pertractandum hic susciperem: quia in hoc studio nobis anteuerterunt uiri non pauci eruditione celebres. De Latinorum ergo Bibliorum sectionibus, atque antiquis distinctionibus tam capitulorum, quam uersiculorum, disputandum nobis incumbit, ut nichil occurrat in editione diuine huius Bibliothece, unde fructus uberes  percipere non possit lector studiosus.

Integrum porro uolumen de ueteribus sacrorum Bibliorum titulis, siue capitulis, sectionibus, et stichometria, conditum fuisse ab erudito Ios. M. Caro presbytero theologo, notum est omnibus, at cum multa diuisionum id genus exempla pretermiserit, et, ut ipse fatetur, anguste antiquitatem harum distinctionum prosecutus sit; non pauca supplere curabimus, que eius diligentiam fugisse perspexi. Illud autem primum obseruari uelim, idem affirmandum esse de antiquis sacrorum Bibliorum capitulis et sectionibus, quod de translationibus Latinis  Scripturarum docuerunt Hieronymus et Augustinus: nempe tot esse genera huiusmodi diuisionum, seu capitulationum, quot sunt codices: quemadmodum tot erant interpretationum exemplaria Latina diuersa tempore Hieronymi et Augustini, quot habebantur codices sacri: Qui enim, inquit S. Aug. lib. II de Doctrina Christiana, cap. 19, Scripturas ex Hebrea lingua in Grecum uerterunt, numerari possunt: Latini autem Interpretes nullo modo. Ut enim cuique primis fidei temporibus in manus uenit codex Grecus, et aliquantulum facultatis sibi utriusque lingue habere uidebatur, ausus est interpretari. Ab iis interpretibus, quorum imperitia carere uolebat Augustinus subsidio translationum Hieronymianarum, habemus, ni fallor, tot modos diuisionum et capitulationum in  ueteri et nouo Testamento: neque uero persuadere mihi possum ab aliis scriptoribus, quam ab illis imperitis translatoribus Latinis, deriuata fuisse tot inepta lemmata, que leguntur in codicibus mss. uetustissimis sacrorum Bibliorum. Solebant namque antiqui scriptores et interpretes libris suis indicem capitulorum prefigere, ut lectores quid in contextu librorum tractaretur, uno quasi intuitu agnoscerent. Pluribus autem modis id prestare consueuerant tum ecclesiastici, tum exotici scriptores: nam aut omnium simul librorum capitula in fronte uniuersi operis preponebant, sicut a Plinio Secundo factum  est in libris Historie Naturalis, et similiter ab ecclesiasticis uiris, qui capitula quatuor Euangeliorum una simul prefixerunt in fronte Matthei, sicut posita leguntur in uetustissimo ms. San-Germanensi nostro num. 15; aut singulis libris titulos capitulorum prefigere satagebant, ut in Historia Ecclesiastica fecit Eusebius Cesariensis, qui libris Historiarum suarum indices, seu titulos prenotauit, sicut hodie leguntur in eiusdem operibus. Aut certe ex latere in pagina breuiter annotabant, quem intrinsecus sensum singula capitula continerent; quod Hieronymus fecit in translatione epistole S. Epiphanii ad Ioannem episcopum Hierosolymitanum, uti liquet ex epistola eiusdem Hieronymi ad Pammachium, inscripta de optimo genere interpretandi.  Ex hoc Antiquorum usu in prefigendis capitulis ad frontem librorum, facilis est coniectura, unumquemque Latinum interpretem ueteris Instrumenti, libris sacris indices seu titulos suos preposuisse, ut lectores admonerentur quid in libro Genesis, quid in Exodo, quid in Leuitico, et quid demum in ceteris omnibus Scripture sacre uoluminibus positum legeretur. Deinde cum ad editionem LXX interpretum adornati fuerint huiusmodi tituli et capitulationes, ut nominum et uocabulorum antiqua probat barbaries, antiquiores Hieronymo tales indices esse uix dubitari potest. Eosdem igitur habuere parentes tituli ueteres et capitula, quos habuerant auctores tam diuerse Latine sacrorum Bibliorum interpretationes. Scio Hesychium doctissimum presbyterum  composuisse argumenta et in duodecim prophetas minores, sed nunc de Latinorum Bibliorum capitulis loquor, que multum distant ab Hesychianorum elegantia et facilitate. Primum e uiginti capitulum Osee prophete hoc modo contexuit Hesychius tom. uIII Criticorum sacrorum: , , ; id est, Imago synagoge Iudeorum, de qua Christus nascitur secundum carnem, et populi, qui cum in incredulitate permanserit, postea reuertitur et saluatur. Ita Latine reddo sensum capituli Hesychiani, quod quantum distet a Latinorum inepta compositione, ostendi potest ex eodem priori capitulo Osee prophete apud Carum iam laudatum his  uerbis expresso: I. uade et accipe tibi uxorem fornicariam. Nihil aliud preter hec uerba continet Capitulum presens in mss. Latinis codicibus. II. Et erat numerus filiorum Isrel sicut arena maris. III. Ipsa fecit argentea et aurea uasa. Quid habent indices illi tres commune cum unico Hesychii ? quid uero ad eruditionem conferunt obscura adeo uerba, ut eorum sensum assequi minime possis nisi ex lectione contextus prophetici? Restat igitur inepta huiusmodi, et similia capitula Latinorum Bibliorum, condita fuisse ab imperitis antiquis scriptoribus et interpretibus, qui pro captu ac libitu suo hos titulos exemplaribus suis prefigebant. Antiquissimos existimo titulos illos, non tamen omnium librorum ueteris  Testamenti: quia non me latet aliquos fuisse appositos a Cassiodoro nostro, ut manifestum nobis est ex subiectis uiri clarissimi testimoniis. Libro itaque I de illis titulis ista obseruat Cassiodorus: Sed ut textus memorati Octateuchi quodam nobis compendio panderetur, in principiis librorum de uniuersa serie lectionis titulos eis credidimus imprimendos, a maioribus nostris ordine currente descriptos, ut lector utiliter admonitus, salubriter reddatur attentus, et facile unamquamque rem dum querit, inueniat, quam sibi cognoscit breuiter indicatam. Titulos Octateuchi, librorum scilicet quinque Mosaicorum, Iosue, Iudicum et Ruth, a maioribus suis ordine descriptos agnoscit Cassiodorus; at non idem in libris Paralipomenon inuenisse se dicit: In memoratis autem,  inquit, Paralipomenon libris duobus . . . . . . . . quoniam titulos antiquos non reperi, nouos ad precedentium similitudinem locis singulis, ut estimo, consequenter impressi: ut qualicumque obsequio sermonis, deuotionis nostre qualitas potuisset agnosci. Idipsum prestitit in libris Salomonis nomine prenotatis, uocans capite 5 capitula, quod aliis locis iam recitatis titulos appellat. Ait igitur: Quibus libris  iuuante Domino capitula insignire curauimus, ne in tam necessaria lectione, ut sepe dictum est, confusa tironis nouitas linqueretur. Certum ex his exploratumque habemus titulos siue capitula prefixa fuisse pluribus Scripturarum libris ante etatem Cassiodori: ea enim uocat ueteres titulos, et a maioribus ordine currente descriptos: quod non esset nisi in ueteribus  codicibus, tempore quo Cassiodorus illa scribebat, inuenirentur longe antea exarati. Ergo recentiores tituli, Bibliorum sacrorum exemplaribus prefixi, auctorem agnoscunt Cassiodorum, nec inferior etas eis assignari potest quam seculum sextum. Alii antiquiores primis fidei temporibus prodire potuerunt cum illis Latinis interpretationibus Scripturarum, quas innumerabiles supra dicebat Augustinus. Quidquid sit de uetustate et auctoribus capitulorum que diuinis uoluminibus leguntur prefixa indubitata res est, parentem illa capitula non habuisse Hieronymum. Lemmata enim huiusmodi barbara et inepta, imperitum prorsus auctorem ubique pre se ferunt, quod de Hieronymo uel cogitasse nefas esset. Preterea nullum apparet uestigium in  S. Doctoris operibus, unde horum titulorum usus apud ipsum receptus dignoscatur, et capitula, quorum ille sepius meminit, partes sunt ipsiusmet contextus librorum, non tituli extrinsecus positi, uel in fronte prefixi, qui summatim representent easdem partes in textu positas. Utque rem probemus exemplis, nonnulla loca recenseo e Questionibus Hebraicis in Genesim, ubi ter aut quater capitula nominat Hieronymus sectiones scripture quas suscepit exponendas. Capitulum uerb. gr. appellat que leguntur Genes. XXu, a uersu 13 ad uersum 18: Quod autem, inquit, in extremo huius capituli iuxta Septuaginta legimus: Contra faciem omnium fratrum suorum habitauit, uerius est illud quod nos posuimus, coram  omnibus fratribus suis occubuit, id est in manibus omnium filiorum suorum mortuus est, superstitibus liberis, et nullo prius morte prerepto. Capitulum intelligit hoc loco sex tantum uersus, ut dixi, qui etiam continentur in capitulo XLuI nostre editionis, col. 25 et 26; sed conuenientiam huius capituli fortuitam ostendunt cetera que sequuntur. Nam quod capitulum dixit infra Hieronymus, unicum comme est, siue uersus unus recentioris illius, quam hodie sequimur, diuisionis. Genesis cap. XXXuI, 14: Ipse est Ana, qui inuenit Iamim in deserto: cum pasceret asinos Zebeon patris sui. De isto commate ita disserit Hieronymus: Multa et uaria apud Hebreos de hoc capitulo disputantur: apud Grecos quippe et nostros super hoc silentium est, etc. Nihil tale reperies in diuisione  titulorum ueterum; angustior est enim unius uersiculi continentia ad constituendum integrum capitulum, quod pluribus uersibus et sententiis constare perspicuum est ex congerie omnium capitulationum. Diuersa proinde dicenda sunt Hieronymi capitula ab iis, que nos edidimus in fronte Geneseos, auctoritatem codicum mss. secuti. Quod iterum probari potest ex Questionibus Hebraicis, ubi capitulum dixit Hieronymus duos uersus hodierne diuisionis, 5 scilicet et 6 cap. XLuIII, Gen.: Et nunc ecce duo filii tui, qui nati sunt in terra Aegypti, etc. Si quis ambigebat, inquit Hieronymus, quod Septuaginta anime introissent Aegyptum, presenti capitulo confirmatur. Istud capitulum presens non inuenies notatum in aliqua  serie antiquarum diuisionum seu capitulationum a nobis editarum, unde colligas necesse est, propriam esse Hieronymo huiusmodi diuisionem ac distinctionem capitulorum in libro Geneseos. Nec aliquem moueat, quod equalia interdum inueniantur capitula Hieronymi cum titulis ueteribus mss. codicum; casu enim quasi inuoluntario hec acciderunt; sicut equalitas quam aliquando habere dignoscuntur cum capitulis hodiernis. Libro quinto Commentariorum in Isaiam totum contextum capituli nostri uigesimi cum descripsisset Hieronymus, eius expositionem sic auspicatur: Totam posuimus capituli huius continentiam, ut per partes singula disseramus, etc. Nemo uirorum est qui, propter pares capituli huiusce terminos, nouissime  nostre in uulgata Latina diuisionis auctorem faciat Hieronymum. Quare nec eidem tamquam auctori ascribere debemus ueteres titulos siue capitulationes; etsi nonnumquam ille conueniant cum sectionibus Scripture, quas suis Commentariis illustrat maximus Latinorum interpres. Sane tota hec distinguendi ratio ex auctorum librariorumque arbitrio pependit, et unusquisque ueterum scriptorum pro captu suo distinxit contextum sacrum: unde nullam tum fuisse distinctionem pre ceteris probatam ac uulgo receptam, consentiunt eruditi, probantque tam diuerse eorumdem librorum sectiones ac distinctiones. Quatuor diuersas capitulationes, id est, seriem quadruplicem titulorum siue capitulorum  edidimus ad frontem Geneseos, sicut leguntur in diuersis exemplaribus mss. uersionis Hieronymiane. Nulla tamen ex illis usu communi recepta fuit, sed indiscriminatim modo hanc modo aliam exscriptores usurpabant. Qui exemplaria Canonis descripserunt, titulos preferebant, qui aliis diuisionibus numero pauciores erant: ceteris placuit capitula preponere, multo plura numero, et sententiis diuersa, arbitrantibus commodiorem esse methodum que textum Scripture in multas partes secat, quam que sub eadem diuisione materias diuersas complectitur. Ingenii igitur et arbitrii exscriptorum fuit tot diuersas in exemplaribus translationis Hieronymi prefigere species capitulorum: quarum nulla a S. Doctore adornata creditur, ut  facilis est probatio in iam allatis superius argumentis.

II. Indices autem et ordines illi sectionum indiscriminatim ac promiscue tituli, breues, et capitula uocantur apud ueteres. Id iam cursim obseruauimus in Cassiodoro, qui prioribus duobus capitibus lib. I de Institutione diuinarum litterarum, summaria et lemmata prefixa libris sacris uocat titulos; que tamen capite quinto appellat capitula. In mss. autem codicibus adeo inconstantes reperiuntur huiusmodi appellationes, ut sepius in illis scriptum legamus: Incipiunt tituli libri, etc.; uel etiam alio modo: Incipiunt breues libri Genesis; et postea ad finem: Expliciunt capitula libri Genesis. Canon Hebraice ueritatis notatus num. 9 in nostra San-Germanensi bibliotheca,  uariam habet inscriptionem in fronte plurimorum librorum. Et titulos quidem libri Exodi sic inscribit: Incipiunt capitula libri Exodi; Leuitici uero non item, ibi enim legit: Incipiunt tituli libri Leuitici, id est, uaiecra; et ad calcem sectionum: Expliciunt tituli Leuitici. Et ita consequenter in ceteris Mosis uoluminibus: at in Iosue, Incipiunt capitula. Expliciunt capitula? In libris tandem Malachim, id est, tertio et quarto Regum uolumine, primum posuit: Incipiunt capitula libri Malachim, et deinde: Expliciunt tituli Malachim. In nouo etiam Testamento diuersimode inscribuntur lemmata sacrorum librorum. Quamplures mss. legunt iuxta receptum magis communemque modum: Incipiunt capitula Matthei; alii uero tum uaticani, tum Gallicani codices  non pauci ita habent: Incipit Breuiarium Matthei; et in fine, Explicit Breuiarium Matthei. Quod similiter legunt in aliis euangelistis. Exstat in bibliotheca nostra San-Germanensi codex Bibliorum manuscriptus, uenerande admodum eque ac curiose antiquitatis, qui quamplures libros sacros ueteris ac noui Testamenti retinet iuxta ueterem Latinam uersionem siue Italicam. In eo igitur codice tituli ueteres Euangeliorum hanc habent inscriptionem: Incipit capitulatio Matthei, Incipit capitulatio Marci, etc.; et ad calcem titulorum, Explicit capitulatio Matthei, etc. In fronte Actuum apostolorum singularem prorsus habet titulum, seu potius annotationem et admonitionem istam: Indiculum quid  fecerint apostoli in actibus suis, ut facile inuenias id quod uis, si per numeros percurrens capitula perquisieris. Huic annotationi subiungit Capitula LIII, et consequenter, Finiunt capitula. Ex tot diuersis nominibus lemmatum, que prefixa inueniuntur in fronte sacrorum Bibliorum mss. liquido apparet, liberum cuique fuisse ea uocare titulos, breues, breuiaria, capitula, capitulationes et indicula, siue indices; his enim gaudebant appellationibus tam minores, quam copiosi indices diuersarum sectionum Scripture sacre. Non sic in hac presenti diuina Bibliotheca errantes inueniuntur et uage appellationes editorum a nobis lemmatum: ad tres siquidem species ac nominationes reuocamus diuersas omnes sacrorum Bibliorum sectiones que apud antiquos scriptores  erant usurpate. Et primo gradu titulorum series collocatur; secundo loco breues posuimus; tertio denique capitula, quocumque numero describantur, siue plura, siue pauciora sint. Ad hunc modum in fronte Geneseos editi sunt a nobis tituli XXXuIII, breues XLuI, capitula LXXXII, et iterum in alio indice capitula CLIu. In libro Exodi tres item sectionum indices preposuimus, titulos scilicet XuIII, breues XXI, capitula CXXXuIII. Et ita consequenter in toto Heptateucho. In uoluminibus autem Samuelis, et Malachim, id est, in quatuor Regum libris, nichil apposuimus preter titulos, qui leguntur scripti in tribus exemplaribus Canonis Hebraice ueritatis, Memmiano nempe, Carcassonensi, et San-Germanensi nostro. Quod Prophetarum uolumina spectat, nullum prorsus  indicem sectionum putauimus prefigendum in fronte horum librorum, ne quid contra mentem et usum Hieronymi edidisse uideremur: certo namque certius est, non alias eum agnoscere Prophetarum sectiones in genere quam que ab ipso dicte sunt uisiones; nec capitula ille alicubi appellat nisi lemmata quedam contextus sacri, et partes quas in suis commentariis pro arbitrio et captu distinxit, et illustrauit. Hec capitula Hieronymi longe diuersa esse ab iis, que sacris libris prefixa sunt, supra ostendimus; et adhuc aliquot exemplis, quantum res exigit, probare non refugio. Duos uulgate diuisionis uersiculos cap. I Osee dum exponeret Hieronymus, ita monuit lectorem: Et quia commentarios, non lata uolumina scribimus, singulis capitulis explanationes  proprias in suis locis reseruantes, nunc tantum de presenti capitulo disputemus. Capitulum illud, presens quod uocat, 3 et 4 uersum cap. I Osee, ut dixi, solummodo continet, et que precesserunt similia capitula, quinque uel sex numerantur in commentariis Hieronymi, qui singulis capitulis explanationes proprias adhibebat. Quatuor igitur priores uersus Osee prophete in sex capitula uel septem distinxit S. Doctor. Primum uero capitulum eiusdem prophete in mss. codicibus, et in editione Cari, nouem complectitur uersiculos integros: nam secundum capitulum istud habet exordium: Et erit numerus filiorum Isrel, etc.; que uerba leguntur initio decimi uersus, capite supradicto. Hinc uideas Biblia  sacra diuerso sane modo secta esse ac distincta ab Hieronymo, atque ab antiquis aliis scriptoribus uel interpretibus. Quod ut magis magisque exploratum habeas ac compertum, audi ipsum de Hebreis, Grecis, Latinisque capitulis disserentem in Sophonie cap. 3, uers. 14: Non uideatur mirum, inquit, ut sepe diximus, aliter Hebraica capitula, et aliter LXX, Greca uidelicet Latinaque finiri. Ubi enim in sensu diuersa translatio est, ibi necesse est diuersa esse uel principia uel fines. Quid amplius ad iudicium de Hieronymi et aliorum capitulis faciendum possit desiderari, certe non uideo. Manifestissime enim distinxit capitula siue sectiones suas a ceteris omnibus, tam Grecorum quam Latinorum, dicens, in sua translatione Hebraica, diuersa esse principia et fines  Sectionum ab illis, que in LXX interpretatione legebantur. Prophetia Sophonie habet in commentariis Hieronymi plusquam uiginti sectiones siue capitula; in editione autem Cari presbyteri unicum capitulum huic libro prefixum conspicitur. Merito igitur lemmata huiusmodi abiecimus in libris propheticis, cum adeo diuersa reperiantur ab iis capitulis, que Hieronymianis commentariis distincta sunt et illustrata. Preterea in Prophetarum uoluminibus speciales Scriptura sacra, et quasi natiuas sortita est diuisiones ratione diuersarum materiarum, quarum contextus sensu separatur in diuersas ac distinctas quamplurimas partes, que ab inuicem minime dependent. Sectiones ille cum libris nascuntur, et apud ueteres Scriptores nomen uisionum  obtinent: queque interdum etiam cum hodiernis capitulis inueniuntur concordes. Hieronymus primam secundamque uisionem Isaie uocat iuxta morem sue etatis, quod nos dicimus primum et secundum caput eiusdem prophete. Unde hec apud eum leguntur in Commentariis ad caput II Isaie: Et in priore uisione, quam iam exposuimus, ubi LXX interpretati sunt. Quam uidit contra Iudeam et contra Ierusalem, in Hebraico scriptum est, AL IUDA UIERUSALEM, id est, super Iudam et Ierusalem, et in hac que secunda est, in Hebraico similiter continetur. Et miror, etc. Priorem, ut uides, dicit uisionem, itemque secundam, quod nos prius, et secundum appellamus capitulum. Ordo igitur sectionum hucusque in Isaia idem est apud nos, qui usu receptus  erat tempore Hieronymi apud Patres et Ecclesie proceres. In prefatione quoque translationis Ieremie ex Hebreo, idem Hieronymus meminit huiusmodi uisionum; nec mediocrem operam Ecclesie Christi contulit, cum ordini primeuo eas studuit reddere: Preterea, inquit, ordinem uisionum, qui apud Grecos et Latinos omnino confusus est, ad pristinam fidem correximus. Denique uisiones siue Danielis absentes ab Hebraico fonte obelis dicit se prenotasse: Unde et nos ante annos plurimos quum uerteremus Danielem, has uisiones obelo prenotauimus, significantes eas in Hebraico non haberi. uide proemium Comment. in Danielem. Et ne quid desit curiositati, monendus est lector studiosus, librum  Danielis sectum esse ab Antiquis in duodecim uisiones: que in mss. codicibus Canonis Hebraice ueritatis, inque aliis uetustissimis melioris note, summa fide expresse sunt ac descripte prout a nobis nunc edite sunt in hac diuina Bibliotheca. Capitula uero prefixa in fronte Danielis numerantur multo plura, tam in editione Cari quam in mss. aliquot codicibus, ubi ad numerum 31 usque extenta uisuntur: qua diuisione hodierna nostra minor est media parte capitulorum ad minus: uulgata enim uersio XIu tantum habet sectiones in toto Danielis uolumine. Ergo nec cum hodiernis, nec cum antiquis ueterum Scriptorum diuisionibus conuenit illa, que per uisiones distributa est in ueris exemplaribus Hieronymiane translationis ex Hebreo.

 Ceterum sine capitulis prefixis edidimus uolumina Paralipomenon, Ezre, et Estheris: quia nulla fuisse apposita his libris ab Hieronymo, docuit nos supra Cassiodorus, et mss. codices peruetusti ac optime note nullum retinent indicem capitulorum uel titulorum, sed tantummodo Hieronymi prefationes cum sacro contextu per membra plurima distincto et diuiso iuxta modum, quo nos illum expressimus ad fidem prestantissimorum mss. exemplarium Regiorum, Colbertinorum, Corbeiensium, et San Germanensium. Omissas tamen capitulationes, quarum auctor fuit Cassiodorus, supplere curabimus, cum ueteris uulgate seu Italice uersionis quamplurimos libros integros euulgandos, Deo iuuante, suscipiemus. Nostris etenim uotis ac studiis  tantum prestitit largitor omnium bonorum Deus, ut non solum Hieronymiane uersionis in angulis obscuris archiuorum et bibliothecarum delitescentem ingentem thesaurum nobis reuelaret: sed donis cumulans, manibus nostris etiam tradere uoluit non pauca Italice uersionis exemplaria, tum ueteris, tum noui Testamenti, que suo tempore publici iuris fierent ad studiosorum et Christiane reipublice summam utilitatem. Prouocati igitur ueneratione antiquissime uersionis, et magnis compulsi hortatoribus, monumenta isthec sacra rediuiua exhibere statuimus. Quare ne ab aliis, quam a nobis in regno Francie ederentur, iam cautum est Diplomate Regio, quod nobis speciatim concessum est ad hanc Italice uersionis editionem. A Matthei uolumine exordiemur  eam prelo committere, et seorsum typis euulgabimus illud Euangelium propter feruentem controuersiam duorum huius temporis scriptorum, qui occasione manuscripti Cantabrigensis multa disputant de antiqua uersione Latina Euangeliorum, de ea scilicet que obtinebat in Ecclesia occidentali ante Hieronymianam castigationem. Multa leguntur in nostris exemplaribus manuscriptis, que longe absunt ab amborum coniecturis: nonnulla uero quibus nunc huius, nunc illius dicto uera esse comprobantur. Cuius demum cause potissimum faueant mss. codices nostri, non ante ipsorum impressionem perdisces.

III. Longum esset, si uellem cunctos quorumdam  criticorum errores huic articulo inserere, et falsas eorum opiniones de uersuum diuisionibus ac distinctionibus usitatis apud Antiquos, singillatim refellere, propositisque capitulis ad singula respondere. Unde laciniose disputationis fastidia fugiens, et in arctum uerba compingens, illud tantum breuiter lectorem admoneo, nullum adhuc nuperorum scriptorum satis accurate dixisse de antiquis uersibus seu commatibus Scripturarum diuinarum. Pleraque ex Augustini Speculo afferunt in suis notis et obseruationibus, que ad fidem uetustissimorum codicum probata statim euanescunt, et falsa demonstrantur. Scribit uir doctus, et mihi summa ueneratione semper colendus, Augustinum quidem ita Bibliorum uersus distinxisse sibi uisum, ut sex dictiones unusquisque  uersus contineret: subditque uerba isthec: Sed id Augustiniano codici uidetur fuisse peculiare, non omnibus commune. Libros Scripture plerosque, et fortasse omnes per uersus distinxit Hieronymus, sed hodierne distinctionis nulla apud eum exstant uestigia. At pace eruditissimi scriptoris dicere fas sit, innumeros fuisse antiquitus in totis Bibliorum uoluminibus, qui duas uel tres tantum dictiones continerent, nec aliquo uocabulorum numero prefinito circumscribendos esse huiusmodi uersus, cum nulla certa lege, nunc plures in eis, nunc pauciores dictiones decurrant. Deinde Augustiniano codici nichil fuit peculiare in distinctionibus uersuum, sed totum commune habuit cum aliis exemplaribus Grecorum ac Latinorum Patrum. Tertio denique apud Hieronymum  nonnulla exstant uestigia hodierne distinctionis uersuum; uti subiectis exemplis infra declarabimus, nullo tamen animo litigandi, sed proponende solius ueritatis studio.

Distinctiones autem uersuum in libris ueterum scriptorum usitatissimas fuisse, facile nobis concedent qui animum attenderint ad Historiam Iosephi, ad Hesychii presbyteri testificationem, atque ad uetustissima Scripturarum sacrarum monumenta, que ante mille et centum annos in membranis pretiosissimis exarata supersunt. Iosephus igitur uernaculus Iudeorum scriptor, et Apostolicorum temporum equalis uel suppar, notat ad finem libri XX sue, uersus in his uiginti Antiquitatum uoluminibus exstitisse sexaginta millia: que profecto nec tot  numerari possent in textu Greco Iosephi, nisi breuiores fuissent hodiernis nostris Biblicis, nec ad certum numerum prefiniri, nisi distincte et per interualla fuissent descripti in autographo eiusdem auctoris. Morem hunc describendi multa uersibus ualde superiorem Iosepho ostendit Hesychius presbyter Ierosolymorum, cum in tractatu, quem uocat dudecim prophetarum eum refert ad tempora Dauidis et Salomonis, siue etiam Iobi his Regibus uetustioris: addens insuper similem uersuum distinctionem se inuenisse in aliquot exemplaribus librorum apostolicorum: , etc. Non ergo recensuerat tempore Hesychii sed iam recepta et inolita  uersuum distinctio in libris sacris ueteris ac noui Testamenti. Nec unum solummodo sacrum contextum uersibus fuisse distinctum ac descriptum nouimus; sed uersiones etiam Grecas quascumque Instrumenti ueteris ab Origene per membra siue uersuum cola fuisse diuisas docuit nos Eusebius Cesariensis lib. uI Eccl. Hist. cap. 16, ubi hec habet de opere Hexaplorum Origenis: Has igitur omnes interpretationes cum in unum corpus collegisset, et per cola ac membra distinxisset, et sibi inuicem e regione opposuisset, una cum Hebraico textu, Hexaplorum nobis exemplaria reliquit. De uerbis hisce Grecis, , fuse satis disputauit Henricus ualesius Eusebii interpres eruditissimus, iure merito castigans Christophorsonum quod uerterit predicta  uerba collumellis inter se distinxit: cola enim sunt uersus seu membra sensum integrum absoluentia. uerum ipse ualesius non uidetur naturam uersuum Scripture plene assecutus, quia confundit in Hieronymi prefatiunculis cola uersuum cum commatibus, que partes sunt et membra colorum, sensum integrum sepius non absouentia. Sed age, proferamus in medium annotationem ualesianam in locum Eusebii iam laudatum. Primus, inquit, apud Latinos Hieronymus interpretationem suam per uersus distinxit, imitatus Origenem, qui in Hexaplis idem prestiterat. Porro Origenes, in eo maxime consuluit legentium utilitati. Nam quecumque per uersus distincta sunt, ea facilius, tum intelliguntur, tum memorie mandantur. Adde quod ad Grecas editiones inter se  comparandas, prorsus necessaria fuit huiusmodi distinctio. Exemplum Origenis secuti sunt postea complures, et in nouo testamento idem prestiterunt, quod ille prius fecerat in uetere instrumento, ut testatur Hesychius Ierosolymitanus in libro quem inscripsit , duodecim prophetarum. Quem quidem librum ideo sic inscripsit, quod ad marginem singulorum uersuum apposuerat expositionem locorum difficilium, quod et ipse uocat. uerba Hesychii sunt hec: , , , etc., que Latine ita reddimus. Libros propheticos maioris perspicuitatis causa per uersuum cola diuidere, uetus inuentum est sanctorum Patrum. Nam  initio sine ulla distinctione legebantur. Postea uero uiri docti et sacrarum litterarum studiosi, maioris ut dixi perspicuitatis causa, huiusmodi uersuum distinctionem excogitarunt. Ita Prophetarum libri ab illis editi sunt. Sic Dauidis Psalmi; sic Prouerbia, et Ecclesiastes, et Canticum canticorum. Sic liber Iobi per uersus distinctus reperitur. Sed et librum Apostolicum, id est, Actus et Epistolas apostolorum hoc modo ab aliquibus descriptum inueni. Subiungit deinde Hesychius hec uerba: . Ubi uocat que dicere debuisset . . . . . . . . supra monuimus, quid primum ab Origene prestitum sit in Hexaplorum editione: quod singulas interpretationes  per uersuum cola distinxit. Itaque uersuum distinctio quam hodie in Septuaginta Seniorum interpretatione cernimus, Origenis inuentum est. Sic ille Origenis quidem inuentum est, quod interpretationes Grecas e regione sibi inuicem opposuerit: at non facile acquiesceremus ualesii sententie in priori Origenis inuento, quo scilicet uersuum distinctionem deriuatam dicit in Septuaginta Seniorum interpretationem. Credibilius est, ni fallor, aliqualem uersuum et commatum diuisionem obseruasse ueteres illos Grecos interpretes, Septuaginta dico, Aquilam, Symmachum et Theodotionem, quam confuso prorsus et indistincto imperitorum scriptorum more suas uersiones condidisse. Ex Iosepho ostensum quoque est supra, consuetissimum fuisse morem apud ueteres  auctores, etate apostolis equales, Opera diuidendi per uersus, ac eorum numerum in fine librorum annotandi. Preterea libri dicti, id est, Iob, Psalmi, Prouerbia Ecclesiastes et Canticum canticorum, uersibus ab initio conscripti sunt. Unde euidens exsurgit argumentum, quod in illis saltem libris diuisio uersuum inuentum Origenis haberi nullatenus debet. Plura sunt in annotatione ualesii, precipue Grecorum uerborum Hesychii interpretationem spectantia, que eruditorum iudicio permittimus. Tantum dicam Hesychium apposite uersus appellasse , non , ut uoluit ualesius: colon enim sumitur apud Hieronymum pro sententia integra, que duobus uel tribus cesis decurrit in sacris libris: , uero dicitur quodlibet cesum coli, et  quelibet subdistinctio in periodis sermonum. Rem exemplis manifestam facere iuuabit. Psalmus I hanc habuit antiquitus uersuum dispositionem ac distinctionem in uetustissimis Ecclesiarum monumentis:

Beatus uir, qui non abiit in concilio impiorum,
   et in uia peccatorum non stetit,
   et in cathedra pestilentie non sedit.
Sed in lege Domini uoluntas eius:
   et in lege eius meditabitur die ac nocte.

Duo ibi sunt , id est, due sententie, prior trimembris, et posterior bimembris: quinque autem membra et quinque seu uersus Hesychiani, qui singulis sententiolis et lineis constituuntur. In exemplaribus Canonis Hebraice ueritatis cola semper incipiunt ab una littera maiuscula, sepius etiam  miniata: seu uersus indiscriminatim a minuta littera uel maiuscula, iuxta morem quorumuis scriptorum, et eorum temporum, quibus libri descripti sunt. In Psalterio u. g. monasterii San-Germani, cuius usuram habuisse dicitur sanctissimus antistes Parisiensis, ac patronus noster, littere omnes uersiculorum initiales ubique uisuntur equales, quia uniuerse unciales sunt siue maiuscule per totum contextum: sic enim legimus psal. I:

IDEO NON RESURGENT IMPII IN IUDICIO. NEQUE PECCATORES IN CONCILIO IUSTORUM. QUONIAM NOuIT DOMINUS uIAM IUSTORUM ET ITER IMPIORUM PERIBIT.

Contra quatuor hos , id est, uersus in duobus  colis exscriptos retinent Canonis exemplaria, ad hunc modum:

Propterea non resurgent impii in iudicio,
   neque peccatores in congregatione iustorum.
Quoniam nouit Dominus uiam iustorum,
   et uia impiorum peribit.

Inter igitur et inter eamdem distinctionem adhibere debuit ualesius, quam omnes agnoscimus in circuitum perfectum orationis, et inter membra eiusdem circuitus, id est inter et inter . Que ut ex Augustino manifestiora fiant, in consideratione eorum que leguntur cap. 7, lib. Iu de Doctrina Christiana, paulisper immoremur: nonnichil enim lucis accedet si recte intelligatur quod de periodis, colis, et commatibus ibi reperitur  scriptum: Agnoscitur, inquit Augustinus, et aliud decus, quoniam post aliqua pronuntiationis uoce singula finita, que nostri membra et cesa, Greci autem et uocant, sequitur ambitus siue circuitus, quem illi appellant, cuius membra suspenduntur uoce dicentis, donec ultimo finiatur. Nam eorum que precedunt, circuitum membrum illud est primum, quoniam tribulatio patientiam operatur: secundum, patientia autem probationem: tertium, probatio uero spem. Deinde subiungitur ipse circuitus, qui tribus peragitur membris, quorum primum est, spes autem non confundit: secundum, quia caritas Dei diffusa est in cordibus nostris: tertium, per Spiritum sanctum, qui datus est nobis, At hec atque huiusmodi in elocutionis arte traduntur; et iterum  paulo inferius: Porro autem qui nouit, agnoscit quod ea cesa, que Greci uocant, et membra, et circuitus, de quibus paulo ante disserui, etc. Cesa ergo sunt que commata a Grecis uocantur: cola membra integra, et maiora commatibus: periodi uero, circuitus qui pluribus membris peraguntur, ita ut circuitus in , cola in diuisa sint in oratione, iuxta elocutionis artem, de qua ibidem disputat sanctus Augustinus, qui tres distinctionum species propriis uocabulis ostendit in una B. Pauli . His non ex equo respondent Hieronymiane uersuum distinctiones: duo enim genera diuisionum in Scripturis solum memorat Hieronymus, eius scilicet que fit per integra, et asterius que per et distincta est. De priori distinctione  uersuum per integra meminit expresse in prefatione librorum Paralipomenon, quos ex Hebreo Latine reddidit: Et quod nunc, inquit, DABRE AIAMIM, id est, uerba dierum, interpretatus sum: idcirco feci, ut inextricabiles moras, et siluam nominum, que scriptorum confusa sunt uitio, sensuumque barbariem, apertius et per uersuum cola digererem. Eadem uersuum cola, membra uocat prefatione in Iosue: Monemusque lectorem, ut siluam Hebraicorum nominum, et distinctiones per membra diuisas diligens scriptor conseruet. Prefationibus autem in Isaiam et in Ezechielem non solum per cola, sed per cola et commata suam uersionem nouam ex Hebreo distinctam fuisse, docet ad morem librorum Demosthenis et Ciceronis:  Nemo, inquit, cum prophetas uersibus uiderit esse descriptos, metro eos estimet apud Hebreos ligari, et aliquid simile habere de Psalmis et Operibus Salomonis: sed quod in Demosthene et in Tullio solet fieri, ut per cola scribantur, et commata, qui utique prosa, et non uersibus conscripserunt. Nos quoque utilitati legentium prouidentes, interpretationem nouam nouo scribendi genere distinximus. Ita Hieronymus prefatione in Isaiam, et in Ezechielem de Hebreo similiter ab eo uersum, hoc modo inuitat Paulam et Eustochium ad lectionem eiusdem prophete: Legite igitur et hunc iuxta translationem nostram: quoniam per cola scriptus, et commata, manifestiorem legentibus sensum tribuit. Colis igitur et commatibus distincta erat noua Hieronymiana interpretatio prophetarum,  cum tantum colis libros Paralipomenon diuisisset. Quare lectorem non premonuit prefationibus in uolumina Historica Iosue et Paralipomenon, ne crederet ex sua colorum distinctione, metra esse in illis libris: sicut reuera illam opinionem docet esse precauendam in libris propheticis; quia per cola et commata descripti speciem habent metrice compositionis. Que ut oculis omnium perspecta sint et manifesta, nonnullas sententias, tum ex Prophetis, tum ex Paralipomenis, hic loci describere non grauabor. Sic igitur per cola et commata edidimus sequentes Isaie prophete sententias siue periodos cap. I:

Audite, celi, et auribus percipe, terra,
   quoniam Dominus locutus est.
 Filios enutriui, et exaltaui:
   ipsi autem spreuerunt me.
Cognouit bos possessorem suum,
   et asinus presepe domini sui:
Isrel autem non cognouit,
   populus meus non intellexit.

Modus hic diuidendi contextum sacrum prophetarum, nichil differt ab eo, quo psalmi descripti sunt in exemplaribus Canonis Hebraice ueritatis: nam psalmo nono uerbi gratia similem habes uersuum distinctionem.

Confitebor Domino in toto corde meo,
   narrabo omnia mirabilia tua.
Letabor et gaudebo in te,
   canam nomini tuo, Altissime.
Cum ceciderint inimici mei retrorsum,
   corruerint et perierint a facie tua.
 Fecisti enim iudicium meum et causam meam,
   sedisti super solium iudex iustitie.

Prophetarum itaque et Psalmorum descriptio, cum eadem fuerit in noua Hieronymi translatione ex Hebreo, non abs re monuit S. Doctor prefatione in Isaiam, ne quis, cum uideret Prophetas uersibus descriptos, metro eos estimaret apud Hebreos ligari et aliquid habere simile de Psalmis et operibus Salomonis, cui addendum est, et de Iobi uolumine: Iob namque, teste Hieronymo, metro ligatur apud Hebreos, et uersibus in uersione eiusdem descriptus legitur ad morem Psalmorum et operum Salomonis. Non sic Paralipomena, que, ut dixi, colis tantummodo descripta sunt et distincta ad uitandam  sensuum barbariem et confusionem. Unde cola isthec ita descripta reperiuntur cap. I libri prioris:

Porro filii Regma: Saba et Datan.
Chus autem genuit Nemrod: iste cepit esse potens
   in terra.
Mesraim uero genuit Ludim, et Anamim, et Laabim,
   et Nephthuim, Phetrusim quoque et Casluim: de
   quibus egressi sunt Philistim, et Caphtorim.

Quam diuersa sit ista distinctio per cola uersuum ab ea, que fit per cola et commata, nemo prudens ex propositis exemplis perspectum modo habere non potest. Quis enim sibi persuadere patietur, cola in Paralipomenis descripta, speciem preferre metrice cuiusdam compositionis? Econtra quis inficias ibit, distinctionem prophetarum per cola et commata similem esse metricis descriptionibus? In ea distinctione  uersiculorum diceres Prophetas decurrere hexametris et Pentametris, licet prosa et non uersu conscripti sint. Paralipomena uero nullam habent imaginem hexametri aut pentametri, sed solius orationis per membra diuise, id est, per suas et circuitus distincte. Ergo colis tantum Paralipomenon, et Iosue libros distinxit Hieronymus, cum omnes prophetas per cola et commata descripserit, ut ipse fidem facit in suis prefatiunculis. Quod distinctionis duplex genus facilius intelliges, si noueris eadem uolumina Scripturarum diuersimode fuisse secta et descripta in uariis ac diuersis mss. codicibus. Neque uero colis et commatibus ubique distinctus inuenitur liber Iobi, uel liber Psalmorum; sed nunc per uersuum integra cola, nunc per cola  et commata, sicut unicuique scriptorum ueterum placuit, descriptos fuisse nulli dubium est. Librum Iobi per cola distinxit ms. codex monasterii nostri Maioris prope Turones, quem per cola et commata diuidunt Exemplaria tria Canonis Hebraice ueritatis, Memmianum dico, Carcassonense, et San-Germanense nostrum. Cap. III libri Iob sic legimus scriptum in codice Maioris monasterii, ante sexcentos annos in membranis pulchre exarato:

Pereat dies, in qua natus sum, et nox, in qua dictum est: conceptus est homo.
Dies ille uertatur in tenebras: non requirat eum
   Deus desuper, et non illustret lumine:
Obscurent eum tenebre, et umbra mortis. Occupet
   eum caligo, et inuoluatur amaritudine.

 Tria, ut uides, hic cola uersuum descripta sunt, que in omnibus equalia sunt diuisioni hodierne, et Massoretharum distinctionibus. In exemplaribus autem Canonis eadem uerba diuersam habent uersuum distinctionem, quia per cola, et commata separantur iuxta morem uetustissimorum Scriptorum, qui aliquanto tempore post Hieronymum Biblia sacra describebant in hunc modum:

Pereat dies, in qua natus sum,
   et nox, in qua dictum est: conceptus est homo.
Dies ille uertatur in tenebras,
   non requirat eum Deus desuper,
   et non illustret lumine.
Obscurent eum tenebre, et umbra mortis,
   occupet eum caligo, et inuoluatur amaritudine.

 In aliis quamplurimis mss. libris liber Iob nec primum habet, nec secundum genus distinctionis, sed uno quasi ductu et eodem tenore descriptus est, sicut describuntur Mosis et Regum uolumina. Nec alio modo uersus in illis ex ordine secantur, quam punctis adhibitis, duobus uel tribus pro uoluntate scriptorum ueterum, qui Cassiodorum secuti uidentur in eo quod docuit cap. 12 de Institutione diuin. litterarum. Nam quod per interualla Hieronymus in sua translatione descripsit, illud consequenter posuisse et adunasse Cassiodorus credendus est ex iis, que loco citato leguntur: Hunc autem pandecten, inquit, propter copiam lectionis minutiore manu in senionibus quinquaginta tribus estimauimus conscribendum, ut quod lectio copiosa tetendit, scripture densitas  adunata contraheret. Copiosissima erat in editione Hieronymi lectio Scripture propter distincta interualla colorum et commatum: eam breuiorem fecit et contractiorem Cassiodorus, cum et minutioribus characteribus litterarum, et adunatis partibus prius distinctis in unum ueluti densum corpus contraxit. Infinita supersunt mss. exemplaria sacrorum Bibliorum, ubi uersus, tam in Psalmis, quam in reliquis notis, tantum interpunctis distincti reperiuntur: sed rariora in quibus Psalmi, et precipue libri Iobi, colis uersuum sunt descripti; rarissimi autem codices illi sunt qui per cola et commata adhuc retinent descriptos libros Iobum nempe cum Psalmis Dauidis, et operibus Salomonis. Quod igitur spectat distinctionem uersuum in toto Canone  Hebraice ueritatis, eam mutuati sumus e uetustissimis monumentis, quorum ope destituti in Mosis uoluminibus, Iosue, Iudicum, etc., nichil per cola uersuum ibidem diuidere nobis permisimus, sed tantum interpunctionibus ad uersuum distinctionem adhibitis editionem nostram absoluimus prout licuit mediocritati nostre.

Notandum uero cum primis, duo genera distinctionum, que in uersibus Iobi et psalmorum diximus usitata, in pluribus Hebreis uoluminibus mss. nondum esse obsoleta: nam quecumque obseruauimus in Latinis libris de distinctione uersuum nunc per cola, modo per cola et commata, eadem prorsus occurrunt in antiquis Hebreorum monumentis, haud incuriose a nobis eruditionis causa perlustratis. Hebraica  Biblia mss. que in Bibliotheca Oratorii Parisiensis asseruantur, hisque litteris et numeris, BB. 33 notata sunt, non aliam agnoscunt uersuum distinctionem in libris Iobi, Dauidis, et Salomonis, quam que a Massorethis prefinita est per puncta dicta Silouc, siue Soph Pasuc. At regia Hebraica sacrorum Bibliorum uolumina mss. num. 5 et 6 eosdem libros descriptos retinent per cola uersuum et commata, ita ut diceres exemplaria Canonis Latina ex illis Hebreis expressa fuisse. Tanta namque reperitur inter utrosque codices affinitas et concordia, ut nobis sepius admirationi fuerit, quando cum Hebreis comparabamus exemplaria Latina. Liber Iob, attestante Hieronymo, prosa incipit, uersu labitur, pedestri sermone finitur,  id est, a principio uoluminis usque ad uerba Iob, ubi ait: Pereat dies, etc., prosa oratio est: ab illo autem commate usque ad finem libri uersibus absoluitur, nempe usque ad hec uerba, et ago penitentiam in fauilla et cinere. Paruum autem comma siue Capitulum quod remanet prosa oratione contexitur. Totum istud libri Iob artificium religiose obseruatum uidemus in regiis mss. Hebreis iam laudatis totum item in exemplaribus Canonis Hebraice ueritatis, quem Latinum fecit Hieronymus. In eo tantum discrepabant, quod Hebreorum uersuum commata spatiis uacuis ab inuicem separantur in eadem linea: que commata sibi subiecta et subnexa reperiuntur in Latina uersione, propter maiorem uerborum Latinorum copiam, qua proprietas huius lingue completur. Res erit facilior intellectu, si huius discriminis exempla proponamus.  Iobi itaque capite tertio talis est apud Hebreos commatum distinctio in uersibus. ** [Figure: [Hebrew Text] 1Kb] Iouad iom haualed bo ualela amar hora gauer.

Hec duo commata eiusdem uersus in Latina uersione sibi subnexa sunt, ut diximus, et hoc modo descripta:

Pereat dies in qua natus sum;
Et nox in qua dictum est: conceptus est homo:

Ita consequenter per totum Iobum, et in Hebreis mss. codicibus, et in Latinis Canonis exemplaribus, cola uersuum et commata descripta reperiuntur. Quorum distinctionem etsi in pluribus mss. codicibus minime obseruatam uideamus, nullum propterea mouere debent  exemplariorum tante discrepantie, quia inducte sunt a librariis et scriptoribus antiquis, qui nunc plures sententias coniungunt, nunc distrahunt, prout in calamum fluerent, et animus scriptoris, tum Hebrei, tum Latini, operi esset intentus, aut uagus; ut in magnis et diuturnis operibus fieri solet. Scriptor codicis Hebrei Oratoriani supra memorati integros uersus continue descripsit in toto psalterio, nec ullam ibi obseruauit commatum distinctionem, quam tamen prosecutus est libro primo Paralipomenon, cum cap. XuI eiusdem libri psalmum CIu non segniter exscribere uoluit. Idem esto iudicium de scriptore Latino, ms. codicis Bibliorum, quem Colbertine bibliothece donarunt canonici Anicienses: is enim colis uersuum distinxit priores octo uel decem psalmos Dauidis,  reliquos uero sequentes descripsit absque simili colorum distinctione, interpunctionibus solummodo adhibitis in fine uersuum. His addende essent aliquot uariantes distinctiones uersuum interdum occurrentes in regiis Hebreis codicibus, inque tribus exemplaribus Latinis Canonis Hebraice ueritatis nisi curioso lectori sufficerent que premisimus exempla ad cause explicationem.

Nunc si ad periodos, cola et commata ab Augustino obseruata in Epistolis Pauli redeamus, procliuis est atque expedita responsio, sanctissimum antistitem respexisse lib. Iu de Doctrina Christiana, non ad distinctionem uersuum usitatam in libris sacris, sed ad hagiographorum scriptorum eloquentiam, quam  ostendere studuit e contextu Epistolarum B. Pauli, ubi grammatice artis distinctiones, ac leges elegantioris sermonis probantur retente. Cola igitur et commata S. Augustini nichil hoc loco spirant preter gradationem grammaticam, qua uerba uel sensa connectuntur alterum ex altero, sicut Rom. u, III, ex tribulatione patientiam, ex patientia probationem, ex probatione spem connexam uidemus: uel decus aliud orationis, quo post aliqua pronuntiantis uoce singula finita, sequitur ambitus siue circuitus, quem appellant: grammaticorum et oratorum sunt ista cola et commata: Hieronymiana autem et in prefatiunculis S. Doctoris memorata, distinctiones sunt Scripturarum per membra diuise, que numerum uersuum constituunt in libris sacris.  Quas distinctiones uersuum, nunc maiores fuisse apud ueteres Scriptores, nunc breuiores supra dicebamus. Utrumque autem id distinctionum genus ab Hieronymo agnitum et usurpatum, ex eiusdem uerbis breuiter demonstrandum est. uersuum distinctio ab antiquo euo usurpata in libris sacris, ea primum haud dubie recensenda est que in editione uulgata ante Hieronymum obtinebat: queque copiosior fuit ceteris omnibus diuisionibus tam antiquis, quam hodiernis. Hac distinctione uersuum partiti olim psalmi, duplo maiorem habuere numerum uersiculorum, uel interdum triplo maiorem, quam nunc habent in uulgata nostra Latina. uerbi causa psal. XIII iuxta hodiernam diuisionem decem uersibus distinctus legitur, iuxta antiquam diuisionem in Psalterio Romano  duodecim habuit uersus, uel tredecim, numerato titulo psalmi pro uno commate. In communi autem et ueteri Latina translatione uiginti quinque numerantur , aut uiginti sex cum titulo. Istius copiosissime diuisionis uersuum meminit Hieronymus, dum uirgini eruditissime Eustochio respondet proemio in lib. XuI Commentariorum in Isaiam: Non paruam, inquit, mihi questiunculam delulisti, quod scilicet octo uersus qui leguntur in Ecclesiis, et in Hebraico non habentur, tertii decimi psalmi, Apostolus usurparit, scribens ad Romanos: Sepulcrum patens est guttur eorum, linguis suis dolose agebant, uenenum aspidum sub labiis eorum. Quorum os maledictione et amaritudine plenum est, ueloces pedes eorum ad effundendum sanguinem. Contritio et infelicitas  in uiis eorum, et uiam pacis non cognouerunt; non est timor Dei ante oculos eorum. Quod cum audissem, quasi a fortissimo pugile percussus essem, cepi tacitus estuare, et stuporem mentis uultus pallore signare, etc. Octo illi uersus, qui tres tantum habent distinctiones in nostra uulgata Latina, et in Romano Psalterio, hoc ordine et numero decurrunt in Psalterio S. Germani, ueterem uulgatam et complexo, et uncialibus, ut uocant, litteris aureis atque argenteis exarato:

Sepulcrum patens est guttur eorum,
Linguis suis dolose agebant;
uenenum aspidum sub labiis eorum
Quorum os maledictione et amaritudine plenum est.
ueloces pedes eorum ad effundendum sanguinem;
 Contritio et infelicitas in uiis eorum
Et uiam pacis non cognouerunt
Non est timor Dei ante oculos eorum.

In Ecclesiis Latinorum legebantur octo illi uersus, teste Hieronymo, ac uirgine Eustochio, in eorum quoque codicibus modo iam exhibito scribebantur cum totidem uersuum distinctionibus, que duplam uel triplam habent diuisionem cum nostra hodierna comparate. Eamdem uersuum distinctionem numerosam agnoscit Hieronymus epistola ad Sunniam et Fretelam, ubi hec habet ad psal. XuII, 13: Grando et carbones ignis, etc. Et queritis cur Grecus istum uersiculum secundo non habeat, interpositis duobus uersibus. Sed sciendum quia de Hebraico, et Theodotionis editione in Septuaginta Interpretibus sub asterisco  additum sit. Ita est, Grecus contextus ad quem uetus antiqua Latina expressa est, non legebat in Grando et carbones ignis; post ista: Et Altissimus dedit uocem suam; sed semel tantum ante: Et intonuit de celo Dominus. Unde illum uersiculum cum asterisco reposuit Hieronymus in hunc modum:

Grando et carbones ignis.
Et intonuit de celo Dominus:
Et Altissimus dedit uocem suam,
+ Grando et carbones ignis:

Tres ultimi uersus huius diuisionis, unicum constituunt uers. XIu in uulgata Latina. Unde colligas maximum discrimen quod intercidit inter hodiernam, et inter antiquissimam distinctionem uersuum, in libris sacris usurpatam primis fidei temporibus. De  numerosa hac uersuum diuisione consulatur adhuc Hieronymus in C. XXI Ezech., in C. LXIII Isaie, et aliis innumeris locis, quorum recitationi indulgere non iuuat, eo quod iam allata testimonia lectori studioso satis esse credidimus. Unum superest, ut nonnulla uestigia hodierne distinctionis uersuum ostendamus existere apud Hieronymum, quod supra me facturum promisi. Sciendum igitur uerba Iobi cap. XLII, uers. uI, quibus penitentiam suam predicat, unum efficere uersum apud S. Hieronymum, ut unum dicimus iuxta hodiernam uersiculorum diuisionem, a Massorethis mutuatam. Nam postquam monuerat prefatione in librum Iob ex Hebreo conuersum, hexametris uersibus ipsum decurrere apud Hebreos, a uerbis scilicet Iob, in quibus ait, Pereat dies, etc.,  usque ad eum locum, ubi ante finem uoluminis scriptum est: Idcirco ipse me reprehendo, et ago penitentiam in fauilla et cinere: subdidit statim: A supradicto autem uersu usque ad finem libri, paruum comma quod remanet, prosa oratione contexitur. Ubi duo obseruari uelim, primum eamdem distinctionem, et eamdem unius uersus continentiam in supradictis uerbis Iob, usurpatam fuisse ab Hieronymo, que in uulgata hodierna uersuum distinctione usu recepta est: unde sequitur nonnulla hodierne distinctionis uestigia apparere apud Hieronymum. Deinde comma ab eodem S. Doctore uocatum hoc loco non esse promiscue accipiendum cum colis et commatibus uersuum, de quorum diuisionibus in hoc articulo  disputatur: quia comma quod remanet a supradicto uersu Iobi usque ad finem libri, integrum est capitulum, plurimis constans sententiis, id est plurimis uersibus, et uersuum commatibus. Comma itaque hic loci dictum, idem est quod apud Origenem ac ceteros Grecie tractatores. Aliud uestigium hodierne distinctionis uersuum putabam me inuenisse lib. I Commentariorum Hieronymi in Danielem C. III de illis enim uerbis, Benedicite sancti et humiles corde Domino, laudate et superexaltate eum in secula, ita disserit S. Hieronymus: Humilitatem cordis habere, et presens uersiculus docet, etc. At inspectis diligenter mss. codicibus Commentariorum in Danielem, fidem nullam esse deprehendi in editis libris: ita enim textum predictum Danielis describunt,  ac si integrum uers. 87 C. III recitaret, et commentariis illustraret Hieronymus, cum certum sit mediam tantum partem uersiculi nostri positam ab eo fuisse et expositam in suis Commentariis, istam nempe: Benedicite sancti et humiles corde Domino. Et hoc est, quod Hieronymus uocat presentem uersiculum, iuxta antiquam, et non iuxta hodiernam distinctionem uersuum. Ad alia proinde exempla diuertendum nobis est. In Ps. CXuIII duplicem distinctionem uersuum usitatam fuisse apud ueteres discimus e uetustissimis monumentis, ex Hieronymi epistolis non paucis, et egregio Augustini Speculo. Monumenta uetustissima ista sunt: Psalterium S. Germani toties laudatum, et exemplaria tria Canonis Hebraice ueritatis, ubi Psal. CXuIII sedecim habet  uersus sub unaquaque littera alphabeti Hebraici, qui sic describuntur in uulgata ueteri, quam continet Psalterium ante nuncupatum S. Germani:

.

BEATI IMMACULATI IN uIA,
QUI AMBULANT IN LEGE DOMINI;
BEATI QUI SCRUTANTUR TESTIMONIA EIUS
IN TOTO CORDE EXQUIRUNT EUM, etc.:
que eodem modo leguntur in illo exemplari uetustissimo Psalmorum. In Canonis exemplaribus idem numerus uersuum, sed paulo aliter descriptus:

ALEPH.

Beati immaculati in uia,
   qui ambulant in lege Domini.
Beati qui custodiunt testimonia eius;
   in toto corde exquirunt eum.
 Non enim qui operantur iniquitatem,
   in uiis eius ambulauerunt.
Tu mandasti precepta tua
   custodiri nimis.
Utinam dirigantur uie mee
   ad custodienda precepta tua.
Tunc non confundar,
   cum respexero ad omnia mandata tua.
Confitebor tibi in directione cordis,
   cum didicero iudicia iustitie tue.
Precepta tua custodiam,
   ne derelinquas me nimis.


BETH.

In quo corrigit iuuenior, etc.

Hec erat numerosa uersuum distinctio in Ps. CXuIII, que e uulgata antiqua uersione Latina in nouam S. Hieronymi translationem illico deriuata est, uti  res est in promptu ex Speculo S. Augustini, qui huius psalmi uersus quamplurimos citauit, et eorum numerum determinat, dicens duos esse uersus ab illis uerbis: Precepta tua non sum oblitus, usque ad ista que leguntur uers. 85: Foderunt mihi superbi foueas, que non erant iuxta legem tuam. Totidem etiam ab his usque ad ea: Paulo minus consummauerunt me in terra, etc., numeri ergo uersuum, quos assignat Augustinus, sepius iterando: Et post duos uersus: Et post septem uersus, etc., perfecte quadrant ad distinctionem iam dictam, usitatam in ueteribus Ecclesiarum monumentis, que sedecim uersuum diuisiones exhibent ad singula Alphabeti Hebraici elementa. Alii mss. codices Psalmorum antiquissimi quamplures ac optime note, octo tantum uersus  habent ascriptos sub singulis litteris Hebraicis, tam in ueteri editione iuxta LXX Interpretes, quam in noua Hieronymiana ex Hebreis uoluminibus prognata. Ita Psalterium triplex S. Hieronymi in codice uetustissimo Carnutensi descriptum per tres columellas sibi inuicem oppositas, ad similitudinem Tetraplorum et Hexaplorum Origenis. Itaque quoque aliud triplex Psalterium bibliothece Sorbonice, quod Grecam LXX Seniorum editionem, Latinis tamen scriptam elementis, curiosissime retinet cum Psalterio Romano et translatione Hieronymi Hebraica. Sic denique uaticani, Regii, Colbertini, San-Germanenses, et alii innumeri codices mss. Psalmorum, in quibus exstat editio noua Hieronymi, aut uetus iuxta Septuaginta Interpretes. Per cola uersuum, siue per  octonos uersus descripti sunt uniuersi codices illi, secundum hodiernam uersuum distinctionem et enumerationem in psalmo centesimo decimo octauo, de quo Hieronymus ad Paulam Urbicam: Studiosissime perquisisti, quid sibi uelint Hebree littere, que psalmo quem legebamus, uidebantur inserte. Respondi secundum ordinem litterarum eum esse compositum, quod uidelicet ex prima littera, que apud eos uocatur ALEPH, octo uersus inciperent, rursus ex sequenti BETH, totidem uersus exordium sumerent, ac postea ex GIMEL idem numerus compleretur, atque ita usque ad TAU, que apud eos extrema littera est, psalmum esse conscriptum, etc. Eamdem uersuum distinctionem seqnuntur Hilarius et Ambrosius in suis ad psalm. CXuIII commentariis: unde manifestum nobis est, non solum  apud Hieronymum, sed apud alios etiam Ecclesie doctores et antiquissimos scriptores nonnulla exstare uestigia hodierne uersuum diuisionis et enumerationis. Idem intellige de ultima sectione Prouerbiorum, quod de Psal. CXuIII: nam apud Hieronymum illa que laudes mulieris fortis prosequitur, uiginti duobus constat uersibus iuxta numerum litterarum Hebraicarum: Prouerbia quoque Salomonis, inquit Hieronymus epistola iam laudata, extremum claudit Alphabetum, quod tetrametro iambico supputatur ab eo loco, in quo ait: Mulierem fortem quis inueniet? In exemplaribus autem Canonis, inque uetustissimis aliquot aliis mss. codicibus, numerantur in illa sectione, non tantum 22 uersus, sed 44,  quia per cola et commata descriptum ibi legitur ultimum alphabetum:

Mulierem fortem quis inueniet?
   procul et de ultimis finibus pretium eius.
Confidit in ea cor uiri sui,
   et spoliis non indigebit, etc.
Hinc colligas duplicem fuisse in uetustissimis monumentis uersuum distinctionem, utramque uero agnitam fuisse et usurpatam ab antiquioribus Ecclesiasticis scriptoribus. Apud Augustinum usu semper receptam eam inuenies, que sit per cola et commata: apud Hieronymum uero, nunc eamdem, nunc diuersam iuxta qualitatem singularum partium Scripture diuine. In metricis compositionibus, que numeros habent astrictos secundum seriem Hebreorum  elementorum, eam fere semper distinctionem uersuum usurpauit, quam nos hodie sequimur in uulgata Latina: in ceteris autem libris, ut supra diximus, numerat Bibliorum uersus iuxta copiosissimam eorum distinctionem suo tempore receptam in Ecclesiis, id est, receptam in ueteri uulgata, que manibus Latinorum terebatur. Quorum uersiculorum antequam uarios indices proponamus, haud otiosum fuerit nonnullas subiicere distinctiones usitatas in nouo Testamento. Quedam igitur fragmenta mss. Euangelii secundum Lucam mihi communicauit clarissimus uir F. Desmares, in quibus superest distinctio antiqua uersuum, ut et antiqua uersio Latina, litteris uncialibus descripta in peruetustis membranis. Luc. u, 18, hoc modo scriptum legimus: ET  ECCE uIRI POTENTES IN LECTO CIRCUMFEREBANT HOMINEM QUI ERAT PARALYTICUS: ET QUAEREBANT EUM INFERRE ET PONERE ANTE EUM ET NON INuENIENTES, etc. Duos ibi uersus distinxit scriptor illius codicis, notando punctum supernum ad finem singulorum, nec aliam distinctionem uersuum in illo ms. exemplari adhibitam perspexi. In alio autem fragmento eiusdem Euangelii, plena est uersuum diuisio, atque distinctio commatum per interualla:

ET ECCE EXEUNTES
   DUO EX DISCIPULIS IESU
IBANT IPSA DIE
   IN CASTELLUM
QUOD ERAT IN SPATIO
   STADIORUM SEXAGINTA  AB HIERUSALEM
NOMINE EMMAUS.

Quatuor hi uersus antique distinctionis, unicum constituunt in nostra uulgata Latina Luc. XXIu, 13. Tanta igitur erit distantia numerorum in uersibus Biblicis apud nos et apud Antiquos, quanta est unius partis ad quatuor partes. Quare neminem moueant adeo dissonantes numeri uersuum, qui hodie supputantur in sacris uoluminibus, cum illis uersuum enumerationibus, que leguntur in ueteribus Bibliorum sacrorum exemplaribus manuscriptis, Grecis atque Latinis: Incredibile uisum est nupero scriptori critico, in solo Iobi uolumine defuisse septingentos uel octingentos uersus ante editionem eiusdem libri,  quam sub asteriscis et obelis edidit Hieronymus: at si fuisset mediocriter uersatus in antiquis uersuum distinctionibus, iudiciumque de illis fecisset ex uetustissimis exemplaribus diuinorum uoluminum, et non ex propria presumptione, ineptam peruidisset coniecturam suam, qua sollicitare uoluit germanam lectionem prefationis Hieronymi in librum Iob, et hoc modo adulterandam: Septuaginta, uel octoginta uersus desunt: pro septingentis, septuaginta, uel pro octingentis, octoginta. Qualis restitutor lectionum Hieronymianarum! Utinam abscindantur qui uos conturbant.

Plura pretermisimus, ne nimia longitudo molesta sit lectori, et quod prodest scriptoris exercitationi, noceat corporis ipsius ualetudini. Ad manifestandas  igitur uersuum Biblicorum quaslibet distinctiones, antiquas ac recentiores, numerum uersuum, quem singuli diuinarum Scripturarum libri continent, in tetraplis exhibemus, ut sic uno intuitu diuersas huiusmodi distinctiones quilibet studiosus liquido habeat perspectas, neque deinceps uniuscuiusque critici errores sequi cogatur.
[Figure: [Table] 12Kb]

Liber Iudith, que non est in Canone Hebreorum, habet uersus 1300 iuxta antiquam distinctionem; 1100 in codicibus uersionis Hieronymi; et 1700 apud Nicephorum Constantinopolitanum. Tobias autem habet uersus 1000 in antiqua diuisione, et apud Nicephorum 800, alibi omittuntur. In Nouo Testamento diuerse quidem sunt uersuum enumerationes, sed minor est inter indices distantia, quam sit in libris ueteris Instrumenti, quod subiecta tetrapla docebunt.
 [Figure: [Table] 10Kb]

Primam uersuum enumerationem, quam uocamus antiquam ante Hieronymum, mutuati sumus ex uetustissimo Catalogo codicis ms. San-Germanensis, qui complectitur Epistolas Pauli Grece ac Latine, litterisque uncialibus exaratas. Scriptor huius libri  adtexuit in fine ante Epistolam ad Hebreos Catalogum omnium diuinorum librorum ueteris ac noui Testamenti, annotans e regione numerum uersuum uniuscuiusque uoluminis. Pretermisit nichilominus u. T. nonnullos libros, et epistolas aliquot Pauli apostoli. Hunc nos defectum suis locis notauimus hoc modo, omittuntur hic, supple uersus libri, qui non recensentur in peruetusto illo indice sacrorum Bibliorum. Sub nomine Barnabe, uersus Epistole ad Hebreos uidetur enumerasse: neque uero mente adeo uagus credendus est, ut Epistolam quam ob oculos habebat, dum Catalogum describeret, incuriose omnino pretermitteret. Doctorum tamen hic adsit iudicium. uersus singulorum librorum numerat, prout inueniebantur distincti in antiqua uersione  Latina usu recepta ante Hieronymum. Quod manifeste probari potest ex unico libro Iob, quem dicit continere uersus mille sexcentos. Ubi aduertas uelim Iob antequam apud Grecos cum asteriscis restitueretur ab Origene, habuisse uersus siue 160. Restitutus uero habebat uersus 2200, id est, sexcentos supra numerum precedentem. Consule testimonia ueterum Scriptorum posita in fronte eiusdem libri Iob, a nobis editi, cum asteriscis et obelis, II parte huius diuine Bibliothece. Secundam uersuum enumerationem inuenimus in mss. codicibus uersionis Hieronymiane, eumque numerum hic in tetraplis nostris proposuimus sicut exstat in illis exemplaribus uetustissimis. Errores igitur huiusmodi  numerorum, quotquot sunt, penes antiquos erunt librarios, et exscriptores imperitos. Porro tertium Canonem librorum sacrorum cum numero uersuum singulis libris annotato, Nicephori patriarche constantinopolitani esse diximus. Hunc edidit nobis eruditissimus P. Pitheus in opusculo de Latinis SS. Bibliorum interpretibus, quo curiosus lector se amandari patietur. Indicem denique columne quarte e Grecis exemplaribus deprompsit ante nos Robertus Stephanus, in quo si quid difficultatis emerserit, recurrere debes ad editionem Grecam noui testamenti, elegantissimis typis ab eodem scriptore adornatam.

Iniuriam nobiscum expostulare possent studiosi lectores, si dissimularem silentio errores nuperi  critici scriptoris, qui pro more suis indulgens coniecturis multa statuit de uersuum Biblicorum distinctionibus ac numero, in quibus nulla est ueritas: dumque aliena sepius nititur emendare uitia, ostendit sua. Putauit uir multe lectionis ueteres scriptores uersus appellasse quascumque distinctiones contextus librorum, quas nos Gallico sermone uocamus lignes; Greci autem . Lineas uero uocabulorum certo numero fuisse prefinitas; ita ut ex numero uersuum in fine librorum annotato, facile sciretur quot essent dictiones in singulis libris. Denique Augustinum frequenter meminisse in speculo huiusmodi uersuum, et ex nonnullis ab eo recitatis colligi posse, unumquemque uersum sex tantum habuisse dictiones. Ita docuit criticus auctor, qui secum exortam  diuinarum scripturarum peritiam apud catholicos sibi gratulatur, ac secum aliquando prorsus exstinguendam pertimescit. Sed uanitatem huius opinionis ostendere in promptu nobis est ex uno Ruth uolumine, quod magna curiositate totum perlegens in plurimis mss. codicibus, numeraui lineas, et singulas dictiones, ut iudicium haberem de falsis obseruationibus uiri supradicti. Eam uero rem expendere, et dictiones enumerare uolui in libro Ruth, quod ipse breuitate sua sit accommodatior nostro consilio, eumdemque habeat numerum uersuum in codicibus mss. uetustissimis annotatum ad finem. Liber Ruth in ms. Regio Bibliorum sacrorum codice num. 3563, descriptus in duabus columnis minutiore manu siue caractere, habet lineas 335; singule columne complectuntur  lineas 42; linee uero tres interdum habent dictiones, nonnulle quatuor integras cum dimidiata dictione, aliquando quinque, uel sex, uel septem. Colbertinus ms. num. 157 librum Ruth integrum describit 216 lineis. In columnis eius linee 43 numerantur. Linee quinque habent dictiones, aut 6, aut 7, cum aliquot syllabis, uel etiam 8. Alter Colbertinus num. 74 totum librum Ruth absoluit 363 lineis. Columne habent 30 lineas; linee continent nunc duas dictiones aut tres; alibi tres cum dimidia, nunc quatuor uel quinque. Codex Bibliorum San-Germanensis ante octingentos annos in membranis exaratus, notatusque num. 3, lineas habet in toto Ruth uolumine tantum 243; columne continent 55 lineas; linee 4, 5, 6, 7, uel 8 dictiones, integras  aliquando, nonnumquam in fine sectas et imperfectas. His adiungendus Biblicus codex Corbeiensis eiusdem etatis cum superiori, in quo Ruth habet lineas 218. In columnis singulis linee sunt 45, et in lineis dictiones 4, 5, 6, 7, uel 8, ut leguntur in precedentibus mss. codicibus. Nunc si meminerimus librum Ruth apud antiquos scriptores ecclesiasticos habuisse tantum uersus 250, tam in antiqua diuisione ante Hieronymum, quam in codicibus Hieronymiane uersionis, quis equanimiter feret tot tantosque errores nupere critice ueteris Testamenti, que multis studiosis hominibus impune fucum facit in rebus nunc leuioris, nunc grauissimi momenti. Falsum est ueteres appellasse uersus quascumque lineas scripture; falsum quoque illas lineas constare sex dictionibus,  falsissimum denique ex adnotato numero uersuum innotuisse lectoribus, quot essent dictiones in singulis libris. Quinque antiquissima monumenta a nobis citata, nec pares habent lineas, nec equalem dictionum numerum in lineis, nec similem in toto libro linearum numerum: etsi pro libro Ruth equalis in eis annotatus sit uersuum numerus in fine eiusdem uoluminis, nempe uersus 250. Proferat in medium criticus noster, si tamen potuerit, uetustissimum aliquod exemplar Bibliorum, in quo equalis sit numerus uersuum annotatus in fine, cum numero linearum, quibus illud exemplar descriptum est. Ostendat iterum singulas lineas in illo exemplari habere sex tantum dictiones, et ex eo dictionum numero ita circumscripto, statim agnosci quot  sint dictiones in tali, uel tali libro. Si hoc fecerit, erit nobis magnus Apollo, et ego criticorum abortiuus proferam in medium sexcenta uolumina, que fidem excludant eruditi huius uiri.

Iu. In hoc presenti articulo breuiter querimus an sint metra in Scripturis sacris, ac precipue in Psalmis Dauidis? famosissima quidem questio, sed apud eos dumtaxat, qui rudes sunt in lingua sancta, nec soluende huic difficultati ex se pares inueniuntur. Nam inter doctiores et exercitatos in libris sacris haud ambigitur metricam esse in Canticis Bibliorum compositionem. Id Philo Iudeorum disertissimus, et sapientissimus Iosephus expresse docuerunt. Et post uernaculos illos Iudeorum scriptores idem quoque attestati sunt Origenes, Eusebius, Ambrosius,  et Hieronymus cum innumeris aliis recentioris eui auctoribus ecclesiasticis, cumque eruditissimo scholiaste Canonis Hebraice ueritatis, qui diserte eamdem sententiam tuetur in suis Questionibus Hebraicis ad c. 23 libri posterioris Samuelis: Hec sunt uerba Dauid nouissima. Nouissima sunt, inquit scholiastes, quia post Psalterium et cetera metra, hoc composuisse metrum dicitur, in quo ait: Dixit Dauid filius Isai. Dixit uir, cui constituta est scala Christo Dei Iacob. Non solum metra agnoscit in Psalterio Dauidis, et in ceteris eius Canticis, sed metricam insuper compositionem et melodiam Dauidicam obseruat in supradictis uerbis Scripture, a uersu primo capitis XXIII lib. II Regum ad octauum usque uersum.  Que si quis curiosius perscrutatus fuerit, facile discedet a sententia quorumdam neotericorum existimantium metra non esse in libris sacris, quia illud edocti sunt abs nouis prudentibus, quorum nomina taceo, ne quemquam ledere uidear. Fuit siquidem, inquit non nemo, communis antiquorum opinio plures Scripture partes maximeque Psalterium, et omnia ferme Cantica, uersibus constare. uerum cum huic opinioni refragentur nonnulli recentiores, qui Psalmos Dauidicos carminis uocabulo insigniunt, ita explicari possunt, ut eorum dictionem non tam uinctam pedibus, quam grandem, patheticam, atque ad cantum accommodatam esse significent. Falluntur qui ita scripserunt, non possunt explicari hoc modo scriptores ueteres, qui Psalmos Dauidicos carminis uocabulo insigniunt.  Nisi forte dixeris apud Iosephum lib. II Antiqq. capite ultimo, hexametro uersu composuit, idem esse quod sermone grandi et pathetica dictione laudes Dei cecinit. Apud Philonem similiter, et apud Hieronymum uersus tremetro, et tetrametro iambico constantes, explicabuntur per grandem et patheticam dictionem, si fides habeatur supra memoratis obseruationibus. Non sic illudamus simplicitati lectorum, ne in nos chartis illudant scriptores periti. uera est ergo Antiquorum opinio de metris ac carminibus Scripturarum, quorum utique ratio carminum non ab aliquo nesciente, sed ab Hebreorum eruditissimis discenda est, et sedulo inquirenda. Doceat te R. Asarias libri Meor anaim nuncupati parte 3, cap. 60: Sine dubio esse  mensuras et proportiones certas Canticorum sacrorum, sed illas non consistere in numero motionum  uel pedum perfectorum, aut imperfectorum, iuxta formam carminum hodiernorum, sed in numero rerum et illarum partium, subiecti scilicet, predicati, et eius quod illa inter se copulat in unaquaque sententia et enuntiatione, siue, in unoquoque uersu. Sic est uersus duabus mensuris seu propositionis partibus constans, quibus si secundus accedat, fiunt quatuor . Alius qui constat ex tribus mensuris, quibus si alter accedat uersus, fiunt sex mensure seu partes. Exempli gratia, in Cantico Mosis Exod Xu, 6: [Figure: [Hebrew Text] 1Kb]  est unus uersus, duobus constans terminis: [Figure: [Hebrew Text] 1Kb]  est ei similis et coherens, qui iuncti faciunt  quatuor, id est, tetrametrum, etc. Alia exempla ex Canticis sacris proponit Asarias, quibus probat illa cantica constare tetrametris uel hexametris, id est, quatuor uel sex partibus, quas terminos uocat. At hec uidesis apud Ioannem Buxtorfium filium, in Mantissa aliquot dissertationum ad finem libri Cozri.

u. Nullam apud eruditos questionem esse dixi, an sint nonnulle partes in sacra Scriptura, que constent aliqua metrica compositione. Id enim negare contra unanimem consensum celebratissimorum omnium ueterum scriptorum, non sapere esset, ut oportet, sed gratis ineptire. Constans igitur sententia est uirorum doctorum, metricam esse in aliquot libris sacris artem  et compositionem. Sed ualde celebris hec est questio: Quenam ueteris Peseos sacre olim fuerit ratio? Tantis namque difficultatibus obsita est, ut uix certi aliquid de ea possit haberi. Et, si quamplures studiosos audiamus, tantum abest, ut que Iosephus, Philo, Eusebius, Hieronymus, Theodoretus, et Isidorus de carminibus Bibliorum scripserunt, rem obscuram illustriorem reddiderint, et lectoribus satisfecerint, quin potius incertos magis et perplexos animos eorum reddiderint: quia id, quod illi tradiderunt, nuspiam inuenire potuerunt. Unde uel aliter uerba eorum esse intelligenda uolunt et exponenda, uel fumos lectoribus uendidisse, et nimis audacter de rebus non satis cognitis atque perspectis eos pronuntiasse. Huiusmodi expostulationes ab Hieronymo amouere  decreuimus, eumque non fumorum uenditorem, sed Scripturarum diuinarum consultissimum interpretem ostendere conabimur. Que res prospere ut nobis eueniat, loca prius proponenda sunt, in quibus fumos uendidisse Hieronymum, conqueritur Buxtorfius nomine aliorum studiosorum. Prefatione igitur in Chronica Eusebii Cesariensis de interpretationis difficultate disserens Hieronymus, hec de metuis Scripturarum obiter obseruat: Denique quid Psalterio canorius, quod in morem nostri Flacci et Greci Pindari nunc iambo currit, nunc Alcaico personat, nunc Sapphico tumet, nunc semipede ingreditur? Quid Deuteronomii et Isaie cantico pulchrius? Quid Salomone grauius? Quid perfectius Iob? Que omnia Hexametris et Pentametris uersibus, ut Iosephus et Origenes scribunt,  apud suos composita decurrunt. Hec cum Grece legimus, aliud quiddam sonant; cum Latine, penitus non herent. Non insolens est Hieronymo uulgares primum opiniones sequi, et postea ab illis discedere cum unicuique rei debitum tempus impertire licuit, de hac inconstantia lectorem ipse suum premonuit, dum nomen [Figure: [Hebrew Text] 1Kb] Daphca interpretaretur epist. 127, mansione 9: Hoc nomen, inquit, apud Hebreos , id est, pulsatio dicitur, iuxta quod et Dominus ait: Pulsate, et aperietur uobis. In libro autem Hebraicorum nominum, adhesionem, retentionemque transtulimus, quod lectorem turbare non debet, nec putet nos dissonantia scribere. Ibi enim, iuxta hoc quod uulgo habetur, edidimus, si medium uerbum scribatur per BETH litteram: hic autem in Hebraico uolumine  scriptum reperi per PHE, quod elementum magis pulsationem quam glutinum sonat . . . Prudentem studiosumque lectorem rogatum uelim, ut sciat me uertere nomina iuxta Hebraicam ueritatem. Alioquin in Grecis et Latinis codicibus, preter pauca, omnia corrupta reperimus, et miror quosdam eruditos et ecclesiasticos uiros ea uoluisse transferre, que in Hebraico non habentur, etc. Istius admonitionis mox recordari oportebit: quia canticum Deuteronomii, quod Iosephum et Origenem supra secutus uersu hexametro compositum uoluit, iambico tetrametro constare testificatur epist. 155, ad Paulam Urbicam, in qua de Psalmis et ceteris metricis compositionibus sat abunde disputauit: Ac priusquam de singulis disseram,  ait, scire debes quatuor Psalmos secundum ordinem Hebreorum incipere elementorum, centesimum decimum et centesimum undecimum, et hunc de quo nunc scribimus, et centesimum quadragesimum quartum. uerum debes scire in prioribus psalmis, singulis litteris singulos uersiculos, qui trimetro iambico constant, esse subnexos: inferiores uero tetrametro iambico constare, sicuti et Deuteronomii Canticum scriptum est. In centesimo decimo octauo psalmo, singulas litteras octoni uersus sequuntur. In centesimo quadragesimo quarto; singulis litteris singuli uersus deputantur. Sunt qui et alios hoc ordine putant incipere, sed falsa eorum opinio est. Habes et in Lamentationibus Ieremie quatuor alphabeta, e quibus duo prima quasi Sapphico metro scripta sunt: quia tres uersiculos qui sibi connexi sunt,  et ab una tantum littera incipiunt, Heroici comma concludit, Tertium uero alphabetum trimetro scriptum est, et a ternis litteris, sed eisdem terni uersus incipiunt. Quartum alphabetum simile est primo et secundo. Prouerbia quoque Salomonis extremum claudit alphabetum, quod tetrametro iambico supputatur, ab eo loco, in quo ait: Mulierem fortem quis inueniet? Opera Salomonis et Canticum Deuteronomii, que hexametris et pentametris apud suos composita decurrere docuit prefatione in Chronica Eusebii, hic ad Paulam scribens, asserit tetrametro iambico eadem opuscula constare. Melius sibi constat in uersibus Iobi, ait enim prefatione in eumdem librum: A principio itaque uoluminis usque ad uerba Iob, apud Hebreos prosa oratio est. Porro a uerbis Iob, in quibus ait: Pereat dies, in qua  natus sum, etc., usque ad eum locum, ubi ante finem uoluminis scriptum est: Idcirco ipse me reprehendo, etc., hexametri uersus sunt, dactylo, spondeoque currentes, et propter lingue idioma, crebro recipiendos et alios pedes, non earumdem syllabarum, sed eorumdem temporum. Interdum quoque rythmus ipse dulcis et tinnulus fertur numeris lege metri solutis: quod metrici magis quam simplex lector, intelligunt. . . . . . . . Quod si cui uidetur incredulum, metra scilicet esse apud Hebreos, et in morem Flacci, Grecique Pindari, Alcei et Sappho, uel Psalterium, uel Lamentationes Ieremie, uel omnia ferme Scripturarum Cantica comprehendi, legat Philonem, Iosephum, Origenem, Cesariensem Eusebium, et eorum testimonio me uerum dicere comprobabit. Psalmographum quoque Dauidem nostrum  emulum obiicit Grecis Latinisque petis, in epistola ad Paulinum scripta de omnibus diuine Historie libris; Dauid Simonides noster, inquit, Pindarus, et Alceus, Flaccus quoque, Catullus atque Serenus, Christum lyra personat, et in decachordo Psalterio ab inferis excitat resurgentem. Quod genus carminis lyrici conceptis uerbis iterum predicat lib. IX Commentariorum in cap. XXX. Ezechielis prophete: Sed in Psalmis facilis responsio est, carmen esse Lyricum, et in huiusmodi opere non queri ordinem historie, sed factorum carmina singulorum. Prefatione demum in Ieremiam quadruplicis alphabeti, et mensure metri mentionem fecit his uerbis: Unde in Iuda tantum, et in Beniamin prophetauit, et ciuitatis sue ruinas quadruplici  planxit alphabeto, quod nos mensure metri uersibusque reddidimus. Hec sunt loca celebriora, ut puto, in quibus et suam, et precessorum suorum opinionem circa metra sacrorum Bibliorum declarauit Hieronymus. Que si eodem spiritu quo scripta sunt, a nobis explicata proponi potuissent, ualidissime iniuriam fumorum prius impactam defendere ab Hieronymo non desperarem. Sed uereor, ne rei difficultate superatus, post Hieronymi susceptam expositionem clamare cum eo compellar: Ignosce, lector, difficultati, et ueniam tribue pauperi intelligentie. Per fenestras enim obliquas, et in modum retis factas, et que semper clause sunt, oculum intromittimus, uaria genera carminum in libris sacris rimari tentantes. Opere tamen pretium sit uel illud conari ad absolutionem  Prolegomenorum nostrorum, que non alio consilio adornata sunt, quam in elucidationem et defensionem maximi Scripturarum interpretis. Eius igitur sententiam de metris et uersibus diuinorum uoluminum ut manifestam faciamus, ad tres aut quatuor carminum species reuocanda uidentur recitata superius testimonia. Nam primum in libro Iob uersus hexametros, dactylo spondeoque currentes agnoscit sanctus Doctor. In Psalmis autem trimetra et tetrametra iambica, ut in Cantico Deuteronomii, quod tetrametro iambico constare pronuntiat, quamuis alias hexametro uersu dixisset compositum. Lamentationes denique quasi uersu Sapphico asserit scriptas, propter comma heroici, quod tres uersiculos sibi connexos concludit. Quodque ait de Lamentationibus  quasi Sapphico uersu conscriptis, idem intelligendum et de aliis carminum speciebus. Neque uero Grecorum ac Latinorum hexametris et pentametris pedes omnino similes pateretur idioma Hebraicum, quo libri sacri conditi sunt ab hagiographis auctoribus. Quare cum audis hexametra et pentametra, similitudinem quamdam Heroicorum uersuum intelligere debes, et sic in ceteris metrorum generibus, iambico et Alcaico, quibus currere ac personare Psalterium dicitur apud Hieronymum. Ergo Carmina heroica elegiaca et lyrica in Scripturis sacris, non eadem sunt cum Grecis aut Latinis metris, sed illorum metrorum instar: quas tamen imagines uersuum ac similitudines supra omnes Pindaricos longe modos, Flaccicos, Horatianos et Homericos prestare nullus  dubitet. Sed nouis modo experimentis propositum nostrum exsequamur, a libro Iob initium sumentes similitudinis illius metrice, quam in libris sacris exstare diximus, Iobi uersus cap. III hoc modo incipiunt in ueteribus Hebreis exemplaribus: [Figure: [Hebrew Text] 2Kb] Que uerba ita legi possunt iuxta morem antiquorum Hebreorum, et tempore sancti Hieronymi receptum:

Iobed iom haualed bo ualela amar hora gaber.
   Aiom ahu iehi hosach al-iadrasu Eloa mimmaal
ual-thophaa alau nara.
 Latine autem reddita sunt hoc ordine in Exemplaribus Canonis Hebraice ueritatis:

Pereat dies, in qua natus sum,
   et nox in qua dictum est: conceptus est homo.
   Dies ille uertatur in tenebras,
   non requirat eum Deus desuper,
   et non illustret lumine.

Non mireris quod in tertia uoce prioris uersus puluerem haualed, pro Hebreo [Figure: [Hebrew Text] 1Kb] hanc enim, teste Hieronymo, consuetudinem habebant ueteres Hebrei, ut aleph legerent per he: et he per aleph. Unde ipse libro Questionum Hebraicarum in Genesim: Nec mirandum, quare cum apud Grecos et nos A littera uideatur addita  nos HE litteram Hebream additam dixerimus: idioma enim lingue illius est per HE quidem scribere, sed per A legere: sicut  econtrario A litteram sepe per HE pronuntiant. Notandum etiam me Hieronymi auctoritate ductum legisse gabor pro hodierno gauer, et Hosach pro choscech. Nam epistola ad Euagrium de Melchisedeco scribens, Hebreum [Figure: [Hebrew Text] 1Kb] , Salim, uel Salem indiscriminatim legi docet: Non refert, inquit, utrum Salem, an Salim nominetur, cum uocalibus in medio litteris perraro utantur Hebrei, et pro uoluntate lectorum, atque ueritate regionum, eadem uerba diuersis sonis atque accentibus proferantur. Litteram [Figure: [Hebrew Text] 1Kb] , Heth, lego etiam per H maiusculam, ad distinctionem simplicis [Figure: [Hebrew Text] 1Kb] , he: quod obseruatum quoque legimus in appendicula Canonis Hebraice ueritatis, quam consuli uelim cum scholiis ad finem eius appositis. Ex premissa sic antiqua lectione Hebraicorum uerborum, haud impossibile  erit Hieronymi causam obtinere aduersus iniquos reprehensores, qui in condemnationem uocant quidquid a saliua propria uiderint discrepare. uersus igitur libri Iob aliqualem speciem hexametri preferunt in dictionibus quibus constant: nam in priori uersu, uerbi gratia, dactyli pedes spondeique decurrunt, nec absurde instituitur aliqualis comparatio inter uersum primum Aeneidos et istum Iobi uersiculum Hebreum.

Iobed iom haualed bo ualela amar hora gaber
Arma uirumque cano Troie qui primus ab oris.

In Hebreo uersu Iobi tot sunt syllabe, quot sunt in uersu latino Maronis: cesum item perfecte conuenit inter utrumque, et si dactyli non consonant, nec in syllabis breuibus, nec in numero pedum,  nonnulle tamen sunt uoces constantes tribus syllabis, que uicem supplent dactylorum Grecorum et Latinorum. Preterea uersus Hebreus similem habet sonum, siue rythmum, ut Gallice dicunt, in fine commatum: quia utrumque comma terminatur in o, bo, et bor. Hoc decus obtinent Hebrea carmina supra Grecorum uel Latinorum metra. Porro ex eadem concordia uersuum Hebreorum cum Latinis hexametris, que sexcentis locis occurrit in toto Iobi uolumine, plane demonstratur Hieronymum absque temeritatis uel inscitie nota pronuntiasse de hexametris uersibus eiusdem libri, nec inepte speciem in eo ac imaginem dactyli et spondei perspexisse. Nec uetat quod talem conuenientiam multa sepius impediant:  quia et hoc ipsum premonuit, dicens, librum Iobi crebro recipere alios pedes et modos propter lingue ipsius idioma. Hec raptim et pro tempore de hexametris Iob, dixisse sufficiant in defensionem S. Doctoris. Nunc pauca et de uersu Sapphico perstringere liceat in Lamentationibus Ieremie. Prior Lamentationum Ieremie illud habet exordium in contextu Hebraico: [Figure: [Hebrew Text] 2Kb]

Echa iasceua uadad hair rabbathi am
   haietha kealmana rabbathi baggoim
   sarathi bammeainoth haietha lamas.

Ista Latine mensure metri et uersibus reddidit hoc modo S. Hieronymus:

ALEPH.

Quomodo sedet sola ciuitas plena populo:
   facta est quasi uidua domina gentium:
   princeps prouinciarum facta est sub tributo.

Tres hi uersus sibi connexi, et ab una littera Aleph incipientes, unius strophe hymnice similitudinem gerunt, et quasi Sapphico uersu scripti uidentur, in Hebreo maxime contextu, ubi haietha lamas, comma perfectum heroici, ultimum uersum concludit. Deinde similem habent uersus in fine desinentiam, quam nos Gallice dicimus rime: priores enim duo desinunt, in [Figure: [Hebrew Text] 1Kb] , mem, et prior cum tertio in uocalem a, am scilicet et mas. Tandem si uersuum syllabe numerentur, equalem in eis numerum deprehendes. Unde perspectum atque exploratum habemus, nichil temere  ab Hieronymo fuisse scriptum, cum diceret: Habes et in Lamentationibus Ieremie quatuor alphabeta, e quibus duo prima quasi Sapphico metro scripta sunt: quia tres uersiculos, qui sibi connexi sunt, et ab una tantum littera incipiunt, Heroici comma concludit.

De cantico Deuteronomii, quod uel hexametris uersibus, uel tetrametro iambico constare dicitur, et hoc etiam adiiciendum. Prestantissimum illud carmen in eo habet speciem hexametri, quod singuli ferme uersus per sex dictiones decurrant, quasi per totidem pedes et metra: [Figure: [Hebrew Text] 2Kb]

Haazinu haschamaim uaadabbera uethismah haarets imrephi iaaroph kammatar licchi tizzal kattal imrathi.


 Audite, celi, que loquor:
   audiat terra uerba oris mei.
Concrescat ut pluuia doctrina mea:
   fluat ut ros eloquium meum;

Nonne ueram Heroicorum carminum speciem pre se ferunt illa Deuteronomii uersuum ? Mirare tu rythmum in disticho isto uirgiliano:

uertitur interea celum, et ruit Oceano nox.
Sternitur, exanimisque tremens procumbit humi bos.

Mirare, inquam, modulos illos metricos in peta gentili: ego diuini uatis sacra carmina semper predicabo, in rythmo equalitatem ac grauitatem, in cesis lenitatem tinnuli alterius rythmi late sumpti, et in sex dictionibus uersus quasi hexametros maiestatem  plane diuinam ubique retinentes. Et si aliam metrorum speciem, que tetrametro constet iambico, curiosus lector requirat in Mosis cantico, meminerit imperfecti tetrametri, quod sepius in sacris hymnis decurrit, cui utique possunt comparari Deuteronomii uersus. uerbi gratia, duo priores uersus cantici supradicti:

Haazinn aschamaim uaadebbera uethismah haareets imre-phi iaaroph kammatar licchi tizzal kaltal imrathi.

aliqualem habent similitudinem cum istis tetrametris iambicis:

Pange, lingua, gloriosi prelium certaminis:
Et super crucis tropeum dic triumphum nobilem.

Quamuis enim ad tetrametrum perfectum desint nonnulle syllabe in posteriori uersu Deuteronomii,  et in priori nonnulle redundent; suauius tamen decurrunt illa sacra iambica imperfecta, quam ista apud Terentium:

Pecuniam in loco negligere, maximum interdum est lucrum.
Propter suam impotentiam se semper credunt negligi.

Trimetra quasi iambica in psalmis CX et CXI, cum Hieronymo facile concedent, qui hos Hebreos uersus legere et intelligere studuerint. Psalmo CX scriptum legitur in Hebreorum uoluminibus: [Figure: [Hebrew Text] 1Kb]

   Ode Iaho bechol-leuau:
      besod iescarim ueeda.
Confitebor Domino in toto corde:
   in concilio iustorum et congregatione.
 Psalmo autem CXI, eadem uersuum species ita decurrit: [Figure: [Hebrew Text] 1Kb]

Ascre-isc iare eth-Iaho:
   bemitsuothau hhaphets meod.
Beatus uir qai timet Dominum:
   in mandatis eius uolet nimis.

Aduertat lector eumdem esse sonum uocalium in fine huiusmodi uersuum Hebraicorum: nam leuau et ueeda unam habent desinentiam siue rythmum late sumptum. Similiter in psalmo CXI meod in uocalem o terminatum, eumdem habet sonum cum Iaho. Ita enim legi debet nomen Dei tetragrammaton; non ut hodie corrupte legitur: Iehoua. His uero uersibus iambicis sacris maiorem inesse melodiam, quam sit  in metris Catulli, Horatii et aliorum, quis non uideat? Terminantur in dictionibus duarum syllabarum, sex habent quasi pedes, uel ut melius dicamus, pedum imagines, tres uoces integras sepius, nec plures in eodem uersu retinent; ecquid istud uocas nisi trimetra iambica? Fateantur ergo fastidiosi homines totum Psalterium, et omnia Scripturarum cantica petico quodam charactere esse animata, nec fumos uendidisse Hieronymum cum diceret: Denique quid Psalterio canorius, quod in morem nostri Flacci et Greci Pindari nunc iambo currit, nunc Alcaico personat, nunc Sapphico tumet? Legerat Pindarum, sciebat quid sit iambicum, quid Alcaicum, et quid Sapphicum metrum. Cum Hebreorum eruditissimis colloquia quotidie miscens, ipse lingue Hebraice callentissimus  non potuit ignorare quenam sint in libris sacris opera metrica, et quibus legibus metricis adstricta. Quamobrem fides Hieronymo habenda est, potiusquam Scaligero, eiusque reconditioris discipline sectatoribus, qui et ipsi opinionem propriam de metris Scripturarum, ac precipue Psalterii statuentes, totum ordinem peruertunt in sententiis et uersibus Bibliorum sacrorum, in quibus sepissime ordo uerborum mysterium est. Unde idem Hieronymus in cap. III. Epistole ad Ephesios: Quia ita habetur in Greco, et singuli sermones, syllabe, apices, puncta, in diuinis Scripturis plena sunt sensibus: propterea magis uolumus in compositione structuraque uerborum, quam intelligentia, periclitari. Non sic Scriptor nuperus, qui pro libitu sacrum Contextum  peruertit in psalmis II, CLXXI et CL, ut pesim rythmicam in illis inueniat. Tantam uiri eruditi libertatem cohibere in promptu esset ex distinctionibus Hebreorum codicum antiquissimis, et ex uersiculis per interualla descriptis in exemplaribus Canonis Hebraice ueritatis; sed hanc disputationem maioribus otiis, et alteri tempori reseruauimus, contenti hoc loco quedam future domus strauisse fundamenta. Hec uero qualiacumque sint, non friuola uideantur esse lectori, licet, et mihi ipsi, qui dico, displiceant, sentiens me clausam pulsare ianuam. Sed legenda cum uenia sunt, alioquin potui simpliciter ignorantiam confiteri, et omne studiosorum amputare desiderium. Sicut enim a perfecta scientia procul sumus: leuioris culpe arbitramur saltem parum de metris sacris, quam omnino nichil dicere.



EPILOGUS.


 Ergo legenda sunt cum pace Prolegomena nostra, et conatus nostri fauore potius et orationibus adiuuandi, quam spernendi aure maliuola, quia carpere et detrahere uel imperiti possunt. Doctorum autem est, et qui laborantium nouere sudorem, uel lassis manum porrigere, uel errantibus iter ostendere. Et quid prodest spumantibus labiis, et latratu aduersum nos garrire canum: cum simplex et moderata responsio, aut possit te placare si uera est, aut si falsa, leniter a te et placabiliter emendari. Hec interim propter emulos, quos censoriam uirgulam et  multa conuicia operi nostro intentare scimus. Ceterum spem, que nos tenuit apud equos ac eruditos lectores nequaquam abiecimus, ueniam enim illi nobis facile concedent, si quid peccauimus in editione huius diuine Bibliothece. Idque potissimum si animo ita me comparatum nouerint, ut non multopere criticorum quorumdam supercilium pertimescens, beneuolis reprehensoribus quibusque parere multum gaudeam. Caucant alii, qui fulmen intentant, ne in alium, quam in Fratrem Ioannem Martianay tela contorqueant sua: quidquid enim in hac editione  sancti Hieronymi peccatum est, mihi imputandum admoneo. Ceteris sodalibus meis nulla conuiciorum tela debent adherere, quia imperitie mee nullatenus participes fuerunt. Bona igitur, si que sint, ut uere multa sunt in hoc opere, Patri luminum ut reddas etiam atque etiam rogo. Laudem etiam  Domno Antonio Pouget, mihi fraternitatis amore et studiis coniunctissimo, debitam non negabis, cum mira dexteritate canones Euangeliorum suis locis inueneris restitutos. In ceteris, aut profer meliores epulas, et me conuiua utere, aut qualicumque nostra cenacula contentus esto.





LAUS uIRORUM ALIQUOT CLARISSIMORUM CUM INDICE MANUSCRIPTORUM CODICUM ad quorum fidem restituta est Diuina Hieronymi Bibliotheca.

 Que accepimus, cito et cum fenore reddenda Hieronymus docuit: quia sortis dilatio maiorem adhuc usuram parturit. Indicem igitur librorum manuscriptorum, quem pro more recepto ad calcem huius uoluminis coniicere poteramus, hic in fronte apponere uolui: ut ex hoc tandem ordine rerum quasi prepostero intelligant omnes sinceram ac preproperam animi nostri gratitudinem erga doctos studiososque homines, quos experti sumus editioni S. Hieronymi impensius fauentes. Scio me promisso teneri, ex quo conscripsi prodromum editionis nostre; in cuius priori parte animi grati significationem pollicitus sum erga eos, qui aliquid opis aut eruditionis conferrent ad nouam editionem operum S. Hieronymi. Ergo tam grandi uelut fenore liberaturus  exsoluo lubens illa promissa: etsi pro merito humanitatis ac beneuolentie qua sumus obstricti, laus omnis inferior sit.

Et quis digne uicem laudis primum referat eruditissimo Domino Iacobo Benigno BOSSUET, episcopo Meldensi? Non enim mediocrem operam in edenda diuina Bibliotheca ille nobis dedit, cum laborem nostrum honore tanto sepius afficere dignatus est, ut dixerit summam ex eo Ecclesie Christi utilitatem esse uenturam. Preterea quoties animos addidit nobis ad absoluendum opus difficillimum? Quoties uetustissima monumenta nostra oculis curiosis ac benignis perlustrare uoluit; ut testis esset fidei et diligentie nostre oculatus? Manuscriptos quidem libros, quibus carebat, communicare non potuit: sed  haud impar prestitit beneficium, dum codicum nostrorum uetustatis merito et dignitate prestantissimorum approbator accessit apud omnes pios ac studiosos. Talem utique post summum Mecenatem, pontificem dico Romanum, ambibat Hieronymus noster patronum, in qua dignitas episcopalis cum scientia pietateque coniuncta potens esset exhortari in doctrina sana, et eos qui contradicunt, arguere: arguere autem, nunc eruditissimis lucubrationibus hostes Ecclesie profligando, nunc luxuriantes imperita temeritate quosdam catholicos scriptores a libris edendis cohibendo. Ea breuiter commemorare oportuit, ut indicaremus posteris, sapientissimum supradictum uirum nobis ubique beneuolentiam,  Hieronymo item nostro perpetuam obseruantiam exhibuisse.

Indicem iam mss. codicum texentes ab exemplaribus Canonis Hebraice ueritatis exordimur: quia ad eorum precipue fidem, primam nobilioremque diuine Bibliothece partem edidimus. Sex autem, ni fallor, nacti sumus id genus exemplaria, quatuor que totum diuidunt uetus Testamentum per tres ordines, qui conceptis uerbis tales habent inscriptiones in mss. codicibus: Incipit primus ordo, Legis; incipit secundus ordo, Prophetarum; Incipit tertius ordo, Hagiographorum. Codices illi sunt, unus insignis Ecclesie Narbonensis, alter Ecclesie Carcassonensis, tertius monasterii huius S. Germani a Pratis, quartus bibliothece illustrissimi Domini de Mesmes, in curia Parisiensi  presidis. Inter quatuor illa exemplaria, Memmianum perfectius est et absolutissimum; nichil enim in eo mutilum est aut lacerum, quia summa semper diligentia conseruatum est, tum propter antiquitatis dignitatem, tum propter elegantiam et pretium scripture auree atque argentee, qua plurime partes libri describuntur. Non habet ille codex marginalia scholia Hebrei antiquissimi supra memorati; sed eorum loco infinitas retinet uariantes lectiones prefationum Hieronymi et sacri contextus. Incredibilis est humanitas ac beneuolentia laudati superius illustrissimi presidis, qua semper nos excepit ad eum uenientes. Neque uero codicem suum extra propriam domum sinit asportari, propter iusiurandum nempe quo se ac parentes suos dicit esse obstrictos, ne liber  ille manuscriptus aliquo circumferatur. Serius ad nos libri huius notitia peruenit; iam enim duos integros ordines siue duas partes Canonis edideramus, cum ex lectione cuiusdam citationis didici librum Danielis scriptum reperiri in Memmiano ms. codice, non cum aliis prophetis, sed post libros Salomonis. Unde statim intellexi exemplar ibi esse Canonis Hebraice ueritatis; quia in solo Canone Hebraice ueritatis Daniel propheta describi solet post librum Cantici canticorum, et ante Paralipomena. Nec me fefellit opinio mea, inuenimus namque perfectissimum Canonis exemplar in codice illo Memmiano; quem nonnulli studiosi alio quidem nomine satis triuerant, sed Canonem coram habentes minime uidebant.  Exemplaris Narbonensis nichil contulimus preter prefationes Hieronymi; est enim integra prima parte mutilum, incipiens ab Isaia propheta, quem, ni fallor, propter usum chori reposuerunt successu temporum, ante librum Iudicum. Alii consequentes libri natiuum Canonis ordinem retinent, ut suis locis notauimus. Eum codicem mihi perhumaniter communicarunt honestissimi eque ac nobilissimi Ecclesie Narbonensis canonici. De Carcassonensi codice abunde satis diximus in prodromo S. Hieronymi. Sed hoc etiam adiiciendum, Canonem illum in libris propheticis nonnulla habere scholia marginalia Hebrei critici, que absunt in Canone nostro San-Germanensi; sicut econtrario Canon San-Germanensis multa aliis locis retinet huiusmodi scholia,  omissa in codice Carcassonensi. Tria exemplaria iam dicta Memmianum, Carcassonense, et San-Germanense scripta sunt eodem tempore, et si expertis credimus, ante octingentos annos. De Memmiano nullum potest superesse dubium, quia iussu Theodulphi Aurelianensis episcopi scriptum esse perhibetur.

Aliud exemplar Canonis Hebraice ueritatis suppeditauit nobis bibliotheca Regia, illudque antiquissimum et optime note: quod etiamsi non habeat inscriptiones trium ordinum, ut quatuor alia nunc laudata, nulli tamen posthabendum puto. In duobus magnis uoluminibus descriptus est ille Canon, cui primum uolumen notam habet numericam 3563, complectiturque priores duos ordines, Legis scilicet  et Prophetarum. Secundum uolumen num. 3564 continet ordinem Hagiographorum: in quo ultimo Canonis ordine exscriptor libri interposuit libros Sapientie et Ecclesiastici post uolumina Salomonis. uerum pristino librorum ordini ut librum Danielis restitueret, post interpolata uolumina Sap. et Eccli. iterum non mediocrem partem Cantici canticorum descripsit, et consequenter Danielem prophetam, eo modo quo legitur in ueris et genuinis Canonis Hebraice ueritatis exemplaribus. Similem habuimus in bibliotheca San-Germanensi codicem ms., sed maior pars nobis periit; cum nichil integrum nobis supersit preter librum Prouerbiorum Salomonis, et libros Paralipomenon Ezre, et Esther cum obelis in fine uoluminis. Porro Regii  Canonis H. u. copiam nobis fecit prepositus Regie Bibliothece honestissimus dominus Camillus le Tellier, abbas sancti Petri de Burgolio.

Ad editionem eiusdem Canonis Hebraice ueritatis alios quamplures habuimus mss. codices sacrorum Bibliorum, qui ueram retinent uersionem Hieronymi cum eiusdem prefatiunculis. Psalterium precipue ex Hebreo Latine uersum a S. Doctore restitutum est ad finem decem prestantissimorum et antiquissimorum mss. exemplarium: nam preter Canonis exemplaria recensita, aliis sex uti licuit, uno uaticano, altero Augustinianorum Burdigalensium, tertio monasterii S. Michelis in periculo maris, quarto Bibliothece Sorbonice, quinto Corbeiens.,  et sexto demum monasterii sancti Petri Carnutensis. uaticani codicis uariantes lectiones collegit, et Parisios ad me misit domnus Claudius Estiennot, Congregationis nostre procurator generalis in curia Romana: qui cum sit studiosissimus et uere , nullum non mouet lapidem ad operam nobis prestandam in editione sanctorum Patrum. Augustinianum exemplar Burdigalense mihi communicauerunt R. Pater Paulus, et R. P. Corneille. Summa humanitate sepissime nos complexus est dominus Cheuilier, custos bibliothece Sorbonice diligentissimus. Ab illo accepimus Psalteria Hieronymi mss. que curiosissima sunt, nostreque editioni haud parum profuerunt, quamuis ante annos tantum quadringentos scripta uideantur. Eminentissimi  cardinalis de BONZI beneuolentie ac humanitati admirabili multum me debere profiteor: nam e sua bibliotheca Narbonensi et libros editos et manuscriptos, quotquot uolui mecum asportare in nostrum Crassense monasterium, eximia liberalitate permisit. Eamdem libertatem similiter mihi concessit D. Pontelier, prior monasterii Fontis Frigidi, ordinis Cistersiensis; qui summe in nos semper officiosus fuit. Si putem RR. patribus Celestinis et Cartusianis Auenionensibus gratias a me referri posse, non sapiam: incredibile enim est quantum in nos humanitatis et amicitie largirentur affectum, dum ab eis postulauimus quamplures mss. codices Bibliorum sacrorum. Nec pretermittendus nobis est Nicolaus Faber, uir sapientissimus ac religiosissimus,  qui uolumen Biblicum in bibliotheca Auenionensis collegii Societ. Iesu perlegendum tradidit; e quo nonnulla citauimus in notis nostris ad prefationes Hieronymi. Ceterum ut ad Parisienses amicos redeat laus nostra, ueniat nunc in hunc censum Franciscus Desmarès, Antonii Allem ex Ludouica filia nepos: de eo namque iure dicitur, Solus est homo amico amicus. Non sufficit sincero huic pectori cuncta que possidet, edita atque inedita, liberalissime nobiscum communicare: aliena undique conquirit, instat opportune, importune; et si quod nostris consiliis et editionibus accommodatum inuenerit, animum statim prodit maxima uoluptate perfusum. Similem amicitie affectum et officium experti sumus in R. Patre Ildefonso Sarrasin ordinis  Cluniacensis: nam eodem procurante decem uolumina mss. operum S. Hieronymi, Parisios deportata sunt e celebri monasterio abbatie Cluniacensis: que quidem uolumina antiquissima et prestantissima, non parum conferunt ad restitutionem omnium fere lucubrationum S. Doctoris. Nonnullos Hebreos codices mss. Bibliorum perhumaniter nobis etiam commodarunt religiosi ac docti presbyteri Congregationis Oratorii Parisiensis; apud quos asseruatur huiusmodi librorum non parua copia. Hi sunt, si bene memini, quibus grates persoluende erant in fronte diuine Bibliothece: quia huic edende multum profuerunt, communicatis uel commodatis exemplaribus mss. supra citatis. ueniet  tempus quando in aliis uoluminibus laudes prosequemur Ioannis Harduini Societatis Iesu presbyteri, P. Iacobi Hommey Augustiniani, et aliorum eruditorum  uirorum, qui cum illis aliquod officium in nostrum Hieronymum conferre uoluerunt.





SELECTA uETERUM SCRIPTORUM TESTIMONIA DE HIERONYMIANIS uERSIONIBUS LATINIS SS. BIBLIORUM.



Augustini ex cap. 43 lib. XuIII de Ciuitate Dei:


Quamuis non defuerit temporibus nostris presbyter Hieronymus, homo doctissimus et omnium trium linguarum peritus, qui non ex Greco, sed ex Hebreo in Latinum eloquium easdem Scripturas conuerterit.  Sed eius tam litteratum laborem quamuis Iudei fateantur esse ueracem: Septuaginta uero interpretes in multis errasse contendant, etc.



Eiusdem lib. Iu de Doctrina Christiana cap. 7, num. 15:

Non autem secundum Septuaginta . . . . , sed sicut ex Hebreo in Latinum eloquium, presbytero Hieronymo, utriusque lingue perito, interpretante translata sunt.



Eiusdem ex epistola 71, alias 10, ad Hieronymum:

In hac autem epistola hoc addo, quod postea didicimus, ex Hebreo Iob a te interpretatum, cum iam quamdam haberemus interpretationem tuam eiusdem prophete ex Greco eloquio uersam in Latinum: ubi tamen asteriscis notasti que in Hebreo sunt, et  in Greco desunt, obelis autem que in Greco inueniuntur, et in Hebreo non sunt: tam mirabili diligentia, ut quibusdam in locis ad uerba singula, singulas stellas uideamus; significantes, eadem uerba esse in Hebreo, in Greco autem non esse.



Eiusdem ex epist. 82, alias 19, ad Hieronymum:

Ideo autem desidero interpretationem tuam de Septuaginta, ut et tanta Latinorum interpretum, qui qualescumque hoc ausi sunt, imperitia careamus; et hi, qui me inuidere putant utilibus laboribus tuis, tandem aliquando, si fieri potest, intelligant, etc.



Eiusdem ex epist. 71, alias 10, ad Hieronymum:

Proinde non paruas Deo gratias agimus de opere tuo, quo Euangelium ex Greco interpretatus es:  quia pene in omnibus nulla offensio est, cum Scripturam Grecam contulerimus. Unde si quisquam ueteri falsitati contentiosus fauerit, prolatis collatisque codicibus, uel docetur facillime, uel refellitur. Et si quedam rarissima merito mouent; quis tam durus est qui labori tam utili non facile ignoscat, cui uicem laudis referre non sufficit?



Prosperi Aquitani lib. de Ingratis, cap. 2:

Tunc etiam Bethlei preclari nominis hospes,

Hebreo simul et Graio, Latioque uenustus

Eloquio, morum exemplum, mundique magister

Hieronymus libris ualde excellentibus hostem

Dissecuit, etc.



Idatii episcopi in Chronico:


Hieronymus, qui supra, precipuus in omnibus, elementorum quoque peritissimus Hebreorum, in lege Domini, quod scriptum est, diurna nocturnaque meditatione continuus, studia operis sui reliquit innumera.



Marcellini comitis in Chronico:


Hieronymus apud Bethleem oppidum degens, ubi et monasterium sibi condidit, et alia multa ecclesiastica litteris quoque Hebraicis edoctus scripsit . . . . . Catholicis quidem inexpugnabilis Ecclesie turris, hereticis autem omnibus infatigabilis hostis, tam proposito uite sue, quam librorum a se editorum assertionibus depugnans.



Gennadii in uita S. Hieronymi ex tom. Iu uet. Analect. et ex quampluribus mss. codicibus:

uerum enimuero hunc ego felicem dixerim, huius fuge euentum corrigentis, Christi iudicio dispensatum, quia prauorum hominum persecutionibus paratum fore existimo: scilicet, ut Romana Ecclesia Petri instituta  regimine, omniumque ueteris Testamenti librorum edecta ueritate, Christo Deo uolente, et Hieronymi speciali studio desudante, Hebraicam quoque habeat ueritatem, et Grecorum quorumdam leuitas, que sibi Romanos a se omnes Scripturas diuinitus inspiratas accepisse plaudebat, eos habere quod non habet, recognoscat.

Christi itaque gratia Hieronymus fidem adeptus, litterisque Grecis ac Latinis atque Hebraicis doctus, cuncta Hebreorum uolumina, que in Canone continentur ex ueteri Testamento, uera editione in linguam latinam uertit, eaque omnia commentatus est.



Eiusdem de uiris Illustribus cap. I in ms. Corbeiensi, et tom. II ueterum Analectorum:

 Hieronymus noster, litteris Grecis ac Latinis Rome apprime eruditus . . . . . . Litteris quoque Hebraicis atque Chaldaicis ita edoctus, ut omnes ueteris Testamenti libros, ex Hebreorum scilicet codicibus, uerterit in Latinum: Danielem quoque prophetam Chaldaico stylo locutum, et Iob iustum Arabico, in Romanam linguam, utrumque auctorem perfecta interpretatione mutauerit. Matthei nichilominus Euangelium ex Hebreo fecit esse Romanum.

Idem legitur in ms. codice Colbertino num. 2807, qui post Elogium Hieronymi, quod Epitaphium uocat, subdit ista: Hec sunt uerba auctorum de beato Hieronymo presbytero. Explicit Epitaphium.



Cassiodori lib. de Institutione diu. Lit. cap. 21:


Beatus etiam Hieronymus, Latine lingue dilatator eximius, qui nobis in translatione diuine Scripture tantum prestitit, ut ad Hebreum fontem pene non egeamus accedere, quando nos facundie sue cognoscitur ubertate satiasse.



Eiusdem eodem libro de Inst. diu. Lit. cap. 15:

Quod si tamen alia uerba reperiuntur absurde posita, aut ex his codicibus, quos beatus Hieronymus in editione Septuaginta Interpretum emendauit, uel quos ipse ex Hebreo transtulit, intrepide corrigenda sunt.



Gregorii Magni Prefat. Exposit. Moral. in Iob:

Nouam uero translationem dissero; sed ut comprobationis causa exigit, nunc nouam, nunc ueterem per testimonia assumo: ut quia sedes apostolica  utraque utitur; mei quoque labor studii ex utraque fulciatur.



Eiusdem lib. XX Moralium cap. 23:

Sed quia hec noua translatio ex Hebreo nobis Arabicoque eloquio cuncta uerius transfudisse perhibetur, credendum est quidquid in ea dicitur: et oportet, ut uerba illius nostra expositio subtiliter rimetur.



Isidori Hispalensis lib. uI Originum cap. 3:

Presbyter quoque Hieronymus trium linguarum peritus, ex Hebreo in Latinum eloquium easdem Scripturas conuertit, eloquenterque transfundit. Cuius interpretatio merito ceteris antefertur: nam est uerborum tenacior et perspicuitate sententie clarior.



Eiusdem lib. I de Offic. Eccles. cap. 12:


De Hebreo autem in Latinum eloquium tantummodo Hieronymus presbyter sacras Scripturas conuertit; cuius editione generaliter omnes Ecclesie usquequaque utuntur; pro eo quod ueracior sit in sententiis et clarior in uerbis.



Bede uenerab. in Martyrologio prid. kalend. octobr.:

In Bethlehem Iude depositio sancti Hieronymi presbyteri, cuius uita et doctrina ubique in Ecclesiis Christi laudabilis exstat; quomodo diuinos libros ex Hebrea lingua in Latinum transtulerit, etc.



Eiusdem Prefat. in librum de Temporum Ratione:

Fixa autem mihi stat sententia, quam a nullo prudentium redarguendam autumo, ut sicut reuerendissimus eiusdem Hebraice ueritatis interpres obtrectatoribus  sui operis: Non damno, inquit, non reprehendo LXX, sed omnibus his apostolos prefero: ita et ego confidenter profiteor, quia non reprehendo ueteres chronographos . . . . sed omnibus his Hebraice ueritatis integram prefero puritatem, cum preeminentissimi doctorum, Hieronymus in libris Hebr. Quest., Augustinus in libris de Ciuitate Dei . . . comprobant.



Eiusdem lib. eodem de Temp. Ratione cap. 66:


Hec de cursu preteriti seculi ex Hebraica ueritate, prout potuimus, elucubrare curauimus, equum rati, ut sicut Greci LXX translatorum editione utentes, de ea sibi suisque temporum libros condidere; ita et nos, qui beati interpretis Hieronymi industria, puro Hebraice ueritatis fonte potamur, temporum quoque rationem iuxta hanc scire queamus . . . . . Ceterum cunctis in commune suademus, ut siue quis ex Hebraica ueritate, que ad nos per memoratum interpretem pura peruenisse etiam hostibus Iudeis in professo est: siue, etc.



Rhabani Mauri lib. II de Instit. Cleric. cap. 54:

De Hebreo autem in Latinum eloquium tantummodo Hieronymus presbyter sacras Scripturas conuertit:  cuius editione generaliter omnes Ecclesie usquequaque utuntur, pro eo quod ueneratior sit in sententiis, et clarior in uerbis. Hec ex Isidoro transcripsit Maurus. uide supra, et lege, ueracior pro ueneratior.



Eiusdem Prefat. Comment. in libros Regum:

Ibi enim inueniet, quid Pater Augustinus, quidue insignis interpres diuinorum Librorum Hieronymus senserint.



Eiusdem Prefat. Comment. in Paralipomena:

Quapropter sciendum est, quod inter Scripturas ueteris Testamenti, presens historia Paralipomenon non ignobilem locum tenet: de qua diuinorum Librorum peritissimus interpres beatus Hieronymus, ita ait, etc.



Trithemii lib. I de Scriptoribus Ecclesiasticis:


Hieronymus presbyter et monachus . . . . . uir in diuinis Scripturis inter omnes doctores eruditissimus, multarum linguarum peritia insignis, sacre Legis interpres, hereticorum malleus et expugnator fortissimus. Hic est uerus dispensator euangelicus, fidelis et prudens, qui proferens de thesauro suo noua et uetera, dansque in tempore spiritalis tritici mensuram conseruis suis, Hebreos superbos spoliauit, humilesque ditauit Latinos.

Inter omnes enim Ecclesie doctores nullus plus Hieronymo profuit, qui preter innumera opuscula, uetus Testamentum de Hebraico in Latinum transtulit, ac nouum ad Grecam ueritatem correxit, atque legendum Ecclesie fideliter obtulit.



Ecclesie catholice Oratione in festo S. Doctoris:


Deus, qui Ecclesie tue in exponendis Scripturis beatum Hieronymum, confessorem tuum, Doctorem maximum, prouidere dignatus es: presta, quesumus, ut eius suffragantibus meritis, quod ore simul et opere docuit, te adiuuante, exercere ualeamus. Per Dominum, etc.





SYNOPSIS DIuINAE BIBLIOTHECAE EX EPISTOLA HIERONYMI PAULINO DESUMPTA.

 uidelicet manifestissima est GENESIS, in qua de creatura mundi, de exordio generis humani, de diuisione, terre, de confusione linguarum et gentium, usque ad exitum scribitur Hebreorum.

 Patet EXODUS cum decem plagis, cum decalogo, cum mysticis diuinisque preceptis.

In promptu est LEuITICUS liber, in quo singula sacrificia, immo singule pene syllabe, et uestes Aaron, et totus ordo Leuiticus spirant celestia sacramenta.

NUMERI uero, nonne totius arithmetice, et prophetie Balaam, et quadraginta duarum per eremum mansionum mysteria continent?

DEUTERONOMIUM quoque secunda lex et Euangelice legis prefiguratio, nonne sic ea habet que priora sunt, ut tamen noua sint omnia de ueteribus. Hucusque Moyses, hucusque Pentateuchus: quibus quinque uerbis loqui se uelle Apostolus in Ecclesia gloriatur.

IOB exemplar patientie, que non mysteria suo sermone complectitur? Prosa incipit, uersu labitur, pedestri sermone finitur, omnesque leges Dialectice, propositione, assumptione, confirmatione, conclusione determinat. Singula in eo uerba plena sunt sensibus. Et  resurrectionem corporum sic prophetat, ut nullus de ea uel manifestius, uel cautius scripserit: Scio, inquit, quod Redemptor meus uiuit, et in nouissimo die de terra surrecturus sum; et rursum circumdabor pelle mea, et in carne mea uidebo Deum, quem uisurus sum ego ipse, et oculi mei conspecturi sunt, et non alius. Reposita est hec spes mea in sinu meo.

ueniam ad IESUM NAuE, qui typum Domini non solum gestis, uerum etiam nomine prefert: transit Iordanem, hostium regna subuertit, diuidit terram uictori populo, et per singulas urbes, uiculos, montes, flumina, torrentes, atque confinia, Ecclesie celestisque Ierusalem spiritualia regna describit.

In IUDICUM libro, quot principes populi, tot figure sunt.

RUTH Moabitis, Isaie explet uaticinium dicentis: Emitte agnum, Domine, dominatorem terre, de petra deserti, ad montem filie Sion.

SAMUEL in Heli mortuo et in occiso Saul ueterem legem abolitam monstrat. Porro in Sadoc atque Dauid noui sacerdotii nouique imperii sacramenta testatur.

MALACHIM, id est, tertius et quartus Regum liber, a Salomone usque ad Iechoniam et a Ieroboam filio Nabat usque ad Osee qui ductus et in Assyrios, regnum Iuda et regnum describit Isrel. Si historiam respicias, uerba simplicia sunt; si in litteris sensum latentem inspexeris, Ecclesie paucitas et hereticorum contra Ecclesiam bella narrantur.

Duodecim Prophete in unius uoluminis angustias coarctati, multo aliud quam sonet in littera, prefigurant.

OSEE crebro nominat Ephraim, Samariam, Ioseph, Iezrel, et uxorem fornicariam, et fornicationis filios, et adulteram cubiculo clausam mariti, multo tempore sedere uiduam, et sub ueste lugubri uiri ad se reditum prestolari.

IeL filius Phatuel describit terram duodecim tribuum, eruca, brucho, locusta, rubigine uastante consumptam; et post euersionem prioris populi, effusum iri Spiritum sanctum super seruos Dei et ancillas, id est, super centum uiginti credentium nomina, et effusum iri in cenaculo Sion. Qui centum uiginti ab uno usque ad quindecim paulatim et per incrementa surgentes, quindecim graduum numerum efficiunt, qui in psalterio mystice continentur.

AMOS pastor et rusticus et ruborum mora distringens, paucis uerbis explicari non potest. Quis enim digne exprimat tria aut quatuor scelera Damasci, et Gaze, et Tyri, et Idumee, et filiorum Ammon et Moab, et in septimo et octauo gradu Iude et Isrel? Hic loquitur ad uaccas pingues, que sunt in Samarie monte, et ruituram domum maiorem minoremque testatur. Ipse cernit fictorem locuste et stantem Dominum super murum litum uel adamantinum et uncinum pomorum, attrahentem supplicia peccatoribus et famem in terram: non famem panis, nec sitim aque, sed audiendi uerbum Dei.

ABDIAS, qui interpretatur Seruus Dei, pertonat contra Edom sanguineum terrenumque hominem; fratris quoque Iacob semper emulum hasta percutit spiritali.

IONAS, columba pulcherrima, naufragio suo passionem Domini prefigurans, mundum ad penitentiam reuocat, et sub nomine Niniue gentibus salutem nuntiat.

MICHAEAS, de Morasthi, coheres Christi, uastationem annuntiat filie latronis, et obsidionem ponit contra eam: quia maxillam percusserit iudicis Isrel.

NAHUM, consolator orbis, increpat ciuitatem sanguinum, et post euersionem illius loquitur: Ecce super montes pedes euangelizantis et annuntiantis pacem.

HABACUC, luctator fortis et rigidus, stat super custodiam suam et figit gradum super munitionem, ut Christum in cruce contempletur, et dicat: Operuit celos gloria eius, et laudis eius plena est terra. Splendor eius ut luxerit, cornua in manibus eius: ibi abscondita est fortitudo eius.

SOPHONIAS, speculator et arcanorum Dei cognitor, audit clamorem a porta Piscium et eiulatum a Secunda, et contritionem a collibus. Indicit quoque ululatum habitatoribus Pile, quia conticuit omnis populus Chanaan, disperierunt uniuersi qui inuoluti erant argento.

AGGAEUS, festiuus et letus, qui seminauit in lacrymis ut in gaudio meteret, destructum templum edificat, Deumque Patrem inducit loquentem: Adhuc unum modicum, et ego commouebo celum et terram, et mare, et aridam, et mouebo omnes gentes, et ueniet desideratus cunctis gentibus.

ZACHARIAS memor Domini sui, multiplex in prophetia, Iesum uestibus sordidis indutum et lapidem oculorum septem, candelabrumque aureum cum totidem lucernis quot oculis, duas quoque oliuas a sinistris lampadis cernit et a dextris: ut post equos nigros, rufos, albos, et uarios, et dissipatas quadrigas ex Ephraim, et equum de Ierusalem, pauperem regem uaticinetur et predicet, sedentem super pullum, filium asine subiugalis.

MALACHIAS aperte, et in fine omnium prophetarum, de abiectione Isrel et uocatione gentium: Non est mihi, ait, uoluntas in uobis, dicit Dominus exercituum; et munus non suscipiam de manu uestra. Ab ortu enim solis usque ad occasum magnum est nomen meum in gentibus; et in omni loco sacrificatur et offertur nomini meo oblatio munda.

ISAIAM, IEREMIAM, EZECHIELEM et DANIELEM quis potest uel intelligere, uel exponere? Quorum primus non prophetiam mihi uidetur texere, sed Euangelium;---secundus uirgam nuceam et ollam succensam a facie Aquilonis, et pardum spoliatum suis coloribus et quadruplex diuersis metris nectit alphabetum;---tertius principia et finem tantis habet obscuritatibus inuoluta, ut apud Hebreos iste partes cum exordio Geneseos ante annos triginta non legantur;---quartus uero, qui et extremus inter quatuor prophetas, temporum conscius et totius mundi , lapidem precisum de monte sine manibus et regna omnia subuertentem, claro sermone pronuntiat.

 DAuID, Simonides noster, Pindarus, et Alceus, Flaccus quoque, Catullus, atque Serenus, Christum lyra personat, et in decachordo psalterio, ab inferis excitat resurgentem.

SALOMON, pacificus et amabilis Domini, mores corrigit, naturam docet, Ecclesiam iungit et Christum, sanctarumque nuptiarum dulce canit epithalamium.

ESTHER, in Ecclesie typo, populum liberat de periculo: et interfecto Aman, qui interpretatur iniquitas, partes conuiuii et diem celebrem mittit in posteros.

PARALIPOMENON liber, id est, instrumenti ueteris , tantus, talis est, ut absque illo si quis scientiam Scripturarum sibi uoluerit arrogare, seipsum irrideat. Per singula quippe nomina iuncturasque uerborum et pretermisse in Regum libris tanguntur historie, et innumerabiles explicantur Euangelii questiones.

ESDRAS et NEHEMIAS, adiutor uidelicet, et consolator a Domino, in unum uolumen coarctantur, instaurant templum, muros exstruunt ciuitatis; omnisque illa turba populi redeuntis in patriam et descriptio sacerdotum, Leuitarum, Isrelis proselytorum, ac per singulas familias murorum ac turrium opera diuisa, aliud in cortice preferunt, aliud retinent in medulla. Cernis me Scripturarum amore raptum, excessisse modum epistole, et tamen non implesse quod uolui. Audiuimus tantum quid nosse quid cupere debeamus, ut et nos quoque possimus dicere: Concupiuit anima mea desiderare iustificationes tuas in omni tempore. Ceterum illud Socraticum impletur in nobis, Hoc tantum scio, quod nescio.

Tangam et nouum breuiter Testamentum.

MATTHAEUS, MARCUS, LUCAS et IOANNES, quadriga Domini et uerum Cherubim, quod interpretatur scientie multitudo, per totum corpus osculati sunt, scintille emicant, discurrunt fulgura, pedes habent rectos, et in sublime tendentes, terga pennata et ubique uolitantia, tenent se mutuo sibique perplexi sunt, et quasi rota in rota uoluuntur, et pergunt quocumque eos flatus Spiritus sancti perduxerit.

PAULUS Apostolus ad septem scribit Ecclesias: octaua enim, ad HEBRAEOS, a plerisque extra numerum ponitur. TIMOTHEUM instruit ac TITUM, et PHILEMONEM pro fugitiuo famulo deprecatur. Super quo melius tacere puto quam pauca scribere.

ACTUS APOSTOLORUM nudam quidem sonare uidentur historiam et nascentis Ecclesie infantiam texere; sed si nouerimus scriptorem eorum Lucam esse medicum, cuius laus est in Euangelio, animaduertemus pariter omnia uerba illius anime languentis esse medicinam.

IACOBUS, PETRUS, IOANNES, IUDAS, septem Epistolas ediderunt, tam mysticas quam succinctas, et breues pariter ac longas: breues in uerbis, longas in sententiis: ut rarus sit, qui non in earum lectione cecutiat.

APOCALYPSIS IOANNIS tot habet sacramenta quot uerba. Parum dixi et pro merito uoluminis laus omnis inferior est. In uerbis singulis multiplices latent intelligentie. Oro te, frater carissime, inter hec uiuere, ista meditari, nichil aliud nosse, nichil querere. Nonne tibi uidetur iam hic in terris regni celestis habitaculum? Nolo offendaris in Scripturis sanctis simplicitate, et quasi uilitate uerborum, que uel uitio interpretum, uel de industria, sic prolata sunt, ut rusticam concionem facilius instruerent, et in una eademque sententia aliter doctus, aliter audiret indoctus. Non sum tam petulans et hebes, ut hec me nosse pollicear et eorum fructus capere quorum radices in celo fixe sunt; sed uelle fateor. Sedenti me prefero: magistrum renuens, comitem spondeo. Petenti datur, pulsanti aperitur, querens inuenit. Discamus in terris quorum scientia nobis perseueret in celo. Obuiis te manibus excipiam, et  quidquid quesieris, tecum scire conabor. Habes hic amantissimum tui fratrem Eusebium, qui litterarum tuarum mihi gratiam duplicauit, referens honestatem morum tuorum, contemptum seculi, fidem amicitie, amorem Christi. Nam prudentiam et eloquii uenustatem etiam absque illo ipsa epistola preferebat. Festina, queso te, et herentis in salo nauicule funem magis precide quam solue. Nemo renuntiaturus seculo bene potest uendere que contempsit ut uenderet. Quidquid in sumptus de tuo tuleris, pro lucro computa. Antiquum dictum est, Auaro tam deest quod habet quam quod non habet. Credenti totus mundus diuitiarum est: infidelis autem etiam obolo indiget. Sic uiuamus, tamquam nichil habentes, et omnia possidentes. uictus et uestitus diuitie Christianorum sunt. Si habes in potestate rem tuam, uende; si non habes, proiice. Tollenti tunicam, et pallium relinquendum est. Scilicet nisi tu, semper recrastinans, et diem de die trahens, caute et pedetentim tuas possessiunculas uendideris, non habet Christus unde alat pauperes suos. Totum Deo dedit, qui seipsum obtulit. Apostoli nauem tantum et retia reliquerunt. uidua duo era misit in gazophylacium, et prefertur Cresi diuitiis. Facile contemnit omnia, qui se semper cogitat esse moriturum.



S. EUSEBII HIERONYMI, STRIDONENSIS PRESBYTERI, DIuINAE BIBLIOTHECAE PARS PRIMA, Que complectitur Canonem Hebraice ueritatis, cum annotationibus marginalibus Hebrei cuiusdam qui tempore Rhabani Mauri in scientia Legis celebratissimus fuit.



ORDO PRIMUS, LEGIS.





[a 1Kb] PRAEFATIO S. HIERONYMI IN PENTATEUCHUM, AD DESIDERIUM.

 Desiderii [b 1Kb] mei desideratas accepi epistolas, qui quodam [c 1Kb] presagio futurorum, cum Daniele sortitus est nomen, obsecrantis , ut translatum in Latinam linguam de Hebreo sermone Pentateuchum, nostrorum auribus traderem. Periculosum opus certe, et obtrectatorum [d 1Kb] meorum latratibus patens, qui me asserunt in Septuaginta Interpretum suggillationem noua pro ueteribus cudere: [e 1Kb] ita ingenium  quasi uinum probantes; cum ego sepissime testatus sim, [f 2Kb] me pro uirili portione in tabernaculo Dei offerre que possim, nec opes alterius, aliorum paupertate fedari. Quod ut auderem, Origenis me studium prouocauit, qui editioni antique translationem Theodotionis miscuit, asterisco +, et [g 39Kb] obelo ÷, id est, h 1Kb] stella et ueru opus omne distinguens: dum aut [i 1Kb] illucescere facit que minus ante fuerant, aut  superflua queque iugulat, et confodit; [a 1Kb] maximeque que euangelistarum et apostolorum auctoritas promulgauit: in quibus multa de ueteri Testamento legimus, que in nostris codicibus non habentur; ut est illud. Ex Aegypto uocaui filium meum ; et: Quoniam Nazareus uocabitur ; et: uidebunt in quem compunxerunt ; et: Flumina de uentre eius fluent aque uiue ; et: Que nec oculus uidit, nec auris audiuit, nec in cor hominis [b 6Kb] ascenderunt, que preparauit Deus diligentibus se ; et multa alia que proprium desiderant. Interrogemus ergo eos, ubi hec scripta sint: et cum dicere non potuerint, de libris Hebraicis proferamus. Primum testimonium est in Osee , secundum in Isaia  , tertium in Zaccaria , quartum in Prouerbiis , quintum  eque in Isaia . Quod multi ignorantes, [c 14Kb] apocryphorum deliramenta sectantur; et [d 3Kb] Iberas nenias libris authenticis preferunt. Causas erroris non est meum exponere. Iudei prudenti factum dicunt esse consilio, ne Ptolemeus unius Dei cultor, etiam apud Hebreos duplicem diuinitatem deprehenderet. Quod maxime idcirco faciebant, quia in Platonis dogma cadere [e 47Kb] uidebatur. Denique ubicumque sacratum aliquid Scriptura testatur de Patre et Filio et Spiritu sancto, aut aliter interpretati sunt, aut omnino tacuerunt; ut et regi satisfacerent et arcanum fidei non uulgarent. Et nescio quis primus auctor [f 1Kb] septuaginta cellulas Alexandrie mendacio suo exstruxerit, quibus diuisi eadem scriptitarent, cum Aristeas [Al. Aristeus] eiusdem Ptolemei  [g 18Kb] , et multo post tempore [h 50Kb] Iosephus, nichil tale retulerint: sed in una basilica congregatos,  contulisse scribant, non prophetasse. Aliud est enim uatem, aliud esse [a 1Kb] interpretem. Ibi Spiritus uentura predicit: hic eruditio et uerborum copia, ea que intelligit, transfert. Nisi forte putandus est Tullius Oeconomicum Xenophontis, et Platonis [b 1Kb] Protagoram, et Demosthenis pro Ctesiphonte, afflatus rhetorico spiritu transtulisse. Aut aliter de eisdem libris per Septuaginta [c 1Kb] Interpretes, aliter per apostolos Spiritus sanctus testimonia texuit, ut quod illi tacuerunt, hi scriptum esse mentiti sint. Quid igitur? damnamus ueteres? minime: sed post priorum studia, in domo Domini quod possumus, laboramus. Illi interpretati sunt ante aduentum Christi, et quod nesciebant, dubiis protulere sententiis. Nos post passionem et resurrectionem eius, non tam  prophetiam, quam historiam scribimus. Aliter enim audita, aliter uisa narrantur. Quod melius intelligimus, melius et proferimus. Audi igitur, emule; obtrectator,  ausculta: non damno, non reprehendo Septuaginta, sed confidenter cunctis illis apostolos prefero. Per [d 1Kb] istorum os mihi Christus sonat, quos ante prophetas inter spiritalia carismata positos lego: in quibus ultimum pene gradum interpretes tenent . Quid liuore torqueris? quid imperitorum animos contra me concitas? Sicubi in translatione tibi uideor errare, interroga Hebreos, diuersarum urbium magistros consule. Quod illi habent de Christo, tui codices non habent. Aliud est, si contra se postea ab apostolis usurpata testimonia, probauerunt, [e 1Kb] et emendatiora sunt exemplaria Latina quam Greca, Greca quam Hebrea. uerum hec contra inuidos. Nunc te precor, Desideri carissime, ut [f 1Kb] quia tantum opus me subire  fecisti, et a Genesi exordium capere, orationibus iuues: quo possim eodem spiritu quo scripti sunt libri, in latinum eos transferre sermonem.





[LIBER GENESIS.]





[CAPITULATIONES LIBRI GENESIS.]



[a 1Kb] TITULI LIBRI BRESITH, ID EST GENESIS.

 I. De creatione mundi, et plasmatione hominis. De interdictione arboris, et preuaricatione et sententia Dei.

II. Tunicis pelliciis indutum Adam et uxorem, et custodiam ligni uite, et natiuitatem Cain et Abel. De muneribus eorum, et parricidio Cain in Abel, et Catalogus uite Patrum.

III. Corrupta terra per immunditiam hominum. Dominus ad Ne dicit ut arcam sibimet fabricaret, et  uniuerse carnis seminario reseruato, diluuium superinducit.

Iu. Ne edificat altare Domino, et Dominus promittit super terram ultra diluuii aquas non missurum. Signum federis arcum ponit in nube, et ubi Ne uineam plantat, redactis fructibus inebriatur, atque nudatus, nuditatem patris Cham impie ridens, iugum seruitutis incurrit.

 u. Catalogus filiorum Ne quemadmodum disseminati sunt super omnem terram. De edificatione turris et confusione linguarum, et natiuitate Abrahe.

uI. Dicit Deus ad Abraham, egredere de terra tua et de cognatione tua. Descendit in Aegyptum, et Saram uxorem suam sororem uisus est appellare, et propter eam flagellauit Dominus Pharaonem. Et diuisionem Lot et Abraham.

uII. Reges gentium congregati contra Sodomam inire  certamen. Lot depredatum Abraham cum uernaculis suis una cum preda reuocat, de Melchisedec sacrificio futuri temporis presagante.

uIII. Ubi Abraham dicit quod absque liberis sit, et uernaculum adoptat heredem, atque ad annum audit de utero eius futurum illi esse heredem. Et sacrificio oblato rursum in terra non sua semen eius peregrinum pronuntiat futurum, et quarta generatione auctum  conscendere, et terras promissionis, exstinctis gentibus possidere.

IX. Sara sterili permanente, eius oratione ad Agar ingressus est. De fuga Agar et apparitione angeli ad eam. De promissionibus ad Abraham factis, et mutatione nominis eius.

X. Ubi Abrahe precipitur ut seipsum et omnes masculos domus sue circumcisione signaret, et immutatione nominis Sarai, et quod illi centenario promitteretur nasciturus ex nonagenaria filius.

XI. In ualle Mambre in tribus uiris Abrahe apparuit Deus.

XII. Ubi Dominus de interitu Sodomorum cum Abraham colloquitur: et gradatim de numero iustorum Abraham interrogat, et de saluatione Lot atque euersione  illarum ciuitatum.

XIII. Ubi Lot mansit in monte, et de conceptu duarum filiarum eius ex eo.

XIu. Abraham peregrinatus Geraris, et Abimelech regem, quando Saram tulerat, et admonitio Dei facta est ad eum ne contingeret eam.

Xu. Ubi Sara concepit et peperit filium nonagenaria Isaac centenario Abraham, et Sara dicit: Eiice ancillam et filium eius. Et iuramento Abimelech cum Abraham, et de nemore plantato in Bersabee.

XuI. Tentauit Deus Abraham ut offerret filium suum, et promissio facta est benedictionum in semine eius.

XuII. De morte Sare et emptione agri Ephron, et spelunce duplicis.

 XuIII. Seruum adiurans dirigit Abraham ut de cognatione eius uxorem acciperet Isaac, et de coniunctione eius et Rebecce.

XIX. Abraham Ceturam duxit uxorem. De obitu eius et sepultura. De conceptu Rebecce, et partu. De pulmento Iacob, et benedictione primitiarum Esau.

XX. Ubi Isaac peregrinatus est in Geraris, et Rebeccam coniugem suam dicit esse sororem atque in illa terra seuit, et centuplum inuenit. Ubi Palestini inuidentes ei puteos quos foderat, obruerunt.

XXI. Apparuit Deus ad Isaac sponte impleturum se quod pollicitus est Abrahe. Atque ibi cum Amalec fedus iniit.

XXII. De senectute Isaac, et ubi Iacob benedictionem  subripuit Esau.

XXIII. Isaac uocauit Iacob, et precepit ei ne coniugem Chananeam acciperet, sed ad Mesopotamiam pergeret, et ad Laban auunculum suum, et Esau Chananeas accepit uxores.

XXIu. Iacob profectus dormiuit in Bethel, atque inde uenit Charran, ubi seruiuit Laban, pro filiabus suis, et de coniunctione eorum.

XXu. Iacob filios de Lia et Rachel atque utraque famula suscepit. Et de pastu gregum.

XXuI. uarias uirgas ponit Iacob in lancibus, et de  assumptione eius cum uellet patriam repedare, ac persecutione Laban, et iuramento utrorumque.

XXuII. Proficiscenti Iacob obuiam fuerunt angeli Dei, et legatos ac munera mittit ad Esau fratrem suum, et de lucta eius cum angelo, et immutatione nominis, ut Isrel uocaretur.

XXuIII. Sichem filius Emmor Dinam filiam Iacob rapuit, et ultione pudicitie eius. De profectione Iacob, et de abiectione idolorum, que sub terebynthum obruit.

XXIX. uerno tempore in Euphrata parturiens Rachel decessit, et sepulta est in Beth-Leem. Ruben concubuit cum concubina patris sui, et Isaac senectute confectus obiit.

XXX. Catalogus generationum qui ex Iacob orti sunt.  De segregatione uirorum.

XXXI. Ioseph pre ceteris filiis a patre diligitur. De somniis eius et ubi fratres suos in pastu ouium occupatos uisitat, et in puteo deponitur, et Ismelitis negotiatoribus distrahitur.

XXXII. Iudas ad Hiram Odollamitem descendit, atque inde duxit uxorem, et filio suo Thamar accepit, que sequenti tradita, et utroque uiduata in domo patris sedit, ac socero fetandum corpus fraude subiecit.

XXXIII. Ioseph in Aegyptum distrahitur atque ab Aegyptia domina adamatur, ille recusat adulterium.

XXXIu. Duo eunuchi, prepositus pincernarum ac pistorum in carcere somnium uident, atque Ioseph interpretationem sciscitantur, et Pharao somnium  uidet atque Ioseph presagus factus est futurorum.

XXXu. Ioseph, potestate accepta terre Aegypti, septem annorum fertilitatem, regalibus recondit in horreis, ac famis tempore totidem annorum dum frumenta distrahit, a fratribus secundo remeantibus recognoscitur, et muneribus datis ut patrem deponerent, hortatur, ac uehicula dirigit.

XXXuI. Nuntio audito Iacob gaudens pergit in Aegyptum, ac nuntios dirigit ad Ioseph, et obuiam patri pergens amplexatus eum fleuit, fratres suos patremque coram Pharaone statuit, ac dedit eis terram Gesen, et omnis terra Aegypti famis egestate coacta pro argento uenit, et quinta pars soluit Pharaoni.

XXXuII. De egritudine Iacob et benedictione duorum filiorum Ioseph, et partem unam extra fratres suos  dedit Iacob Ioseph filio suo quam tulit de manu Amorrhei.

XXXuIII. Iacob uicinior obitu filios conuocat suos, et propriis benedictionibus munerat, et futuri temporis sacramenta presagat. Ne in Aegyptiorum sepulcris poneretur et filios hortatur, ut eum collocarent in sepulcro maiorum. Emisso spiritu aromatibus curatur atque eius corpus ad terram Chanaan deportatur, et fratres ne ab Ioseph uicissitudinem sceleris reciperent, deprecatur Ioseph moriens fratres suos iuramento constringens, ut cum illis uisitatio diuina respexerit, eius secum ossa portarent.



BREuES LIBRI BRESITH, ID EST GENESIS.


 I. De lucis exordio, et diuisione tenebrarum a luce, et die prima.

II. De diuisione aquarum, et firmamento inter eas facto, et secunda die.

III. De congregatione aquarum sub celo, et germine terre, et tertia die.

Iu. De luminaribus celi, et diuisione diei et noctis et quarta die.

u. De reptilibus et uolatilibus, et die quinta.

uI. De iumentis et bestiis terre, et creatione hominis, et sexta die.

uII. De sanctificatione diei septimi, et paradiso, et de fluminibus eius, et homine ibi posito.

uIII. De Adam ubi nomina animantibus uniuersis imposuit, et de muliere quomodo facta sit, et transgressione  eorum.

IX. De irrogata in eos a Domino sententia, et de tunicis, et de Cherubim [a 1Kb] flammeo gladio.

X. De Cain et Abel, et maledictione Dei in parricidas.

XI. De Seth qui [b 1Kb] Ade natus est pro Abel, et de generatione eius usque ad Ne.

XII. De gigantibus, et Ne, et arca, et diluuio.

XIII. De egressu Ne de arca, [c 1Kb] et de edificatione altaris.

XIu. De nuditate Ne, et maledictione Chanaan.

Xu. De generationibus trium filiorum Ne, et de Nemrod.

XuI. De edificatione Turris et confusione linguarum, et de progenie Sem usque ad Abraham et Loth.

 XuII. De egressione Abrahe de terra Chaldeorum in Haran Mesopotamie cum fratribus suis.

XuIII. De Dei promissione ad Abraham, et de profectione eius in terram Chanaan, et ubi ei Deus secundo apparuit.

XIX. De ingressu Abrahe in Aegyptum, ac reditu eius in Bethel, et de discessu Lot, et habitatione eius in Sodomis.

XX. De Dei promissione tertio ad Abraham, et de trecentis decem et octo uernaculis, [d 1Kb] cesis hostibus, et reuocato Lot.

XXI. De Dei promissione quarta ad Abraham in Hebron, et de prenuntiatione Dei, quod peregrinaretur semen eius, et de natiuitate Ismel.

XXII. De promissione Dei quinta ad Abraham et de  immutatione nominum Abraham et Sare, de pacto circumcisionis.

XXIII. De Domino quomodo in tribus apparuit Abrahe in conualle Mambre, ubi pollicetur ei Isaac nasciturum, et de [e 1Kb] quinquaginta iustis in Sodomis.

 XXIu. De subuersione Sodomorum, et conceptu filiarum Lot de patre.

XXu. De profectione Abrahe in Gerara, et que apud eum gessit Abimelech rex Palestinorum.

XXuI. De natiuitate Isaac, et de ludo eius cum Ismel, et de expulsione Agar cum filio, et de pactione Abimelech cum Abraham.

XXuII. De Isaac ubi immolatur a patre, et quod Bathueli Rebecca sit nata, et de obitu Sare.

XXuIII. De Rebecca, quomodo Abrahe seruus petitor accedens acceptam iungit Isaac.

XXIX. De Abraham ubi Cethuram accepit uxorem, et de obitu Abrahe: et de progenie Ismelis, et de conceptu et partu Rebecce.

XXX. De Esau ubi uendidit primogenita sua Iacob, et  de promissionibus Dei in Geraris, et ubi seminauit et inuenit centuplum.

XXXI. De promissione Isaac et Bersabee, ubi secundo apparuit ei Dominus, et de pacto regis Abimelech cum Isaac, et de Esau et uxoribus eius.

XXXII. De cecitate Isaac, et quomodo pro Esau benedixit Iacob.

XXXIII. De odio Esau circa Iacob, et fuga Iacob ad Laban, et de somnio et scala, et angelis, et Dominum uidit loquentem ad se.

XXXIu. De seruitio Iacob pro uxoribus, et conceptu ouium pro uarietate uirgarum, et de natiuitate filiorum Iacob.

XXXu. De profectione Iacob de Mesopotamia, et de iurgio eius cum Laban et pacto, et de diuisione angelorum,  et colluctatione, et pacatione Iacob cum Esau.

XXXuI. De habitatione Iacob in Sichem, et stupro in Dinam, et interfectione urbis, et de idolis absconditis sub terebintho.

XXXuII. De reditu Iacob in Bethel, in quo denuo apparuit ei Deus et uocauit eum Isrel, et de Ephrata ubi Rachel, edito Beniamin, obiit et sepulta est; et ubi Ruben ad concubinam patris sui ingressus est, et nominibus Patriarcharum, et de obitu Isaac, et generationibus Esau.

XXXuIII. De Ioseph et somniis eius, et uenditione eius in Aegyptum, et de Iuda, et que de Thamar [f 1Kb] memorantur.

XXXIX. De Ioseph ab eunucho empto et in carcerem  misso, et de somniis Pharaonis.

XL. De Ioseph educto de carcere, et quomodo somnium regi edisserit, et dominus Aegypti constitutus est, et de uxore eius ac duobus liberis.

XLI. De fratribus Ioseph, quomodo descenderunt in  Aegyptum, et de reditu eorum, relicto Simeon, et pecunia reperta in saccis.

XLII. De secunda fratrum Ioseph profectione cum Beniamin in Aegyptum, et agnitione mutua.

XLIII. De subuectione et muneribus a Ioseph fratribus datis, et de profectione Iacob cum omni domo sua in Aegyptum.

 XLIu. De ingressu Iacob ad Pharaonem, et de possessione sibi data in terra Gessen.

XLu. De caligine oculorum Iacob, et benedictionem in filiis Ioseph, et benedictione filiorum Iacob duodecim.

XLuI. De obitu Iacob et sepultura eius in Hebron, et de morte Ioseph.



CAPITULA LIBRI BRESITH, ID EST GENESIS.


 I. De die primo, in quo lux facta est.

II. De die secundo, in quo celum factum est.

III. De die tertio, in quo terra et mare.

Iu. De die quarto, in quo sol, et luna, et stelle.

u. De die quinto in quo repentia in mari, et uolatilia celi.

uI. De die sexto, in quo quadrupedia et serpentes, et bestie et omnia pecora, et repentia, et homo.

uII. De die septimo, in quo requieuit, omni opere  consummato, Deus.

uIII. De hoc libro in quo uniuersa que facta sunt dicit, et de quatuor fluminibus.

IX. De homine posito in paradiso, et ubi preceptum dat Dominus Ade, et cunctis animantibus Adam imposuit nomina, et de muliere formata de costa eius.

X. Ubi seduxit serpens mulierem.

XI. Ubi interrogantur de transgressu.

XII. Educuntur de paradiso, ne sumant de ligno uite.

XIII. Nati sunt Ade filii Cain, et Abel.

XIu. Cain occidit fratrem suum.

Xu. Ade natus est Seth pro Abel.

XuI. De generationibus hominum.

 XuII. Enoch placuit Deo, et transtulit illum Deus, et de Mathusale, et Ne.

XuIII. Acceperunt sibi uxores, filii Dei, et iratus est Deus.

XIX. Ne placuit Deo, et precepit ei Deus ut faceret arcam.

XX. Ingressus est Ne in arcam, et factum est diluuium.

XXI. Memoratus est Dominus Ne, et eorum qui cum illo erant, et siccata est aqua.

XXII. Anno sexcentesimo et uno uite Ne exiit de arca ipse, et qui erant cum eo.

XXIII. Benedixit Dominus Ne et filios eius.

XXIu. Statuit Dominus diluuium minime futurum.

XXu. De tribus filiis Ne, Sem, Cham, et Iaphet,  et de ipso ubi inebriatus est.

XXuI. De generationibus Ne et filiorum eius.

XXuII. De commixtione linguarum, et turre confusionis, et de generationibus Sem.

XXuIII. De generationibus Thare patris Abraham.

XXIX. Dixit Dominus ad Abraham, Exi de terra tua.

XXX. Ubi uisus est Dominus Deus Abrahe ad locum Sichem. Quomodo in Aegypto posito, tulit Pharao Sarai in uxorem sibi.

 XXXI. De promissione Abrahe et semini eius.

XXXII. Ubi pugnauerunt reges quatuor aduersus quinque, et ceperunt Lot, et omnem equitatum Sodomorum, et Melchisedec obtulit Abrahe decimas.

XXXIII. Ubi uisus est Dominus Abrahe, et benedixit eum, et dixit ei: peregrinum erit semen tuum, et genuit ei Agar Ismelem.

XXXIu. uisus est Dominus Abrahe, et dedit ei signum circumcisionis, et de Isaac.

 XXXu. uisus est Dominus Abrahe, cum iret perdere Sodomitas.

XXXuI. uenerunt duo angeli in Sodomis, et manserunt apud Lot.

XXXuII. Pluit Dominus ignem et sulphur de celo, et euertit Sodomam, et filie Lot conceperunt de patre suo.

XXXuIII. Locutus est Dominus ad Abimelech pro Sara.

XXXIX. Sara peperit filium, et uocauit eum pater eius Isaac.

XL. Dixit Sara ad Abraham: proiice ancillam et filium eius, et in Bersabee locutus est angelus Domini ad Agar.

XLI. Iurauerunt inuicem Abraham et Abimelech.

 XLII. Deus tentauit Abraham in Isaac, et de generationibus Nahor.

XLIII. Defuncta est Sara, et emit locum Abraham ad sepulcrum ab Ephron.

XLIu. Precepit Abraham seruo, et profectus est, et adduxit Rebeccam, et Abraham Cethuram duxit uxorem.

XLu. uixit Abraham annis centum septuaginta quinque, et obiit.

XLuI. De generationibus Ismel, et obitu eius.

XLuII. De generationibus Isaac.

XLuIII. Facta est fames; et uisus est Dominus Isaac, et dixit ei: Noli descendere in Aegyptum: et habitauit in Geraris, ubi seminauit et fecit centuplum, et iurauit cum Abimelech.

 XLIX. Senuit Isaac, et benedixit Iacob pro Esau, et nesciuit.

L. Dimisit Isaac Iacob filium suum, ut iret in Mesopotamiam.

LI. uidit Iacob uisum; et Dominus locutus est ad eum, et benedixit eum.

LII. uenit Iacob in orientem et accepit filias Laban sibi uxores.

LIII. Peperit Lia Iacob uiro suo filios quatuor, et cessauit a partu.

 LIu. Rachel dedit Iacob ancillam suam Balam, et peperit ei duos filios.

Lu. Et Lia dedit Iacob ancillam suam, et peperit ei duos filios, et de mandragoris: et ipsa peperit filios duos et Dinam.

LuI. Memoratus est Dominus Rachel, et peperit Ioseph, et statuit Iacob cum Laban de ouibus uariis.

LuII. Dixit Dominus ad Iacob: reuertere in terram patris tui, et consecutus est eum Laban, et iurauerunt inuicem.

LuIII. uidit Iacob castra Dei, et misit nuntios ad fratrem suum, et luctatus est cum angelo.

LIX. uenit Iacob in ciuitatem Sichimorum, ubi occiderunt filii eius omnes inhabitantes propter Dinan.

LX. Dixit Dominus ad Iacob: ascende in locum Bethel,  et abiecit omnia idola.

LXI. uisus est Dominus ipsi Iacob, et benedixit eum, et cognominauit eum Isrel.

LXII. Ubi peperit Rachel Beniamin, et mortua est, et de generationibus Iacob, et obitu Isaac patris eius.

LXIII. De generationibus Esau.

LXIu. De principibus Esau.

LXu. Qui regnauerunt in Edom priusquam esset rex in Isrel.

LXuI. De Ioseph et somniis eius.

LXuII. Ubi missus est in puteum, et distractus Ismelitis.

LXuIII. De Iuda et Thamar uxore filii eius, que erat uidua.

 LXIX. De Ioseph et uxore Putiphare.

 LXX. De his qui in carcere somnia uiderunt, et interpretauit ea Ioseph.

LXXI. Somnium Pharaonis, quod interpretauit Ioseph, et factus est dominus terre Aegypti, et nati sunt ei duo filii.

LXXII. Ubi misit Iacob filios suos in Aegyptum, et cognouit eos Ioseph, et unum ex ipsis reclusit usque dum ueniret frater eius Beniamin.

LXXIII. Inualuit fames, et uenerunt ad Ioseph fratres sui cum Beniamin, et mandauit patri suo uenire ad se.

LXXIu. uisus est Dominus Iacob, et dixit ei: Descende in Aegyptum.

LXXu. Nomina filiorum Isrel, qui ingressi sunt in Aegyptum.

 LXXuI. Ubi uenit Ioseph obuiam Isreli patri suo.

LXXuII. Nuntiauit Ioseph Pharaoni, quoniam uenit pater eius.

LXXuIII. Dixit Pharao ad Ioseph, ut eligeret terram in qua habitaret pater eius.

LXXIX. Habitauit Isrel in Aegypto, et dixit filio suo Ioseph, ne sepeliret eum illic, et uixit Iacob annis centum quadraginta septem.

LXXX. Infirmatus Iacob benedixit filios Ioseph alternis manibus.

LXXXI. uocauit Iacob omnes filios suos, et dixit eis que uentura essent in nouissimis diebus, et defunctus, sublatus et sepultus est in terra sua.

LXXXII. uixit Ioseph annis centum decem, et adiurauit fratres suos, ut cum uisitarentur a Domino,  tollerent secum ossa eius in terram suam.




Ex uaticano Codice ms. antiquissimo
[a 1Kb] CAPITULA IN LIBRUM GENESEOS.


 I. Ubi lux primo fieri iubetur.

II. Firmamentum die secundo facit.

III. Ubi aque a terra separari iubentur.

Iu. Ubi terra germinare iubetur die tertio.

u. Ubi luminaria fieri iubentur die quarto.

uI. Luminare factum.

uII. Ubi ex aquis animalia iubentur die quinta.

uIII. Ubi animalia benedicitur [Lege benedicuntur.]

IX. De terra animalia produci iubetur [Lege iubentur] die sexto.

 X. Ubi Deus hominem fieri iubet.

XI. Ubi Adam factus benedicitur.

XII. Ubi Adam escarum accipit potestatem.

XIII. Urbis [Lege Orbis] consummatio.

 XIu. Recapitulatio creationis.

Xu. Adam de limo factus.

XuI. Paradisus factus.

XuII. De fluminibus.

XuIII. Preceptum Ade in paradiso.

XIX. Ubi Adam nomina pecoribus imponit.

XX. De muliere facta.

XXI. De serpente.

XXII. Ubi se nudos uiderunt Adam et Eua.

XXIII. Ubi Dominus ad Adam in paradiso loquitur.

 XXIu. Sententia in serpentem.

XXu. Ubi Adam ex paradiso expellitur.

XXuI. Primogenitus Ade Kain.

XXuII. Habel natus.

 XXuIII. Sacrificium Kain et Habel.

XXIX. Ubi Kain fratrem occidit.

XXX. Ubi Kain in terra maledicitur.

XXXI. Commoratio Kain a facie Dei, et de genere eius.

XXXII. De filiis Lamech [a 1Kb] qui ostenderunt.

XXXIII. De musice artis [b 1Kb] uindicta Lamech.

XXXIu. Ubi Adam rursus filios suscepit.

XXXu. Decapitulatio [Lege Recapitulatio] fabrice Ade.

XXXuI. Ubi Adam moritur.

XXXuII. Enoch ubi translatus est.

XXXuIII. Ubi filii Dei filias hominum concupierunt.

XXXIX. Ubi iratus Dominus uitam hominum in CXX annos terminat.

 XL. De Gigantibus.

XLI. Ubi hominem Deus delere minatur.

XLII. Generationes Noue [Lege Ne].

XLIII. Ubi Deus arcam fieri iubet.

XLIu. Ubi Ne in arca introiit.

XLu. Ubi diluuium factum est.

XLuI. Ubi Coruus dimittitur.

XLuII. Ubi de Arca exire iubentur Ne et filii eius.

XLuIII. Ubi Dominus pollicetur iam non exterminare hominem.

XLIX. Ubi Ne filios benedicit.

L. Quia sanguis anima sit, et ideo ab esu prohibetur.

LI. De arca [Lege arcu] in nube in signum.

LII. Quod Kam pater Kananeorum [Lege Cham . . . . Chananeorum] sit.

 LIII. Quod Ne uino inebriatur, et a filio irridetur.

LIu. Generationes filiorum Ne; initium nouarum linguarum.

Lu. De Nembroth Gigante, qui prior post diluuium regnauit.

LuI. Ubi Assur Niniuem constituit.

LuII. Filii Kanaam [Lege Chanaan] Sydon et Gethey.

LuIII. Filii Sem.

LIX. Habitatio filiorum Sem.

LX. Consumatio filiorum Ne.

LXI. De turre.

LXII. Ubi Dominus descendit uidere ciuitatem et turrem.

LXIII. Generatio Sem.

LXIu. De Sarai sterili.

 LXu. Translatio Abrahe in Charram.

LXuI. Ubi Abrahe de terra exire iubetur.

LXuII. Ubi Dominus primum Abrahe apparuit.

LXuIII. Ubi Abraham in Aegyptum propter famem descendit.

LXIX. Ubi Sarai regi de Aegypto introducitur.

LXX. Contentio inter pastores Abrahe et Lot.

LXXI. Ubi [c 1Kb] Abraham Deus et semine eius totius terra promittitur.

 LXXII. Ubi Abraham quercum Mambre reuersus est.

LXXIII. Ubi quatuor reges aduersus Sodomam ueniunt.

LXXIu. Ubi Abraham predam cum Lot reduxit.

LXXu. De Melchisedech.

LXXuI. Ubi Deus tertio uisus est Abrahe, et filium promittit.

LXXuII. Abraham credidit Deo, et reputatum est illi.

LXXuIII. Abraham per signa sacrificat.

LXXIX. Destamentum [Lege Testamentum] Abraham.

LXXX. Ubi Sarai risit.

LXXXI. Ubi Agar fugit.

LXXXII. Ubi Dominus Abraham patrem gentium pollicetur.

LXXXIII. Ubi eum Deus circumcidi iubet.

 LXXXIu. Ubi Abraham pro Hismel rogat.

LXXXu. Ubi Abraham omnes suos circumcidit.

LXXXuI. Ubi Dominus cum duobus uenit sub arbore Mambre.

LXXXuII. Ubi Abraham de Sodomis interrogat.

LXXXuIII. Ubi Lot angelos hospitio suscipit.

LXXXIX. Lot ad generos.

XC. Ubi filie Lot ad patrem intrarunt.

XCI. Ubi Abraham uxorem suam uocauit sororem.

XCII. Abraham filium suum suscepit.

XCIII. Ubi Deus ad Agar loquitur.

XCIu. Ubi Abimelech ad Abraham.

XCu. Ubi Deus tentat Abraham de filio.

XCuI. Rebecce genus.

XCuII. Ubi Sarra moritur.

 XCuIII. Ubi Abraham de uxore filii commendat.

XCIX. De Cethura uxore Abrahe.

C. Ubi mortuus est Abraham.

CI. Ismel progenies.

CII. De lente.

CIII. Isaach progenies.

CIu. Ubi uisus Deus ad Isaach.

Cu. Ubi Isaach sororem suam duxit uxorem.

CuI. Ubi Isaach centuplum redigit Abimelech.

CuII. De puteis Isaach.

CuIII. Ubi Isaach Aram edificat Domino.

CIX. Ubi Isaach increpat Abimelech.

CX. Ubi puteus Isaach siccauit.

CXI. uox Esau.

CXII. Ubi Iacob accipit benedictionem Esau.

 CXIII. Iacob accepit mandatum a patre ne alienigenam uxorem habeat.

CXIu. Ubi Esau aliam uxorem accepit.

CXu. Ubi Iacob lapidem ad caput posuit.

CXuI. Ubi Iacob lapidem unxit, et uotum fecit.

CXuII. Ubi Iacob ad puteum oues adaquauit.

CXuIII. Ubi Iacob pro uxore seruit.

CXIX. De mandragoris filii.

CXX. Ubi Iacob cum socero de mercede paciscitur.

 CXXI. De uirgis Iacob uariis.

CXXII. Ubi Iacob cum uxoribus a Laban proficiscitur.

CXXIII. Ubi Iacob uidit consilium Dei.

CXXIu. Ubi Iacob cum angelo luctatur.

CXXu. Ubi Iacob Esau frater occurrit.

CXXuI. Ubi filia Iacob rapta est.

CXXuII. Ubi filii Iacob filios Sicem interfecerunt.

CXXuIII. Ubi Iacob idola disperdit.

CXXIX. Debbora mortua.

CXXX. Deus ad Iacob in Bethel.

CXXXI. Ubi Rachel moritur.

CXXXII. Ruben cum uxore patris concubuit.

CXXXIII. Nomina filiorum Iacob.

CXXXIu. Iacob ad patrem uenit.

 CXXXu. Isaach reddit [Supple spiritum].

CXXXuI. Progenies Esau.

CXXXuII. De Ioseph.

 CXXXuIII. De Iuda uxorem accipiente.

CXXXIX. De Thamar.

CXL. Ioseph contra Dominam.

CXLI. Ioseph in carcerem.

CXLII. Somnium Pharao.

CXLIII. Ubi nati sunt filii Ioseph Manasses et Efraym.

CXLIu. Iacob ad frumentum ad Aegyptum mittit.

CXLu. Ioseph fratres agnoscit.

CXLuI. Ubi filii Iacob reuersi sunt ad patrem suum.

CXLuII. Ubi iterum uenerunt in Aegyptum filii Iacob ad Ioseph.

CXLuIII. Ubi Ioseph fratres agnoscit.

CXLIX. Eunti Iacob in Aegyptum Dominus uisus est.

CL. Ubi loquitur Iacob ad Pharao.

CLI. Ubi Ioseph Aegyptiis pro panibus.

 CLII. Ubi Iacob Ioseph pro sepultura [a 1Kb] commonet iure.

CLIII. Ubi Iacob filios Ioseph benedicit.

CLIu. Ubi Iacob filios suos duodecim benedicit.



[a 1Kb] INCIPIT LIBER [b 8Kb] BRESITH Qui grece dicitur GENESIS.


 [ [c 1Kb] T. I, B. I, C. I, Cap. I.] In principio creauit Deus celum et terram. Terra autem erat inanis et uacua, et tenebre [uulg. addit erant] super faciem abyssi, et Spiritus Dei ferebatur super aquas. Dixitque Deus: Fiat lux. Et facta est lux. Et uidit Deus lucem quod esset bona: Et diuisit Deus lucem ac tenebras [uulg. tenebris]. Appellauitque lucem Diem, et tenebras Noctem: Factumque est uespere et mane, dies unus. [B. II, C. II.] Dixit quoque Deus: Fiat firmamentum in medio aquarum, et diuidat aquas ab aquis. Et fecit Deus firmamentum, diuisitque aquas que erant sub firmamento, ab his que erant super firmamentum. Et factum est ita. uocauitque Deus  firmamentum, Celum: et factum est uespere et mane, dies secundus. [B. III, C. III.] Dixit uero Deus: Congregentur aque, que sub celo sunt, in locum unum, et appareat arida. Factumque est ita. Et uocauit Deus aridam Terram, congregationesque aquarum appellauit Maria. Et uidit Deus quod esset bonum. Et ait: Germinet terra herbam uirentem et facientem semen, et lignum pomiferum faciens fructum iuxta genus suum, cuius semen in semetipso sit super terram. Et factum est ita. Et protulit terra herbam uirentem, et ferentem [uulg. facientem] semen iuxta genus suum, lignumque faciens fructum, et habens unumquodque semen [uulg. sementem] secundum  speciem suam. Et uidit Deus quod esset bonum. Factumque est uespere et mane, dies tertius. [B. Iu, C. Iu.] Dixit autem Deus: Fiant luminaria in firmamento celi, ut [uulg. et] diuidant diem ac noctem, et sint in signa, et tempora, et dies et annos, et [uulg. ut] luceant in firmamento celi, et illuminent terram. Et factum est ita. Fecitque Deus duo magna luminaria: luminare maius, ut preesset diei, et luminare minus, ut preesset nocti, et stellas. Et posuit eas Deus in firmamento celi, ut lucerent super terram, et preessent diei ac nocti, et diuiderent lucem ac tenebras. Et uidit Deus quod esset bonum. Et factum est uespere et mane, dies quartus. [B. u, C. u.] Dixit etiam Deus: Producant aque reptile anime uiuentis, et uolatile super terram sub firmamento  celi. Creauitque Deus cete grandia, et omnem animam uiuentem atque motabilem, quam produxerant aque in species suas, et omne uolatile secundum genus suum. Et uidit Deus quod esset bonum. Benedixitque eis, dicens: Crescite, et multiplicamini, et replete aquas maris: auesque multiplicentur super terram. Et factum est uespere et mane, dies quintus. [B. uI, C. uI.] Dixit quoque Deus: Producat terra animam uiuentem in genere suo, iumenta, et reptilia, et bestias terre secundum species suas. Factumque est ita. Et fecit Deus bestias terre iuxta species suas, et iumenta et omne reptile terre in genere suo. Et uidit Deus quod esset bonum, et ait: Faciamus hominem ad imaginem et similitudinem nostram, et presit piscibus maris, et uolatilibus celi,  et bestiis, uniuerseque terre, omnique reptili quod mouetur in terra. Et creauit Deus hominem ad imaginem suam: ad imaginem Dei creauit illum, masculum et feminam creauit eos. Benedixitque illis Deus, et ait: Crescite, et multiplicamini, et replete terram, et subiicite eam, et dominamini piscibus maris, et uolatilibus celi, et uniuersis animantibus, que mouentur super terram. Dixitque Deus: Ecce dedi uobis omnem herbam afferentem semen super terram, et uniuersa ligna que habent in semetipsis sementem generis sui, ut sint uobis in escam, et cunctis animantibus terre, omnique uolucri celi, et uniuersis que mouentur in terra, et in quibus est anima uiuens, ut habeant ad uescendum. Et factum est ita. uiditque  Deus cuncta que fecit [uulg. fecerat]. et erant ualde bona. Et factum est uespere et mane, dies sextus.

[B. uII, C. uII, Cap. II] Igitur perfecti sunt celi et terra, et omnis ornatus eorum. Compleuitque Deus die septimo opus suum quod fecerat, et requieuit die septimo ab uniuerso opere quod patrarat. Et benedixit diei septimo, et sanctificauit illum: quia in ipso cessauerat ab omni opere suo quod creauit Deus ut faceret. [C. uIII.] Iste generationes [uulg. interserit sunt] celi et terre, quando creata sunt in die, quo fecit Dominus Deus celum et terram: Et omne uirgultum agri antequam oriretur in terra, omnemque herbam regionis priusquam germinaret: non enim pluerat Dominus Deus super terram, et homo non erat qui operaretur terram; sed fons ascendebat e  terra, irrigans uniuersam superficiem terre. Formauit igitur Dominus Deus hominem de limo terre, et inspirauit in faciem eius spiraculum uite, et factus est homo in animam uiuentem. Plantauerat autem Dominus Deus Paradisum uoluptatis a principio, in quo posuit hominem quem formauerat. Produxitque Dominus Deus de humo omne lignum pulchrum uisu, et ad uescendum suaue: lignum etiam uite in medio paradisi, lignumque scientie boni et mali. Et fluuius egrediebatur de loco uoluptatis ad irrigandum paradisum, qui inde diuiditur in quatuor capita: Nomen uni Phison: ipse est qui circuit omnem terram [a 1Kb] Euila, ubi nascitur aurum. Et aurum terre illius optimum est: ibique inuenitur [b 31Kb] bdellium, et lapis onychinus. Et nomen fluuii secundi Gion [uulg. Gehon]:  ipse est qui circuit omnem terram Aethiopie. Nomen uero fluminis tertii, Tigris: ipse uadit contra Assyrios. Fluuius autem quartus, ipse est Euphrates. [C. IX.] Tulit ergo Dominus Deus hominem, et posuit eum in paradiso uoluptatis, ut operaretur et custodiret illum: precepitque ei dicens: Ex omni ligno paradisi comede: de ligno autem scientie boni et mali ne comedas: in quocumque enim die comederis ex eo, morte morieris. Dixit quoque Dominus Deus: Non est bonum esse hominem solum: [c 17Kb] faciamus ei adiutorium simile sui [uulg. sibi]. [B. uIII.] Formatis igitur, Dominus Deus, de humo cunctis animantibus terre, et uniuersis uolatilibus celi, adduxit ea ad Adam, ut uideret quid uocaret ea:  omne enim quod uocauit Adam anime uiuentis, ipsum est nomen eius. Appellauitque Adam nominibus suis cuncta animantia, et uniuersa uolatilia celi, et omnes bestias terre.

Adam [uulg. Ade] uero non inueniebatur adiutor similis eius. Immisit ergo Dominus Deus soporem in Adam: cumque obdormisset, tulit unam de costis eius, et repleuit carnem pro ea. Et edificauit Dominus Deus costam, quam tulerat de Adam, in mulierem, et adduxit eam ad Adam. Dixitque Adam: Hoc nunc, os ex ossibus meis, et caro de carne mea, hec uocabitur uirago, quoniam de uiro sumpta est. Quamobrem relinquet homo patrem suum et matrem, et adherebit uxori sue, et erunt duo in carne una. [C. X.] [a 1Kb] Erant autem uterque nudi, Adam scilicet  et uxor eius, et non erubescebant.

[CAP. III.] Sed et serpens erat callidior cunctis animantibus terre, que fecerat Dominus Deus. Qui dixit ad mulierem: Cur precepit uobis Deus ut non comederetis de omni ligno paradisi? Cui respondit mulier: De fructu lignorum, que sunt in paradiso [b 17Kb] uescimur; de fructu uero ligni, quod est in medio paradisi, precepit nobis Deus ne comederemus, et ne tangeremus illud, ne forte moriamur. Dixit autem serpens ad mulierem: Nequaquam morte moriemini. Scit enim Deus quod in quocumque die comederitis ex eo, aperientur oculi uestri, et eritis sicut dii, scientes bonum et malum. uidit igitur mulier quod bonum esset lignum ad uescendum, et pulchrum oculis, aspectuque delectabile, et tulit de  fructu illius, et comedit: deditque uiro suo, qui comedit. Et aperti sunt oculi amborum, cumque cognouissent se esse nudos, consuerunt folia ficus, et fecerunt sibi perizomata. [C. XI.] Et cum audissent uocem Domini Dei deambulantis in paradiso ad auram post meridiem, abscondit se Adam et uxor eius a facie Domini Dei in medio ligni paradisi. uocauitque Dominus Deus Adam, et dixit ei: Ubi es? Qui ait: uocem tuam audiui in paradiso, et timui eo quod nudus essem, et abscondi me. Cui dixit: Quis enim indicauit tibi quod nudus esses, nisi quod ex  ligno de quo preceperam tibi, ne comederes, comedisti? Dixitque Adam: Mulier quam dedisti sociam mihi, dedit mihi de ligno, et comedi. Et dixit Dominus Deus ad mulierem: Quare hoc fecisti? Que respondit: Serpens decepit me, et comedi. [B. IX.] Et ait Dominus Deus ad serpentem: Quia fecisti hoc, maledictus es inter omnia animantia, et bestias terre: super pectus tuum gradieris, et terram comedes cunctis diebus uite tue. Inimicitias ponam inter te et mulierem, et semen tuum et semen illius: [c 2Kb] ipse conteret caput tuum, et tu insidiaberis calcaneo eius. Mulieri quoque dixit: Multiplicabo erumnas tuas et conceptus tuos: in dolore paries filios, et sub uiri [d 1Kb] potestate eris, et ipse dominabitur tui. Ade uero dixit: Quia audisti uocem uxoris tue, et  comedisti de ligno, ex quo preceperam tibi, ne comederes, maledicta terra in opere tuo, in laboribus comedes eam [uulg. ex ea] cunctis diebus uite tue. Spinas et tribulos germinabit tibi, et comedes herbam terre. In sudore uultus tui uesceris pane, donec reuertaris in terram de qua sumptus es: quia puluis es, et in puluerem reuerteris. Et uocauit Adam nomen uxoris sue Eua: eo quod mater esset cunctorum uiuentium. [T. II, C. XII.] Fecit quoque Dominus Deus Adam [uulg. Ade] et uxori eius tunicas pellicias, et induit eos, et ait: Ecce Adam factus est quasi unus ex nobis, sciens bonum et malum: nunc ergo ne forte mittat manum suam, et sumat etiam de ligno uite, et comedat, et uiuat in eternum. Et emisit eum Dominus Deus de paradiso uoluptatis,  ut operaretur terram, de qua sumptus est. Eiecitque Adam, et collocauit ante paradisum uoluptatis Cherubim et flammeum gladium atque uersatilem, ad custodiendam uiam ligni uite.

[B. X, C. XIII, Cap. Iu.] Adam uero cognouit Euam uxorem suam, que concepit et peperit Cain, dicens: Possedi hominem per Deum. Rursumque peperit fratrem eius Abel. Fuit autem Abel pastor ouium, et Cain agricola. Factum est autem post multos dies ut offerret Cain de fructibus terre munera Domino. Abel quoque obtulit de primogenitis gregis  sui, et de adipibus eorum, et respexit Dominus ad Abel, et ad munera eius. Ad Cain uero, et ad munera illius non respexit: iratusque est Cain uehementer, et concidit uultus eius. Dixitque Dominus ad eum: Quare iratus es? et cur concidit facies tua? Nonne si bene egeris, recipies? sin autem male, statim in foribus peccatum aderit? sed sub te erit appetitus eius, et tu dominaberis illius. [C. XIu.] Dixitque Cain ad Abel fratrem suum: [a 1Kb] Egrediamur foras. Cumque essent in agro, consurrexit Cain aduersus Abel fratrem suum, et interfecit eum. Et ait Dominus ad Cain: Ubi est Abel frater tuus? Qui respondit, Nescio. Num custos fratris mei [b 1Kb] sum? Dixitque ad eum: Quid fecisti? uox sanguinis fratris tui clamat ad me de terra. Nunc igitur maledictus  eris super terram, que aperuit os suum, et suscepit sanguinem fratris tui de manu tua. Cum operatus fueris eam, non dabit tibi fructus suos: uagus et profugus eris super terram. Dixitque Cain ad Dominum: Maior est iniquitas mea, quam ut ueniam merear. Ecce eiicis me hodie a facie terre, et a facie tua abscondar, et ero uagus et profugus in terra: omnis igitur qui inuenerit me, occidet me. Dixitque ei Dominus: Nequaquam ita fiet, sed omnis qui occiderit Cain, septuplum punietur. Posuitque Dominus [c 1Kb] Cain signum, ut non eum interficeret omnis qui inuenisset eum. Egressusque Cain a facie Domini, habitauit in terra profugus ad orientalem plagam Edem. Cognouit autem Cain uxorem suam, que concepit et peperit Enoch, et edificauit ciuitatem,  uocauitque nomen eius ex nomine filii sui, Enoch. Porro Enoch genuit Irad, Irad genuit Mauiel, et Mauiel genuit Mathusel, et Mathusel genuit Lamech. Qui accepit duas uxores, nomen uni Ada, et nomen alteri Sella. Genuitque Ada Iabal, qui fuit Pater habitantium in tentoriis, atque pastorum. Et nomen fratris eius Iubal: ipse fuit pater canentium cithara et organo. Sella quoque genuit Thubal Cain, qui fuit malleator, et faber in cuncta opera eris et ferri. Soror uero Thubal Cain, Nema. Dixitque Lamech uxoribus suis, Ade et Selle: Audite uocem meam, uxores Lamech, auscultate sermonem meum: quoniam occidi uirum in uulnus meum, et adolescentulum in liuorem meum. Septuplum ultio dabitur de Cain: de Lamech uero septuagies septies.  [B. XI, C. Xu.] Cognouit quoque adhuc [uulg. tac. adhuc] Adam uxorem suam, et peperit filium,  uocauitque nomen eius Seth, dicens: Posuit mihi Deus semen aliud pro Abel, quem occidit Cain. Sed et Seth natus est filius quem uocauit Enos: iste cepit inuocare nomen Domini.

[C. XuI, Cap. u.] Hic est liber generationis Adam. In die qua creauit Deus hominem, ad similitudinem Dei fecit illum. Masculum et feminam creauit eos, et benedixit illis, et uocauit nomen eorum Adam, in die quo creati sunt. uixit autem Adam centum triginta annis, et genuit ad imaginem et similitudinem suam, uocauitque nomen eius Seth. Et facti sunt dies Adam. postquam genuit Seth, octingenti anni: genuitque filios et filias. Et factum est omne tempus quod uixit Adam anni nongenti triginta, et mortuus est. uixit quoque Seth centum  quinque annis, et genuit Enos. uixitque Seth postquam genuit Enos, octingentis septem annis, genuitque filios et filias. Et facti sunt omnes dies Seth nongentorum duodecim annorum, et mortuus est. uixit uero Enos nonaginta annis, et genuit Cainam. Post cuius ortum uixit octingentis quindecim annis, et genuit filios et filias. Factique sunt omnes dies Enos nongentorum quinque annorum, et mortuus est. uixit quoque Cainan septuaginta annis, et genuit Malaleel. Et uixit Cainan postquam genuit Malaleel, octingentis quadraginta annis, genuitque filios et filias. Et facti sunt omnes dies Cainan nongenti decem anni, et mortuus est. uixit autem Malaleel sexaginta quinque annis, et genuit Iared. Et uixit Malaleel postquam genuit Iared, octingentis  triginta annis, et genuit filios et filias. Et facti sunt omnes dies Malaleel octingenti nonaginta quinque anni, et mortuus est. uixitque Iared centum sexaginta duobus annis, et genuit Enoch. Et uixit Iared postquam genuit Enoch, octingentis annis, et genuit filios et filias. Et facti sunt omnes dies Iared nongenti sexaginta duo anni, et mortuus est. [C. XuII.] Porro Enoch uixit sexaginta quinque annis, et genuit Mathusalam, et ambulauit Enoch cum Deo [d 1Kb] postquam genuit Mathusalam, trecentis annis, et genuit filios et filias. Et facti sunt omnes dies Enoch trecenti sexaginta quinque anni. Ambulauitque cum Deo, et non apparuit: quia tulit eum Deus. [e 1Kb] uixit quoque Mathusala centum octoginta septem annis, et genuit Lamech. Et uixit Mathusala,  postquam genuit Lamech, septingentis octoginta duobus annis, et genuit filios et filias. Et  facti sunt omnes dies Mathusale nongenti sexaginta nouem anni, et mortuus est. uixit autem Lamech centum octoginta duobus annis, et genuit filium, uocauitque nomen eius Ne, dicens: Iste consolabitur nos ab operibus manuum nostrarum, in terra cui maledixit Dominus. uixitque Lamech postquam genuit Ne, quingentis nonaginta quinque annis, et genuit filios et filias. Et facti sunt omnes dies Lamech septingenti septuaginta septem anni, et mortuus est.

[T. III, B. XII, C. XuIII, Cap. uI.] Ne uero cum quingentorum esset annorum, genuit Sem, Cham et Iapheth. Cumque cepissent homines multiplicari super terram, et filias procreassent, uidentes filii Dei filias hominum quod essent pulchre, acceperunt sibi uxores ex omnibus, quas elegerant.  Dixitque Deus: Non [a 1Kb] permanebit spiritus meus in homine in eternum, quia caro est: eruntque dies illius centum uiginti annorum. Gigantes autem erant super terram in diebus illis; postquam enim ingressi sunt filii Dei ad filias hominum, illeque genuerunt, isti sunt potentes a seculo uiri famosi. uidens autem Deus quod multa malitia hominum esset in terra, et cuncta cogitatio cordis intenta esset ad malum omni tempore, penituit eum quod hominem fecisset in terra. Et tactus dolore cordis intrinsecus: Delebo, inquit, hominem, quem creaui a facie terre, ab homine usque ad animantia, a reptili usque ad uolucres celi: penitet enim me fecisse eos. [C. XIX.] Ne uero inuenit gratiam coram Domino. He [uulg. addit sunt] generationes Ne: Ne uir iustus atque perfectus fuit in generationibus  suis, cum Deo ambulauit. Et genuit tres filios Sem, Cham, et Iapheth: corrupta est autem terra coram Deo, et repleta est iniquitate. Cumque uidisset Deus terram esse corruptam  dixit ad Ne: Finis uniuerse carnis uenit coram me, repleta est terra iniquitate a facie eorum, et ego disperdam eos cum terra. Fac tibi arcam de lignis [b 17Kb] leuigatis, mansiunculas in arca facies, et bitumine linies intrinsecus et extrinsecus. Et sic facies eam: Trecentorum cubitorum erit longitudo arce, quinquaginta cubitorum latitudo, et triginta cubitorum altitudo illius. Fenestram in arca facies, et in cubito consummabis summitatem eius: ostium autem arce  pones ex latere deorsum, cenacula, et tristega facies in ea. Ecce ego adducam diluuii aquas super terram, ut interficiam omnem carnem, in qua spiritus  uite est subter celum: [uulg. add. et] uniuersa que in terra sunt consummentur. Ponamque fedus meum tecum, et ingredieris arcam tu, et filii tui, uxor tua, et uxores filiorum tuorum tecum. Et ex cunctis animantibus uniuerse carnis bina induces in arcam, ut uiuant tecum, masculini sexus et feminini. De uolucribus iuxta genus suum, et de iumentis in genere suo, et ex omni reptili terre secundum genus suum: bina de omnibus ingredientur tecum, ut possint uiuere. Tolles igitur tecum ex omnibus escis, que mandi possunt, et comportabis apud te, et erunt tam tibi quam illis in cibum. Fecit ergo Ne omnia que preceperat illi Deus.

[Cap. uII.] Dixitque Dominus ad eum: Ingredere tu, et omnis domus tua in arcam, te enim uidi  iustum coram me in generatione hac. Ex omnibus animantibus mundis tolle septena et septena, masculum et feminam; de animantibus uero non mundis duo et duo, masculum et feminam. Sed et de uolatilibus celi septena et septena, masculum et feminam, ut saluetur semen super faciem uniuerse terre. Adhuc enim et post dies septem ego pluam super terram quadraginta diebus et quadraginta noctibus, et delebo omnem substantiam quam feci, de superficie terre. Fecit ergo Ne omnia que mandauerat ei Dominus. Eratque sexcentorum annorum quando diluuii aque inundauerunt super terram. [C. XX.] Et ingressus est Ne et filii eius, uxor eius et uxores filiorum eius cum eo, in arcam propter aquas diluuii. De animantibus quoque mundis  et immundis, et de uolucribus, et ex omni quod mouetur super terram, duo et duo ingressa sunt ad Ne in arcam, masculus et femina, sicut preceperat Deus Ne. Cumque transissent septem dies, aque diluuii inundauerunt super terram. Anno sexcentesimo uite Ne, mense secundo, septimo decimo die mensis, rupti sunt omnes fontes abyssi magne, et cataracte celi aperte sunt, et facta est pluuia super terram quadraginta diebus et quadraginta noctibus. In articulo diei illius ingressus est Ne, et Sem, et Cham, et Iapheth, filii eius, uxor illius, et tres uxores filiorum eius cum eis, in arcam: ipsi et omne animal secundum genus suum, uniuersaque iumenta in genere suo, et omne quod mouetur super terram in genere suo, cunctumque  uolatile secundum genus suum, uniuerse aues, omnesque uolucres, ingresse sunt ad Ne in arcam; bina et bina ex omni carne, in qua erat spiritus  uite. Et que ingressa sunt, masculus et femina ex omni carne introierunt, sicut preceperat ei Deus: et inclusit eum Dominus de foris. Factumque est diluuium quadraginta diebus super terram: et multiplicate sunt aque, et eleuauerunt arcam in sublime a terra. uehementer enim inundauerunt: et omnia repleuerunt in superficie terre: porro arca ferebatur super aquas. Et aque preualuerunt nimis super terram: opertique sunt omnes montes excelsi sub uniuerso celo. Quindecim cubitis altior fuit aqua super montes, quos operuerat. Consumptaque est omnis caro que mouebatur super terram, uolucrum, animantium, bestiarum, omniumque reptilium, que reptant super terram: uniuersi homines, et cuncta, in quibus spiraculum uite est in terra,  mortua sunt. Et deleuit omnem substantiam, que erat super terram, ab homine usque ad pecus, tam reptile quam uolucres celi: et deleta sunt de terra: remansit autem solus Ne, et qui cum eo erant in arca. Obtinueruntque aque terram centum quinquaginta diebus.

[T. Iu, C. XXI, Cap. uIII.] Recordatus autem Deus Ne, cunctorumque animantium, et omnium iumentorum, que erant cum eo in arca, adduxit spiritum super terram, et imminute sunt aque. Et clausi sunt fontes abyssi, et cataracte celi: et prohibite sunt pluuie de celo. Reuerseque sunt aque de terra euntes et redeuntes: et ceperunt minui post centum quinquaginta dies. Requieuitque arca mense septimo, [a 1Kb] uigesima septima die mensis, super montes  Armenie. At uero aque ibant et decrescebant usque ad decimum mensem: decimo enim mense, prima die mensis apparuerunt cacumina montium. Cumque transissent quadraginta dies, aperiens Ne fenestram arce, quam fecerat, dimisit coruum: qui egrediebatur, [b 1Kb] et reuertebatur, donec siccarentur aque super terram. Emisit quoque columbam post eum, ut uideret si iam cessassent aque super faciem terre. Que cum non inuenisset ubi requiesceret pes eius, reuersa est ad eum in arcam: aque enim erant super uniuersam terram: extenditque manum, et apprehensam intulit in arcam. Exspectatis autem ultra septem diebus aliis, rursum dimisit columbam ex arca. At illa uenit ad eum ad  uesperam, portans ramum oliue uirentibus foliis in ore suo. Intellexit ergo Ne quod cessassent aque super terram. Exspectauitque nichilominus septem alios dies: et emisit columbam, que non est reuersa ultra ad eum. [C. XXII.] Igitur sexcentesimo primo anno, primo mense, prima die mensis, imminute sunt aque super terram: et aperiens Ne tectum arce, aspexit, uiditque quod exsiccata esset superficies terre. Mense secundo septima et uigesima die mensis, arefacta est terra. [B. XIII.] Locutus est autem Deus ad Ne, dicens: Egredere de arca, tu et uxor tua, filii tui, et uxores filiorum tuorum tecum: cuncta animantia que sunt apud te, ex omni carne, tam in uolatilibus quam in bestiis et uniuersis reptilibus que reptant super terram, educ  tecum, et ingredimini super terram: crescite et multiplicamini super eam. Egressus est ergo Ne, et filii eius, uxor illius, et uxores filiorum eius, cum eo. Sed et omnia animantia, iumenta, et reptilia que reptant super terram, secundum genus suum, de arca egressa sunt. [T. u.] Aedificauit autem Ne altare Domino, et tollens de cunctis pecoribus et uolucribus mundis, obtulit holocausta super altare. Odoratusque est Dominus odorem suauitatis, et ait [c 27Kb] ad eum: Nequaquam ultra maledicam terre propter homines: sensus enim et cogitatio humani cordis in malum prona sunt ab adolescentia sua; non igitur ultra percutiam omnem animam uiuentem, sicut feci. Cunctis diebus terre, sementis et messis, frigus et estus, estas et hyems, nox et dies non  requiescent.

[C. XXIII, Cap. IX.] Benedixitque Deus Ne et filiis eius. Et dixit ad eos: Crescite et multiplicamini, et implete [uulg. replete] terram. Et terror uester ac tremor sit super cuncta animalia terre, et super omnes uolucres celi, cum uniuersis que mouentur in terra [uulg. super terram], omnes pisces maris manui uestre traditi sunt. Et omne quod mouetur et uiuit, erit uobis in cibum, quasi olera uirentia tradidi uobis omnia: Excepto, quod carnem cum sanguine comedetis. Sanguinem enim animarum uestrarum requiram de manu cunctarum bestiarum, et de manu hominis, de manu uiri et fratris eius, requiram animam hominis. Quicumque  effuderit humanum sanguinem, fundetur sanguis illius, ad imaginem quippe Dei factus est homo. uos autem crescite et multiplicamini, et ingredimini super terram, et implete eam. [C. XXIu.] Hec quoque dixit Deus ad Ne et ad filios eius cum eo. Ecce ego statuam pactum meum uobiscum, et cum semine uestro post uos: et ad omnem animam uiuentem, que est uobiscum, tam in uolucribus quam in iumentis et pecudibus terre cunctis, que egressa sunt de arca, et uniuersis bestiis terre. Statuam pactum meum uobiscum, et nequaquam ultra interficietur omnis caro ab aquis diluuii, neque erit deinceps diluuium dissipans terram. Dixitque Deus: Hoc signum federis quod do inter me et uos, et ad omnem animam uiuentem, que est uobiscum in generationes  sempiternas. Arcum meum ponam in nubibus, et erit signum federis inter me et inter terram. Cumque obduxero nubibus celum, apparebit arcus meus in nubibus: et recordabor federis mei uobiscum, et cum omni anima uiuente que carnem uegetat: et non erunt ultra aque diluuii ad delendam uniuersam carnem. Eritque arcus in nubibus, et uidebo illum, et recordabor federis sempiterni, quod pactum est inter Deum et inter omnem animam uiuentem uniuerse carnis que est super terram. Dixitque Deus Ne: Hoc erit signum federis, quod constitui inter me et inter omnem carnem super terram. [B. XIu, C. XXu.] Erant igitur filii Ne, qui egressi sunt de arca, Sem, Cham, et Iapheth: porro Cham ipse est pater Chanaan. Tres isti sunt  filii Ne: et ab his disseminatum est omne hominum genus super uniuersam terram. Cepitque Ne uir agricola exercere terram, et plantauit uineam. Bibensque uinum inebriatus est, et nudatus in tabernaculo suo. Quod cum uidisset Cham pater Chanaan, uerenda scilicet patris sui esse nudata, nuntiauit duobus fratribus suis foras. At uero Sem et Iapheth pallium imposuerunt humeris suis, et incedentes retrorsum, operuerunt uerenda patris sui: faciesque eorum auerse erant, et patris uirilia non uiderunt. Euigilans autem Ne ex uino, cum didicisset que fecerat ei filius suus minor, ait: Maledictus Chanaan, seruus seruorum erit fratribus suis. Dixitque: Benedictus Dominus Deus Sem, sit Chanaan seruus eius. Dilatet Deus Iapheth, et habitet in  tabernaculis Sem, sitque Chanaan seruus eius. [C. XXuI.] uixit autem Ne post diluuium trecentis quinquaginta annis. Et impleti sunt omnes dies eius nongentorum quinquaginta annorum, et mortuus est.

[T. uI, B. Xu, Cap. X.] He generationes filiorum Ne, Sem, Cham et Iapheth: natique sunt eis filii post diluuium. Filii Iapheth: Gomer, et Magog, et Madai, et Iauan, et Thubal, et Mosoch, et Thiras. Porro filii Gomer: Ascenez et Riphath et Thogorma. Filii autem Iauan: Elisa et Tharsis, Cetthim, et Dodanim. Ab his diuise sunt insule gentium in regionibus suis: unusquisque secundum linguam suam et familias suas in nationibus suis. Filii autem Cham: Chus et Mesraim, et Phuth, et Chanaan.  Filii Chus: Saba, et Euila, et Sabatha, et Regma, et Sabathaca. Filii Regma: Saba, et Dadan. Porro Chus genuit Nemrod: ipse cepit esse potens in terra, et erat robustus uenator coram Domino. Ob hoc exiuit prouerbium: Quasi Nemrod robustus uenator coram Domino. Fuit autem principium regni eius Babylon, et Arach, et Achad, et Challane, in terra Sennaar. De terra illa egressus est Assur, et edificauit Nineuen, et plateas ciuitatis, et Chale. Resen quoque inter Nineuen et Chale: hec est ciuitas magna. At uero Mesraim genuit Ludim, et Anamim, et Laabim: Nephtuim, et Phetrusim, et Chasluim, de quibus egressi sunt Philisthiim et Chaphturim. Chanaan autem genuit Sidonem primogenitum suum, Etheum, et Iebuseum, et Amorrheum, Gergeseum,  Eueum, et Araceum: Sineum, et Aradium, Samareum, et Amatheum: et post hec disseminati sunt populi Chananeorum. Factique sunt termini Chanaan uenientibus a Sidone Geraram usque Gazam, donec ingrediaris Sodomam et Gomorram, et Adamam, et Seboim, usque Lesa. Hi filii Cham in cognationibus, et linguis, et generationibus, terrisque et gentibus suis. De Sem quoque nati sunt, patre omnium filiorum Heber, fratre Iaphet maiore. Filii Sem: Aelam et Assur, et Arphaxad, et Lud, et Aram. Filii Aram: Hus, et Hul et Gether, et Mes. At uero Arphaxad genuit Sale, de quo ortus est Heber. Natique sunt Heber filii duo, nomen uni Phaleg, eo quod in diebus eius diuisa sit terra et nomen fratris eius Iectan: Qui Iectan genuit Elmodad, et Saleph, et Asarmoth,  Iare, et Aduram, et Uzal, et Decla, et Ebal, et Abimel, Saba, et Ophir, et Euila, et Iobab; omnes isti filii Iectan. Et facta est habitatio eorum de Messa pergentibus usque Sephar montem orientalem. Isti filii Sem, secundum cognationes, et linguas, et regiones, in gentibus suis. He familie Ne iuxta populos et nationes suas. Ab his diuise sunt gentes in terra post diluuium.

[B. XuI, C. XXuII, Cap. XI.] Erat autem terra labii unius, et sermonum eorumdem. Cumque proficiscerentur de oriente, inuenerunt campum in terra Sennaar, et habitauerunt in eo. Dixitque alter ad proximum suum: uenite, faciamus lateres, et coquamus eos igni. Habueruntque lateres pro saxis, et bitumen pro cemento: et dixerunt: uenite, faciamus  nobis ciuitatem et turrim, cuius culmen pertingat ad celum: et celebremus nomen nostrum antequam diuidamur in uniuersas terras. Descendit autem Dominus ut uideret ciuitatem et turrim, quam edificabant filii Adam, et dixit: Ecce, unus est populus, et unum labium omnibus: ceperuntque hoc facere, nec desistent a cogitationibus suis, donec eas opere compleant. uenite igitur, descendamus et confundamus ibi linguam eorum, ut non audiat unusquisque uocem proximi sui. Atque ita diuisit eos Dominus ex illo loco in uniuersas terras, et cessauerunt edificare ciuitatem. Et idcirco uocatum est nomen eius Babel, quia ibi confusum est labium uniuerse terre: et inde dispersit eos Dominus super faciem cunctarum  regionum. He sunt generationes Sem: Sem centum erat annorum quando genuit Arphaxad, biennio post diluuium. uixitque Sem postquam genuit Arphaxad, quingentis annis: et genuit filios et filias. Porro Arphaxad uixit triginta quinque annis, et genuit Sale. uixitque Arphaxad postquam genuit Sale, quadringentis tribus annis [Ita cod. ms. S. German. n. 3, Heb. Syr. et Arab. At uero Sam. editi Latini et mss. plurimi libri legunt 303], et genuit filios et filias. Sale quoque uixit triginta annis, et genuit Heber. uixitque Sale postquam genuit Heber, quadringentis [uulg. quadraginta] tribus annis, et genuit filios et filias. uixit autem Heber triginta quatuor annis, et genuit Phaleg. Et uixit Heber postquam genuit Phaleg, quadringentis triginta annis: et genuit filios  et filias. uixit quoque Phaleg triginta annis, et genuit Reu. uixitque Phaleg postquam genuit Reu, ducentis nouem annis: et genuit filios et filias. uixit autem Reu triginta duobus annis, et genuit Sarug. uixit quoque Reu postquam genuit Sarug, ducentis septem annis, et genuit filios et filias. uixit uero Sarug triginta annis, et genuit Nahor. uixitque Sarug postquam genuit Nahor, ducentis annis, et genuit filios et filias. uixit autem Nahor uiginti nouem annis, et genuit Thare. uixitque Nahor postquam genuit Thare, centum decem et nouem annis: et genuit filios et filias. uixitque Thare septuaginta annis, et genuit Abram, et Nahor, et Aran. [C. XXu, 121.] He sunt autem generationes Thare: Thare genuit Abram, et Nahor, et  Aran. Porro Aran genuit Lot. Mortuusque est Aran ante Thare patrem suum in terra natiuitatis sue in Ur Chaldeorum. Duxerunt autem Abram et Nahor uxores: nomen uxoris Abram, Sarai, et nomen uxoris Nahor, Melcha, filia Aran, patris Melche et patris Iesche. Erat autem Sarai sterilis, nec habebat liberos. Tulit itaque Thare Abram filium suum, et Lot filium Aran, filium filii sui, et Sarai nurum suam, uxorem Abram filii sui, et eduxit eos de Ur Chaldeorum, ut irent in terram Chanaan: ueneruntque usque Haran, et habitauerunt ibi. Et facti sunt dies Thare ducentorum quinque annorum, et mortuus est in Haran.

[T. uII, B. XuII, C. XXIX, Cap. XII.] Dixit autem Dominus ad Abram: Egredere de terra tua, et  de cognatione tua, et de domo patris tui, [uulg. add. et ueni] in terram quam monstrabo tibi. Faciamque te in gentem magnam, et benedicam tibi, et magnificabo nomen tuum, erisque benedictus. Benedicam benedicentibus tibi, et maledicam maledicentibus tibi, atque in te benedicentur uniuerse cognationes terre. Egressus est itaque Abram sicut preceperat ei Dominus: et iuit cum eo Lot. Septuaginta quinque annorum erat Abram cum egrederetur de Haran. Tulitque Sarai uxorem suam, et Lot  filium fratris sui, uniuersamque substantiam quam possederant, et animas quas fecerant in Haran. [C. XXX.] Et egressi sunt ut irent in terram Chanaan. Cumque uenissent in eam, pertransiuit Abram terram usque ad locum Sichem, usque ad conuallem illustrem: Chananeus autem tunc erat in terra. [B. XuIII.] Apparuitque Dominus Abram, et dixit ei: Semini tuo dabo terram hanc. Qui edificauit ibi altare Domino, qui apparuerat ei. Et inde transgrediens ad montem, qui erat contra orientem Bethel, tetendit ibi tabernaculum suum, ab occidente habens Bethel, et ab oriente Al: edificauit quoque ibi altare Domino, et inuocauit nomen eius. Perrexitque Abram uadens, et ultra progrediens ad meridiem. Facta est autem fames in terra: descenditque  Abram in Aegyptum, ut peregrinaretur ibi: preualuerat enim fames in terra. Cumque prope esset, ut ingrederetur Aegyptum, dixit Sarai uxori sue: Noui quod pulchra sis mulier: et quod cum uiderint te Aegyptii, dicturi sunt: Uxor ipsius est: et interficient me, et te reseruabunt. Dic ergo, obsecro te, quod soror mea sis: ut bene sit mihi propter te, et uiuat anima mea ob gratiam tui. Cum itaque ingressus esset Abram Aegyptum, uiderunt Aegyptii mulierem quod esset pulchra nimis. Et nuntiauerunt principes Pharaoni, et laudauerunt eam apud illum: et sublata est mulier in domum Pharaonis. Abram uero bene usi sunt propter illam: fueruntque ei oues, et boues, et asini, et serui, et famule, et asine, et cameli. Flagellauit autem Dominus  Pharaonem plagis maximis, et domum eius, propter Sarai uxorem Abram. uocauitque Pharao Abram, et dixit ei: Quidnam est, quod fecisti mihi? quare non indicasti quod uxor tua esset? Quam ob causam, dixisti esse sororem tuam, ut tollerem eam mihi in uxorem? Nunc igitur ecce coniux tua, accipe eam, et uade. Precepitque Pharao super Abram uiris: et deduxerunt eum, et uxorem illius, et omnia que habebat.

[B. XIX, Cap. XIII.] Ascendit ergo Abram de Aegypto, ipse et uxor eius, et omnia que habebat, et Lot cum eo, ad Australem plagam. Erat autem [a 21Kb] diues ualde in possessione argenti et auri. Reuersusque est per iter, quo uenerat, a meridie in Bethel, usque ad locum ubi prius fixerat tabernaculum  inter Bethel et Ai, in loco altaris quod fecerat prius, et inuocauit ibi nomen Domini. Sed et Lot qui erat cum Abram, fuerunt greges ouium, et armenta, et tabernacula. Nec poterat eos capere terra, ut habitarent simul: erat quippe substantia eorum multa, et non quibant habitare communiter. Unde et facta est rixa inter pastores gregum Abram et Lot. Eo autem tempore Chananeus et Pherezeus habitabant in terra illa. Dixit ergo Abram ad Lot: Ne, queso, sit iurgium inter me et te, et inter pastores meos et  pastores tuos: fratres enim sumus. Ecce uniuersa terra coram te est: recede a me, obsecro: si ad sinistram ieris, ego dexteram tenebo: si tu dexteram elegeris, ego ad sinistram pergam. Eleuatis itaque Lot oculis, uidit omnem circa regionem Iordanis, que uniuersa irrigabatur, antequam subuerteret Dominus Sodomam et Gomorrham, sicut paradisus Domini, et sicut Aegyptus uenientibus in Segor. Elegitque sibi Lot regionem circa Iordanem, et recessit ab Oriente, diuisique sunt alterutrum a fratre suo. Abram habitauit in terra Chanaam: Lot uero moratus est in oppidis, que erant circa Iordanem, et habitauit in Sodomis. Homines autem Sodomite pessimi erant, et peccatores [a 1Kb] coram Domino nimis. [B. XX, C. XXXI.] Dixitque Dominus ad  Abram, postquam diuisus est Lot ab eo: Leua oculos tuos, et uide a loco, in quo nunc es, ad aquilonem et ad meridiem, ad orientem et ad occidentem. Omnem terram, quam conspicis, tibi dabo et semini tuo usque in sempiternum. Faciamque semen tuum sicut puluerem terre: si quis potest hominum numerare puluerem terre, semen quoque tuum numerare poterit. Surge et perambula terram in longitudinem et in latitudinem suam, quia tibi daturus sum eam. Mouens igitur Abram tabernaculum suum, uenit et habitauit iuxta conuallem Mamre, que est in Hebron: edificauitque ibi altare Domino.

[T. uIII, C. XXXII, Cap. XIu.] Factum est autem in illo tempore, ut Amraphel, Rex Sennaar, et Arioch rex Ponti, et Chodorlahomor, rex Elamitarum, et  Thadal, rex Gentium, inirent bellum contra Bara, regem Sodomorum, et contra Bersa, regem Gomorrhe, et contra Sennaab, regem Adame, et contra Semeber, regem Seboim, contraque regem Bale, ipsa est Segor. Omnes hi conuenerunt in uallem Siluestrem, que nunc est mare salis. Duodecim enim annis seruierant Chodorlahomor, et tertio decimo anno recesserunt ab eo. Igitur anno quartodecimo uenit Chodorlahomor, et reges qui erant cum eo: percusseruntque Raphaim in Astaroth Carnaim, et Zuzim [b 10Kb] cum eis, et Emim in Saue Cariathaim, et Horrheos in montibus Seir, usque ad Campestria Pharan, que est in solitudine. Reuersique sunt, et uenerunt ad fontem Mesphat, ipsa est Cades: et percusserunt omnem regionem Amalecitarum, et  Ammorheum qui habitabat in Asason Thamar. Et egressi sunt rex Sodomorum et rex Gomorrhe,  rexque Adame, et rex Seboim, nec non et rex Bale, que est Segor: et direxerunt aciem contra eos in ualle Siluestri, scilicet aduersum Chodorlahomor, regem Elamitarum, et Thadal, regem Gentium, et Amraphel, regem Sennaar, et Arioch, regem Ponti: quatuor reges aduersus quinque. uallis autem Siluestris habebat puteos multos bituminis. Itaque rex Sodomorum et Gomorrhe terga uerterunt, cecideruntque ibi, et qui remanserant, fugerunt ad montem. Tulerunt autem omnem substantiam Sodomorum et Gomorrhe, et uniuersa que ad cibum pertinent, et abierunt: necnon et Lot et substantiam eius, filium fratris Abram, qui habitabat in Sodomis. Et ecce unus qui euaserat, nuntiauit Abram Hebreo, qui habitabat in conualle Mamre  Amorrhei, fratris Escol, et fratris Aner: hi enim pepigerant fedus cum Abram. Quod cum audisset Abram, captum uidelicet Lot fratrem suum, numerauit expeditos uernaculos suos trecentos decem et octo, et persecutus est [c 1Kb] eos usque Dan. Et diuisis sociis, irruit super eos nocte: percussitque eos, et persecutus est eos usque Hoba, que est ad leuam Damasci. Reduxitque omnem substantiam, et Lot fratrem suum cum substantia illius, mulieres quoque et populum. Egressus est autem rex Sodomorum in occursum eius, postquam reuersus est a cede Chodorlahomor et regum qui cum eo erant in ualle Saue, que est uallis regis. At uero Melchisedec, rex Salem, proferens panem et uinum , benedixit ei, et ait:  Benedictus Abram Deo excelso, qui creauit celum et terram, et benedictus Deus excelsus, quo protegente, hostes in manibus tuis sunt. Et dedit ei decimas ex omnibus. Dixit autem rex Sodomorum ad Abram: Da mihi animas, cetera tolle tibi. Qui respondit ei: Leuo manum meam ad Dominum Deum excelsum, possessorem celi et terre, quod a filo subtegminis usque ad corrigiam calige, non accipiam ex omnibus que tua sunt, ne dicas: Ego ditaui Abram: exceptis his que comederunt iuuenes, et partibus uirorum qui uenerunt mecum, Aner, Escol, et Mamre; isti accipient partes suas.

[T. IX, B. XXI, C. XXXIII, Cap. Xu.] His ita transactis, factus est sermo Domini ad Abram per uisionem, dicens: Noli timere, Abram: ego protector  tuus sum, et merces tua magna nimis: Dixitque Abram, Domine Deus, quid dabis mihi? ego uadam  absque liberis, et filius procuratoris domus mee, iste Damascus Eliezer. Addiditque Abram: Mihi autem non dedisti semen, et ecce uernaculus meus, heres meus erit. Statimque sermo Domini factus est ad eum, dicens: Non erit hic heres tuus, sed qui egredietur de utero tuo, ipsum habebis heredem. Eduxitque eum foras, et ait illi: Suspice celum, et numera stellas, si potes. Et dixit ei: Sic erit semen tuum. Credidit [a 1Kb] Domino, et reputatum est illi ad iustitiam. Dixitque ad eum: Ego Dominus qui eduxi te de Ur Chaldeorum, ut darem tibi terram istam, et possideres eam. At ille ait: Domine Deus, unde scire possum, quod possessurus sim eam? Et respondens Dominus: Sume, inquit, mihi uaccam triennem, et capram trimam, et arietem  annorum trium, turturem quoque et columbam. Qui tollens uniuersa hec, diuisit ea per medium, et utrasque partes contra se altrinsecus posuit: aues autem non diuisit. Descenderuntque uolucres super cadauera, et abigebat eas Abram. Cumque sol occumberet, sopor irruit super Abram, et horror magnus, et tenebrosus inuasit eum. Dictumque est ad eum: Scito prenoscens quod peregrinum futurum sit semen tuum in terra non sua, et subiicient eos seruituti, et affligent quadringentis annis. uerumtamen gentem, cui seruituri sunt, ego iudicabo, et posthec egredientur cum magna substantia. Tu autem ibis ad patres tuos in pace, sepultus in senectute bona. Generatione autem quarta reuertentur huc: necdum enim complete sunt iniquitates  Amorrheorum usque ad presens tempus. Cum ergo occubuisset sol, facta est caligo tenebrosa, et apparuit clibanus fumans, et lampas ignis transiens inter diuisiones illas. In die illo pepigit Dominus cum Abram fedus, dicens: Semini tuo dabo terram hanc a fluuio Aegypti usque ad fluuium magnum Euphratem. Cineos, et Cenezeos, et Cedmoneos, et Etheos, et Pherezeos, Raphaim quoque, et Amorrheos, et Chananeos, et Gergeseos, et Iebuseos.

[T. X, Cap. XuI.] Igitur Sarai, uxor Abram, non genuerat liberos; sed habens ancillam Aegyptiam nomine Agar, dixit marito suo: Ecce conclusit me Dominus, ne parerem, ingredere ad ancillam meam, si forte saltem ex illa suscipiam filios. Cumque  ille acquiesceret deprecanti, tulit Agar Aegyptiam ancillam suam, post annos decem quam habitare ceperant in terra Chanaan, et dedit eam uiro suo uxorem. Qui ingressus est ad eam. At illa concepisse se uidens, despexit dominam suam. Dixitque Sarai ad Abram: Inique agis contra me: ego dedi ancillam meam in sinum tuum, que uidens quod conceperit, despectui me habet: iudicet Dominus inter me et te. Cui respondens Abram: Ecce, ait, ancilla tua in manu tua est, utere ea ut libet. Affligente igitur eam Sarai, fugam iniit.  Cumque inuenisset illam angelus Domini iuxta fontem aque in solitudine, qui [uulg. que] est in uia Sur, [b 1Kb] dixit ad illam: Agar ancilla Sarai, unde uenis? et quo uadis? que respondit: A facie Sarai domine mee ego fugio. Dixitque ei angelus Domini: Reuertere ad dominam tuam, et humiliare sub manu ipsius. Et rursum: Multiplicans, inquit, multiplicabo semen tuum, et non numerabitur pre multitudine. Ac deinceps: Ecce, ait, concepisti, et paries filium: uocabisque nomen eius Ismel, eo quod audierit Dominus afflictionem tuam. Hic erit ferus homo, manus eius contra omnes, et manus omnium contra eum, et e regione uniuersorum fratrum suorum figet tabernacula. uocauit autem nomen Domini qui loquebatur ad eam: Tu, Deus,  qui uidisti me. Dixit enim: Profecto hic uidi posteriora uidentis me. Propterea appellauit puteum illum, Puteum uiuentis et uidentis me. Ipse est inter Cades et Barad. Peperitque Agar Abre filium: qui uocauit nomen eius Ismel. Octoginta et sex annorum erat Abram, quando peperit ei Agar Ismelem.

[B. XXII, C. XXXIu, Cap. XuII.] Postquam uero nonaginta et nouem annorum esse ceperat, apparuit ei Dominus: dixitque ad eum: Ego Deus omnipotens, ambula coram me, et esto perfectus. Ponamque fedus meum inter me et te, et multiplicabo te uehementer nimis. Cecidit Abram pronus in faciem. Dixitque ei Deus: Ego sum, et pactum meum tecum, erisque pater multarum gentium. Nec ultra uocabitur nomen tuum Abram: sed appellaberis Abraham,  quia patrem multarum gentium constitui te. Faciamque te crescere uehementissime, et ponam te in gentibus, regesque ex te egredientur. Et statuam pactum meum inter me et te, et inter semen tuum post te in generationibus suis, federe sempiterno: ut sim Deus tuus, et seminis tui post te. Daboque tibi et semini tuo terram peregrinationis tue, omnem terram Chanaan in possessionem eternam, eroque Deus eorum. [T. XI.] Dixit iterum Deus ad Abraham: Et tu ergo custodies pactum meum, et semen tuum post te in generationibus suis. Hoc est pactum meum quod obseruabitis inter me et uos, et semen tuum post te: Circumcidetur ex uobis omne masculinum, et circumcidetis carnem preputii uestri, ut sit in signum federis inter me et uos. Infans octo  dierum circumcidetur in uobis, omne masculinum in generationibus uestris, tam uernaculus, quam emptitius circumcidetur, et quicumque non fuerit de stirpe uestra: eritque pactum meum in carne uestra in fedus eternum. Masculus, cuius preputii caro circumcisa non fuerit, delebitur anima illa de populo suo: quia pactum meum irritum fecit. Dixit quoque Deus ad Abraham: Sarai uxorem tuam non uocabis Sarai, sed Saram. Et benedicam ei, et ex illa dabo tibi filium cui benedicturus sum, eritque in nationes, et reges populorum orientur ex eo. Cecidit Abraham in faciem  suam, et risit, dicens in corde suo: Putasne, centenario nascetur filius? et Sara nonagenaria pariet? Dixitque ad Deum: Utinam Ismel uiuat coram te. Et ait Deus ad Abraham: Sara, uxor tua, pariet tibi filium, uocabisque nomen eius Isaac, et constituam pactum meum illi in fedus sempiternum, et semini eius post eum. Super Ismel quoque exaudiui te: ecce, benedicam ei, et augebo, et multiplicabo eum ualde, duodecim duces generabit, et faciam illum in gentem magnam. Pactum uero meum statuam ad Isaac, quem pariet tibi Sara tempore isto in anno altero. Cumque finitus esset sermo loquentis cum eo, ascendit Deus ab Abraham. Tulit autem Abraham Ismelem, filium suum, et omnes uernaculos domus sue, uniuersosque quos emerat, cunctos mares ex  omnibus uiris domus sue, et circumcidit carnem preputii eorum statim in ipsa die, sicut preceperat ei Deus. Abraham nonaginta et nouem erat annorum quando circumcidit carnem preputii sui. Et Ismel filius eius [uulg. tac. eius] tredecim annos impleuerat tempore circumcisionis sue. Eadem die circumcisus est Abraham et Ismel filius eius. Et omnes uiri domus illius, tam uernaculis, quam emptitii et alienigene pariter circumcisi sunt.

[T. XII, B. XXXIII, C. XXXu, Cap. XuIII.] Apparuit autem ei Dominus in conualle Mamre sedenti in ostio tabernaculi sui, in ipso feruore diei. Cumque eleuasset oculos, apparuerunt ei tres uiri stantes propter [uulg. prope] eum, quos cum uidisset, cucurrit in occursum eorum de ostio tabernaculi, et  adorauit in terram: Et dixit: Domine, si inueni gratiam in oculis tuis, ne transeas seruum tuum; sed afferam pauxillum aque, et lauate pedes uestros, et requiescite sub arbore. Ponamque buccellam panis, et confortate cor uestrum, postea transibitis: idcirco enim declinastis ad seruum uestrum. Qui dixerunt: Fac ut locutus es. Festinauit Abraham in tabernaculum ad Saram, dixitque ei: Accelera, tria sata simile commisce, et fac subcineritios panes. Ipse uero ad armamentum cucurrit, et tulit inde uitulum tenerrimum et optimum, deditque puero, qui festinauit et coxit illum. Tulit quoque butyrum et lac, et uitulum quem coxerat, et posuit coram eis: ipse uero stabat iuxta eos sub arbore. Cumque comedissent, dixerunt ad eum: Ubi est Sara, uxor tua?  ille respondit: Ecce in tabernaculo est. Cui dixit: Reuertens ueniam ad te tempore isto, uita comite, et habebit filium Sara uxor tua. Quo audito, Sara risit post ostium tabernaculi. Erant autem ambo senes, prouecteque etatis, et desierunt Sare fieri muliebria. Que risit occulte, dicens: Postquam consenui, et dominus meus uetulus est, uoluptati operam dabo? Dixit autem Dominus ad Abraham: Quare risit Sara, dicens: Num uere paritura sum anus? Numquid Deo est quidquam difficile? iuxta condictum reuertar ad te hoc eodem tempore, uita comite, et habebit Sara  filium. Negauit Sara dicens, Non risi, timore perterrita. Dominus autem: Non est, inquit, ita; sed risisti. Cum ergo surrexissent inde uiri, direxerunt oculos contra Sodomam, et Abraham simul gradiebatur, deducens eos. Dixitque Dominus: Num celare potero Abraham que gesturus sum, cum futurus sit in gentem magnam, ac robustissimam, et benedicende sint in illo omnes nationes terre? Scio enim quod precepturus sit filiis suis, et domui sue post se, ut custodiant uiam Domini, et faciant iustitiam et iudicium, ut adducat Dominus propter Abraham omnia que locutus est ad eum. Dixit itaque Dominus: Clamor Sodomorum et Gomorreorum multiplicatus est, et peccatum eorum aggrauatum est nimis. Descendam et uidebo, utrum clamorem qui uenit ad  me, opere compleuerint: an non est ita, ut sciam. Conuerteruntque se inde, et abierunt Sodomam: Abraham uero adhuc stabat coram Domino. Et appropinquans ait: Numquid perdes iustum cum impio? Si fuerint quinquaginta iusti in ciuitate, peribunt simul, et non parces loco illi propter quinquaginta iustos, si fuerint in ea? Absit a te, ut rem hanc facias, et occidas iustum cum impio, fiatque iustus sicut impius. Non est hoc tuum. Qui iudicas omnem terram, nequaquam facies iudicium [uulg. add. hoc]. Dixitque Dominus ad eum: Si inuenero Sodomis quinquaginta iustos in medio ciuitatis, dimittam omni loco propter eos. Respondens Abraham ait: Quia semel cepi, loquar ad Dominum meum, cum sim puluis et cinis. Quid si minus quinquaginta iustis,  quinque fuerint? delebis, propter [a 1Kb] quinque, uniuersam urbem? Et ait; Non delebo, si inuenero ibi quadraginta et quinque. Rursumque locutus est ad eum: Sin autem quadraginta [b 1Kb] inuenti fuerint, quid facies? Ait: Non percutiam propter quadraginta. Ne, queso, inquit, indigneris, Domine, si loquar: Quid si inuenti fuerint ibi triginta? Respondit: Non faciam, si inuenero ibi triginta. Quia semel, ait, cepi, loquar ad Dominum meum: Quid si inuenti fuerint ibi uiginti? Dixit: Non interficiam propter uiginti. Obsecro, inquit, ne irascaris, Domine, si loquar adhuc semel: Quid si inuenti fuerint ibi decem? Et dixit: Non delebo propter decem. Abiit Dominus, postquam cessauit loqui ad Abraham, et ille reuersus est in locum suum.

 [C. XXXuI, Cap. XIX.] ueneruntque duo angeli Sodomam uespere, sedente Lot in foribus ciuitatis. Qui cum uidisset, surrexit [uulg. add. eos], et iuit obuiam eis: adorauitque pronus in terram, et dixit: Obsecro, domini, declinate in domum pueri uestri, et manete ibi: lauate pedes uestros: et mane proficiscemini in uiam uestram. Qui dixerunt: Minime, sed in platea manebimus. Compulit illos oppido ut diuerterent ad eum: ingressisque domum illius fecit conuiuium, coxit azyma, et comederunt. Prius autem quam irent cubitum, uiri ciuitatis uallauerunt  domum a puero usque ad senem, omnis populus simul. uocaueruntque Lot, et dixerunt ei: Ubi sunt uiri qui introierunt ad te nocte? educ illos huc, ut cognoscamus eos. Egressus ad eos Lot, post tergum occludens ostium, ait: Nolite, queso, fratres mei, nolite malum hoc facere. Habeo duas filias, que necdum cognouerunt uirum: educam eas ad uos, et abutimini eis sicut placuerit uobis, dummodo uiris istis nichil faciatis mali, quia ingressi sunt sub umbraculum culminis mei. At illi dixerunt: Recede illuc. Et rursus: ingressus es, inquiunt, ut aduena; numquid ut iudices? te ergo ipsum magis quam hos affligemus. uimque faciebant Lot uehementissime: iam prope erant [uulg. iamque erat] ut infringerent fores. Et ecce miserunt manum  uiri, et introduxerunt ad se Lot, clauseruntque ostium, et eos, qui erant foris, percusserunt cecitate a minimo usque ad maximum, ita ut ostium inuenire non possent. Dixerunt autem ad Lot: Habes hic tuorum quempiam? generum, aut filios, aut filias, omnes, qui tui sunt, educ de urbe hac: delebimus enim locum istum, eo quod increuerit clamor eorum coram Domino, qui misit nos ut perdamus illum [uulg. illos]. Egressus itaque Lot, locutus est ad generos suos, qui accepturi erant filias eius, et dixit: Surgite, egredimini de loco isto: quia delebit Dominus ciuitatem hanc. Et uisus est eis quasi ludens loqui. Cumque esset mane, cogebant eum angeli, dicentes: Surge, tolle uxorem tuam et duas filias quas habes: ne et tu pariter pereas in scelere ciuitatis.  Dissimulante illo, apprehenderunt manum eius, et manum uxoris, ac duarum filiarum eius, eo quod parceret Dominus illi. Et eduxerunt eum, et posuerunt extra ciuitatem. Ibi [a 1Kb] locutus est Dominus ad eum: Salua animam tuam: noli respicere post tergum, nec stes in omni circa regione: sed in monte saluum te fac, ne et tu simul pereas. Dixitque Lot ad eos: Queso, Domine mi, quia inuenit seruus tuus gratiam coram te, et magnificasti misericordiam tuam quam fecisti mecum, ut saluares animam meam, nec possum in monte saluari, ne forte apprehendat me malum, et moriar: Est ciuitas hec iuxta, ad quam possum fugere, parua, et saluabor in ea: numquid non modica est, et uiuet anima mea? Dixitque ad eum: Ecce etiam in hoc suscepi preces tuas, ut non  subuertam urbem pro qua locutus es. Festina et saluare ibi, quia non potero facere quidquam donec ingrediaris illud. Idcirco uocatum est nomen urbis illius Segor. Sol egressus est super terram, et Lot  ingressus est Segor. [C. XXXuII.] Igitur Dominus pluit super Sodomam et Gomorrham sulphur et ignem a Domino de celo, et subuertit ciuitates has, et omnem circa regionem, uniuersos habitatores urbium, et cuncta terre uirentia. Respiciensque uxor eius post se, uersa est in statuam salis. [B. XXIu.] Abraham autem consurgens mane, ubi steterat prius cum Domino, intuitus est Sodomam et Gomorrham, et uniuersam terram regionis illius: uiditque ascendentem fauillam de terra quasi fornacis fumum. Cum enim subuerteret Deus ciuitates regionis illius, recordatus est Abrahe, et liberauit Lot de subuersione urbium in quibus habitauerat. [T. XIII.] Ascenditque Lot de Segor, et mansit in monte, due quoque filie eius cum eo ,  et mansit in spelunca ipse, et due filie eius cum eo. Dixitque maior ad minorem: Pater noster senex est, et nullus uirorum remansit in terra qui possit ingredi ad nos iuxta morem uniuerse terre. ueni, inebriemus eum uino, dormiamusque cum eo, ut seruare possimus ex patre nostro semen. Dederunt itaque patri suo bibere uinum nocte illa: Et ingressa est maior, dormiuitque cum patre: at ille non sensit, nec quando accubuit filia, nec quando surrexit. Altera quoque die dixit maior ad minorem: Ecce dormiui heri cum patre meo, demus ei bibere uinum etiam hac nocte, et dormies cum eo, ut saluemus semen de patre nostro. Dederunt et illa nocte patri [b 1Kb] uinum, ingressaque minor filia, dormiuit cum eo, et nec tunc quidem sensit quando concubuerit, uel quando illa  surrexerit. Conceperunt ergo due filie Lot de patre suo. Peperitque maior filium, et uocauit nomen eius Moab: ipse est pater Moabitarum usque in presentem. diem. Minor quoque peperit filium, et uocauit nomen [c 40Kb] Ammon, id est, filius populi mei: ipse est pater Ammonitarum usque hodie.

[T. XIu, B. XXu, C. XXXuIII, Cap. XX.] Profectus inde Abraham in terram australem, habitauit inter Cades et Sur, et peregrinatus est in Geraris. Dixitque de Sara uxore sua: Soror mea est. Misit ergo Abimelech rex Gerare, et tulit eam. uenit autem Deus ad Abimelech per somnium nocte, et ait illi: En morieris propter mulierem quam tulisti: habet enim uirum. Abimelech uero non tetigerat eam, et ait: Domine, num gentem ignorantem et  iustam interficies? Nonne ipse dixit mihi: Soror mea est, et ipsa ait: Frater meus est? in simplicitate cordis mei et munditia manuum mearum feci hoc. Dixitque ad eum Deus: Et ego scio quod simplici  corde feceris, et ideo custodiui te ne peccares in me, et non dimisi ut tangeres eam. Nunc igitur redde uiro suo uxorem, quia propheta est: et orabit pro te, et uiues: si autem nolueris reddere, scito quod morte morieris tu, et omnia que tua sunt. Statimque de nocte consurgens Abimelech, uocauit omnes seruos suos, et locutus est uniuersa uerba hec in auribus eorum, timueruntque omnes uiri ualde. uocauit autem Abimelech etiam Abraham, et dixit ei: Quid fecisti nobis? quid peccauimus in te, quia induxisti super me et super regnum meum peccatum grande? que non debuisti facere, fecisti nobis. Rursusque expostulans, ait: Quid uidisti, ut hoc faceres? Respondit Abraham: Cogitaui mecum, dicens: Forsitan non est timor Dei in loco isto, et interficient me  propter uxorem meam: alias autem uere soror mea est, filia patris mei, et non filia matris mee, et duxi eam in uxorem. Postquam autem eduxit me Deus de domo patris mei, dixi ad eam: Hanc misericordiam facies mecum: in omni loco, ad quem ingrediemur, dices, quod frater tuus sim. Tulit igitur Abimelech oues et boues, et seruos et ancillas, et dedit Abraham: reddiditque illi Saram uxorem suam, et ait: Terra coram uobis est, ubicumque tibi placuerit, habita. Sare autem dixit: Ecce mille argenteos dedi fratri tuo: hoc erit tibi in uelamen oculorum ad omnes qui tecum sunt, et quocumque perrexeris: mementoque te deprehensam. Orante autem Abraham, sanauit Deus Abimelech, et uxorem ancillasque eius, et pepererunt: concluserat enim Dominus omnem  uuluam domus Abimelech propter Saram uxorem Abrahe.

[T. Xu, B. XXuI, C. XXXuIII, Cap. XXI.] uisitauit autem Dominus Saram, sicut promiserat, et impleuit que locutus est. Concepitque et peperit filium in senectute sua, tempore quo predixerat ei Deus. uocauitque Abraham nomen filii sui, quem genuit ei Sara, Isaac: et circumcidit eum octauo die, sicut preceperat ei Deus, cum centum esset annorum: hac quippe etate patris, natus est Isaac. Dixitque Sara; Risum fecit mihi Deus: quicumque audierit, corridebit mihi. Rursumque ait: Quis auditurum crederet Abraham, quod Sara lactaret filium, quem peperit ei iam seni? Creuit igitur puer et ablactatus est: fecitque Abraham grande conuiuium in die  ablactationis eius. [C. XL.] Cumque uidisset Sara filium Agar Aegyptie ludentem [a 1Kb] , dixit ad Abraham: Eiice ancillam hanc et filium eius; non enim erit heres filius ancille cum filio meo Isaac. Dure accepit hoc Abraham pro filio suo. Cui dixit Deus: non tibi uideatur asperum super puero, et super ancilla  tua, omnia que dixerit tibi Sara, audi uocem eius; quia in Isaac uocabitur tibi semen. Sed et filium ancille faciam in gentem magnam, quia semen tuum est. Surrexit itaque Abraham mane, et tollens panem et utrem aque, imposuit scapule eius, tradiditque puerum, et dimisit eam. Que cum abiisset, errabat in solitudine Bersabee. Cumque consumpta esset aqua in utre, abiecit puerum subter unam arborum, que ibi erant. Et abiit, seditque e regione procul quantum potest arcus iacere. Dixit enim: Non uidebo morientem puerum: et sedens contra, leuauit uocem suam, et fleuit. Exaudiuit autem Deus uocem pueri: uocauitque angelus Dei Agar de celo, dicens: Quid agis, Agar? noli timere: exaudiuit enim Deus uocem pueri de loco in quo est: surge, tolle puerum, et  tene manum illius: quia in gentem magnam faciam eum. Aperuitque oculos eius Deus: que uidens puteum aque, abiit, et impleuit utrem, deditque puero bibere. Et fuit cum eo: qui creuit, et moratus est in solitudine, factusque est iuuenis sagittarius. Habitauitque in deserto Pharan, et accepit illi mater sua uxorem de terra Aegypti. [C. XLI.] Eodem tempore dixit Abimelech, et Phichol, princeps exercitus eius, ad Abraham: Deus tecum est in uniuersis, que agis. Iura ergo per Deum, ne noceas mihi, et posteris meis, stirpique mee: sed iuxta misericordiam, quam feci tibi, facies mihi, et terre in qua uersatus es aduena. Dixitque Abraham: Ego iurabo. Et increpauit Abimelech propter puteum aque, quem ui abstulerant serui illius. Responditque Abimelech:  Nesciui quis fecerit hanc rem: sed et tu non indicasti mihi, et ego non audiui preter hodie. Tulit itaque Abraham oues et boues, et dedit Abimelech: percusseruntque ambo fedus. Et statuit Abraham septem agnas gregis seorsum. Cui dixit Abimelech: Quid sibi uolunt septem agne iste, quas stare fecisti seorsum? At ille: Septem, inquit, agnas accipies de manu mea, ut sint in testimonium mihi, quoniam ego fodi puteum istum. Idcirco uocatus est locus ille Bersabee: quia ibi uterque iurauerunt. Et inierunt fedus pro puteo iuramenti. Surrexit autem Abimelech et Phicol, princeps militie eius, reuersique sunt in terram Philistinorum. Abraham uero plantauit nemus in Bersabee, et inuocauit ibi nomen Domini Dei eterni. Et fuit colonus  terre Philistinorum diebus multis.

[T. XuI, B. XXuII, C. XLII, Cap. XXII.] Que postquam gesta sunt, tentauit Deus Abraham, et dixit ad eum: Abraham! Ille respondit: Adsum. Ait illi: tolle filium tuum unigenitum, quem diligis, Isaac [b 40Kb] , et uade in terram uisionis: atque offer eum  ibi in holocaustum super unum montium quem monstrauero tibi: Igitur Abraham de nocte consurgens, strauit asinum suum, ducens secum duos iuuenes et Isaac, filium suum. Cumque concidisset ligna in holocaustum, abiit ad locum quem preceperat ei Deus. Die autem tertio, eleuatis oculis, uidit locum procul: dixitque ad pueros suos: Exspectate hic cum asino: ego et puer illuc usque properantes, postquam adorauerimus, reuertemur ad uos. Tulit quoque ligna holocausti, et imposuit super Isaac filium suum: ipse uero portabat in manibus ignem et gladium. Cumque pergerent duo simul, dixit Isaac patri suo: Pater mi! At ille respondit: quid uis, fili? Ecce, inquit, ignis et ligna: ubi est uictima holocausti? Dixit Abraham: Deus prouidebit sibi uictimam  holocausti, fili mi. Pergebant ergo pariter: ueneruntque ad locum quem ostenderat ei Deus, in quo edificauit altare, et desuper ligna composuit: cumque colligasset Isaac filium suum, posuit eum in altari super struem lignorum. Extenditque manum, et arripuit gladium, ut immolaret filium suum. Et ecce angelus Domini de celo clamauit dicens: Abraham! Abraham! Qui respondit: Adsum. Dixitque ei: non extendas manum tuam super puerum, neque facias illi quidquam: nunc cognoui quod timeas Deum, et non pepercisti unigenito filio tuo propter me. Leuauit Abraham oculos suos, uiditque post tergum arietem inter [a 1Kb] uepres herentem cornibus [b 1Kb] suis, quem assumens obtulit holocaustum pro filio suo. Appellauitque nomen loci illius, Dominus uidet.  Unde usque hodie dicitur: In monte Dominus [c 1Kb] uidebit. uocauit autem angelus Domini Abraham secundo de celo, dicens: Per memetipsum iuraui, dicit Dominus: quia fecisti rem hanc, et non pepercisti filio tuo unigenito [d 1Kb] : benedicam tibi, et multiplicabo semen tuum sicut stellas celi, et uelut arenam que est in littore maris: possidebit semen tuum portas inimicorum suorum, et benedicentur in semine tuo omnes gentes terre, quia obedisti uoci mee. Reuersus est Abraham ad pueros suos, abieruntque Bersabee simul, et habitauit ibi. His ita gestis, nuntiatum est Abraham quod Melcha quoque genuisset  filios Nahor fratri suo: Hus primogenitum, et Buz fratrem eius, et Camuel patrem Syrorum, et Chased, et Azau, Pheldas quoque et Iedlaph, ac Bathuel, de quo nata est Rebecca: octo istos genuit Melcha, Nahor fratri Abraham. Concubina uero illius nomine Roma, peperit Tabee, et Gaham, et Tahas et Maacha.

[T. XuII, C. XLIII, Cap. XXIII.] uixit autem Sara centum uiginti septem annis. Et mortua est in ciuitate Arbee, que est Hebron, in terra Chanaan: uenitque Abraham ut plangeret et fleret eam. Cumque surrexisset ab officio funeris, locutus est ad filios Heth, dicens: Aduena sum et peregrinus apud uos: date mihi ius sepulcri uobiscum, ut sepeliam mortuum meum. Responderuntque filii Heth, dicentes:  Audi nos, domine, princeps Dei es apud nos: in electis sepulcris nostris sepeli mortuum tuum: nullusque te prohibere poterit quin in monumento eius sepelias mortuum tuum. Surrexit Abraham, et adorauit populum terre, filios uidelicet Heth: dixitque ad eos: Si placet anime uestre ut sepeliam mortuum meum, audite me, et intercedite pro me apud Ephrom, filium Sohar [uulg. Seor], ut det mihi speluncam duplicem, quam habet in extrema parte agri sui: pecunia digna tradat mihi eam coram uobis in possessionem sepulcri. Habitabat autem Ephron in medio filiorum Heth. Responditque Ephron [e 1Kb] Hettheus ad Abraham cunctis audientibus qui ingrediebantur portam ciuitatis illius, dicens: Nequaquam ita fiat, domine mi, sed [uulg. add. tu]  magis ausculta quod loquor: Agrum trado tibi et speluncam que in eo est; presentibus filiis populi mei, sepeli mortuum tuum. Adorauit Abraham coram populo terre. Et locutus est ad Ephron, circumstante plebe: Queso, ut audias me: Dabo pecuniam pro agro; suscipe eam, et sic sepeliam mortuum meum in eo. Respondit Ephron: Domine mi, audi: Terram quam postulas, quadringentos argenti siclos ualet: istud est pretium inter me et te: sed quantum est hoc? sepeli mortuum tuum. Quod cum audisset Abraham, appendit pecuniam, quam [f 1Kb] Ephron postulauerat, audientibus filiis Heth, quadringentos  siclos argenti et [uulg. tac. et] probate monete publice. Confirmatusque est ager quondam Ephronis, in quo erat spelunca duplex, respiciens Mamre, tam ipse quam spelunca, et omnes arbores eius in cunctis terminis [a 1Kb] per circuitum, Abrahe in possessionem, uidentibus filiis Heth et cunctis qui intrabant portam ciuitatis illius. Atque ita sepeliuit Abraham Saram uxorem suam in spelunca agri [b 1Kb] duplici, que respiciebat Mamre. Hec est Hebron in terra Chanaan. Et confirmatus est ager, et antrum quod erat in eo, Abrahe in possessionem monumenti a filiis Heth.

[T. XuIII, B. XXuIII, C. XLIu, Cap. XXIu.] Erat autem Abraham senex, dierumque multorum: et Dominus in cunctis benedixerat ei. Dixitque ad  seruum seniorem domus sue qui preerat omnibus que habebat: Pone manum tuam subter femur meum, ut adiurem te per Dominum Deum celi et terre, ut non accipias uxorem filio meo de filiabus Chananeorum, inter quos habito: sed ad terram [c 1Kb] meam et ad cognationem meam proficiscaris, et inde accipias uxorem filio meo Isaac. Respondit seruus: Si noluerit mulier uenire mecum in terram hanc, num reducere debeo filium tuum ad locum, de quo egressus es? Dixit Abraham: Caue nequando reducas illuc filium meum: Dominus Deus celi, qui tulit me de domo patris mei, et de terra natiuitatis mee, qui locutus est mihi, et iurauit [d 1Kb] , dicens: Semini tuo dabo terram hanc: ipse mittet angelum suum coram te, et accipies inde uxorem  filio meo; sin autem mulier sequi te noluerit, non teneberis iuramento: filium tantum meum ne reducas illuc. Posuit ergo seruus manum sub femore Abraham domini sui, et iurauit illi super sermone hoc. Tulitque decem camelos de gregibus domini sui et abiit, ex omnibus bonis eius portans secum, profectusque perrexit Mesopotamiam ad urbem Nahor. Cumque camelos fecisset accumbere extra oppidum iusta puteum aque uespere, eo tempore quo solent mulieres egredi ad hauriendam aquam, dixit: Domine Deus domini mei Abraham, occurre, obsecro, mihi hodie, et fac misericordiam cum domino meo Abraham. Ecce ego sto propter fontem aque, et filie habitatorum huius ciuitatis egredientur  ad hauriendam aquam. Igitur puella, cui ego dixero: Inclina hydriam tuam ut bibam: et illa responderit, bibe; quin et camelis tuis dabo potum: ipsa est, quam preparasti seruo tuo Isaac: et per hoc intelligam quod feceris misericordiam cum domino meo. Necdum intra se uerba compleuerat, et ecce Rebecca egrediebatur, filia Bathuel, filii Melche, uxoris Nahor, fratris Abraham, habens hydriam in scapula [uulg. add. sua iuxta Hebr.]: puella decora nimis, uirgoque pulcherrima, et incognita uiro: descenderat autem ad fontem, et impleuerat hydriam, ac reuertebatur. Occurritque ei seruus, et ait: Pauxillum mihi ad sorbendum prebe aque de hydria tua. Que respondit: Bibe, domine mi; celeriterque deposuit hydriam super ulnam suam, et dedit  ei potum. Cumque ille bibisset, adiecit; Quin etiam et camelis tuis hauriam aquam, donec cuncti bibant. Effundensque hydriam in canalibus, recurrit ad puteum ut hauriret aquam: et haustam omnibus camelis dedit. Ille autem contemplabatur eam tacitus, scire uolens utrum prosperum fecisset Dominus iter suum, an non. Postquam ergo [uulg. autem] biberunt cameli, protulit uir inaures aureas, [e 2Kb] appendentes siclos duos, et armillas totidem pondo siclorum decem. Dixitque ad eam: Cuius es filia? indica mihi: est in domo patris tui locus ad manendum? Que respondit: Filia Bathuelis sum filii Melche, quem peperit [uulg. add. ipsi] Nahor. Et addidit, dicens: Palearum quoque et feni plurimum est apud nos, et locus spatiosus ad manendum. Inclinauit se homo,  et adorauit Dominum, dicens: Benedictus Dominus Deus domini mei Abraham, qui non abstulit misericordiam et ueritatem suam a domino meo, et recto itinere me perduxit in domum fratris domini mei. Cucurrit itaque puella, et nuntiauit in domum matris sue omnia que audierat. Habebat autem Rebecca fratrem nomine Laban, qui festinus egressus est ad hominem, ubi erat fons. Cumque uidisset inaures et armillas in manibus sororis sue, et audisset cuncta uerba referentis: Hec locutus est mihi homo: uenit ad uirum, qui stabat iuxta camelos, et prope fontem [uulg. add. aque]: dixitque ad eum: Ingredere, benedicte Domini: cur foris stas? preparaui domum et locum camelis. Et introduxit eum  in hospitium: ac destrauit camelos, deditque paleas et fenum camelis [uulg. tac. camelis], et aquam ad lauandos pedes eius, et uirorum qui uenerant cum eo. Et appositus est in conspectu eius panis. Qui ait: Non comedam, donec loquar sermones meos. Respondit ei: Loquere. At ille: Seruus, inquit, Abraham sum: et Dominus benedixit domino meo ualde, magnificatusque est: et dedit ei oues et boues, argentum et aurum, seruos et ancillas, camelos et asinos. Et peperit Sara, uxor domini mei, filium domino meo in senectute sua, deditque illi omnia que habuerat. Et adiurauit me dominus meus, dicens: Non accipies uxorem filio meo de filiabus Chananeorum, in quorum terra habito: sed ad domum patris mei perges, et de cognatione mea accipies  uxorem filio meo: ego uero respondi domino meo: Quid si noluerit uenire mecum mulier? Dominus, ait, in cuius conspectu ambulo, mittet angelum suum tecum, et diriget uiam tuam; accipiesque uxorem filio meo de cognatione mea, et de domo patris mei. Innocens eris a maledictione mea cum ueneris ad propinquos meos, et non dederint tibi. ueni ergo hodie ad fontem [uulg. add. aque], et dixi: Domine Deus domini mei Abraham, si direxisti uiam meam, in qua nunc ambulo, ecce sto iuxta fontem aque; et [a 1Kb] uirgo, que egredietur ad hauriendam aquam, audierit a me: Da mihi pauxillum aque ad bibendum ex hydria tua, et dixerit mihi: Et tu bibe, et camelis tuis hauriam, ipsa est mulier quam preparauit Dominus filio domini mei. Dum hec mecum tacitus  uoluerem, apparuit Rebecca ueniens cum hydria, quam portabat in scapula, descenditque ad fontem, et hausit aquam. Et aio ad eam: Da mihi paululum bibere. Que festinans deposuit hydriam de humero, et dixit mihi: Et tu bibe, et camelis tuis potum tribuam. Bibi, et adaquauit camelos. Interrogauique eam, et dixi: Cuius es filia? Que respondit: Filia Bathuelis sum, filii Nahor, quem peperit ei Melcha. Suspendi itaque inaures ad ornandam faciem eius, et armillas posui in manibus eius. Pronusque adoraui Dominum, benedicens Domino Deo domini mei Abraham, qui perduxit me recto itinere, ut sumerem filiam fratris domini mei filio eius. Quamobrem si facitis misericordiam et ueritatem cum domino meo, indicate mihi: sin autem aliud placet,  et hoc dicite [uulg. add. mihi] ut uadam ad dexteram siue ad sinistram. Responderuntque [h. respondit] Laban et Bathuel: A Domino egressus est sermo, non possumus extra placitum eius quidquam aliud tecum loqui. En Rebecca coram te est, tolle  eam, et proficiscere, et sit uxor filii domini tui, sicut locutus est Dominus. Quod cum audisset puer Abraham,  Orta autem fame super terram, post eam sterilitatem que acciderat in diebus Abraham, abiit Isaac ad Abimelech regem Philistinorum in Gerara. [T. XX, B. XXX.] Apparuitque ei Dominus, et ait: Ne descendas in Aegyptum, sed  quiesce in terra, quam dixero tibi. Et peregrinare in ea, eroque tecum, et benedicam tibi: tibi enim et semini tuo dabo uniuersas regiones has, complens iuramentum quod spopondi Abraham patri tuo. Et multiplicabo semen tuum, sicut stellas celi; daboque posteris tuis uniuersas regiones has, et benedicentur in semine tuo omnes gentes terre, eo quod obedierit Abraham uoci mee, et custodierit precepta et mandata mea, et ceremonias legesque seruauerit. Mansit itaque Isaac in Geraris. Qui cum interrogaretur a uiris loci illius super uxore sua, respondit: Soror mea est; timuerat enim confiteri quod sibi esset sociata coniugio, reputans ne forte interficerent eum propter illius pulchritudinem. Cumque pertransissent dies plurimi, et ibidem moraretur;  prospiciens Abimelech, Philistinorum rex, per fenestram, uidit eum iocantem cum Rebecca, uxore sua. Et accersito, ait: Perspicuum est quod uxor tua sit, cur mentitus es eam sororem tuam esse? Respondit: timui ne morerer propter eam. Dixitque Abimelech: Quare imposuisti nobis? potuit coire quispiam de populo cum uxore tua, et induxeras super nos grande peccatum. Precepitque omni populo, dicens: Qui tetigerit hominis huius uxorem, morte morietur. Seuit autem Isaac in terra illa, et inuenit in ipso anno centuplum: benedixitque ei Dominus. Et locupletatus est homo, et ibat proficiens atque succrescens, donec magnus uehementer effectus est: habuit quoque possessiones ouium et armentorum, et familie plurimum. Ob hoc  inuidentes ei Philistini, omnes puteos, quos foderant serui patris illius Abraham, illo tempore obstruxerunt, implentes humo, in tantum, ut ipse Abimelech diceret ad Isaac: Recede a nobis, quoniam potentior nostri [uulg. nobis] factus es ualde. Et ille discedens, ut ueniret ad torrentem Gerare, habitaretque ibi: rursumque fodit alios puteos, quos foderant serui patris sui Abraham, et quos, illo mortuo, olim obstruxerant Philisthiim: appellauitque eos iisdem nominibus quibus ante pater uocauerat. Foderuntque in Torrente et repererunt aquam uiuam. Sed et ibi iurgium fuit pastorum Gerare aduersum pastores Isaac, dicentium: Nostra est aqua: quam ob rem nomen putei ex eo quod acciderat, uocauit Calumniam. Foderunt et alium, et pro illo quoque rixati sunt, appellauitque eum, [a 23Kb] Inimicitias. Profectus  inde fodit alium puteum, pro quo non contenderunt, itaque uocauit nomen eius, Latitudo, dicens: Nunc dilatauit nos Dominus, et fecit crescere super terram. [T. XXI.] Ascendit autem ex illo loco in Bersabee, ubi apparuit ei Dominus in ipsa nocte, dicens: Ego sum Deus Abraham patris tui, noli metuere, quia tecum sum, et benedicam tibi, et multiplicabo semen tuum propter seruum meum Abraham. Itaque edificauit ibi altare, et inuocato nomine Domini, extendit tabernaculum: precepitque seruis suis ut foderent puteum. Ad quem locum cum uenisset de Geraris, Abimelech, et Ohuzath [uulg. Ohozath] amicus illius, et Phichol, dux militum, locutus est eis Isaac: Quid uenistis ad me, hominem quem odistis, et expulistis a uobis? Qui responderunt:  uidimus tecum esse Dominum, et idcirco nunc [uulg. nos] diximus: Sit iuramentum inter nos, et ineamus fedus, ut non facias nobis quidquam mali, sicut et nos nichil tuorum attigimus, nec fecimus quod te lederet: sed cum pace dimisimus auctum benedictione Domini. Fecit ergo eis conuiuium, et post cibum et potum, surgentes mane, iurauerunt sibi mutuo, dimisitque eos Isaac pacifice in locum suum. Ecce autem uenerunt in ipso die serui Isaac, annuntiantes ei de puteo quem foderant, atque dicentes: Inuenimus aquam. Unde appellauit eum, Abundantiam, et nomen urbi impositum est Bersabee, usque in presentem diem. Esau uero quadragenarius duxit uxores, Iudith, filiam Beeri Hethei, et Basemath, filiam Elon eiusdem loci, que  ambe offenderant animum Isaac et Rebecce.

[T. XXII, B. XXXII, C. XLuIII, Cap. XXuII.] Senuit autem Isaac, et caligauerunt oculi eius, et uidere non poterat: uocauitque Esau filium suum maiorem, et dixit ei: Fili mi! Qui respondit: Adsum. Cui pater: uides, inquit, quod senuerim, et ignorem diem mortis mee. Sume arma tua, pharetram et arcum, et egredere foras: Cumque uenatu aliquid apprehenderis, fac mihi inde pulmentum sicut uelle me nosti, et affer, ut comedam, et benedicat  tibi anima mea antequam moriar. Quod cum audisset Rebecca, et ille abiisset in agrum ut iussionem patris expleret, dixit filio suo Iacob: Audiui patrem tuum loquentem cum Esau, fratre tuo, et dicentem ei: Affer mihi de uenatione tua, et fac cibos ut comedam, et benedicam tibi coram Domino antequam moriar. Nunc ergo, fili mi, acquiesce consiliis meis: et pergens ad gregem, affer mihi duos hedos optimos, ut faciam ex eis escas patri tuo, quibus libenter uescitur, quas cum intuleris, et comederit, benedicat tibi priusquam moriatur. Cui ille respondit: Nosti quod Esau, frater meus, homo pilosus sit, et ego lenis: si attrectauerit me pater meus, et senserit, timeo ne putet me sibi uoluisse illudere, et in ducam super me maledictionem pro benedictione.  Ad quem mater: In me sit, ait, ista maledictio, fili mi, tantum audi uocem meam, et pergens affer que dixi. Abiit, et attulit, deditque matri. Parauit illa cibos, sicut nouerat uelle patrem illius. Et uestibus Esau ualde bonis, quas apud se habebat domi induit eum: pelliculasque hedorum circumdedit manibus, et colli nuda protexit. Dedit pulmentum; et panes, quos coxerat, tradidit. Quibus illatis, dixit: Pater mi! At ille respondit: Audio. Quis es tu, fili mi? Dixitque Iacob: Ego sum Esau primogenitus tuus; feci sicut precepisti mihi: surge, sede et comede de uenatione mea, ut benedicat mihi anima tua. Rursum Isaac ad filium suum: Quomodo, inquit, tam cito inuenire potuisti, fili mi? Qui respondit: uoluntas Dei fuit ut cito mihi occurreret quod uolebam.  Dixitque Isaac: Accede huc, ut tangam te, fili mi, et probem utrum tu sis filius meus Esau, an non. Accessit ille ad patrem, et palpato eo, dixit Isaac: uox quidem, uox Iacob est: sed manus, manus sunt Esau. Et non cognouit eum, quia pilose manus similitudinem maioris expresserant. Benedicens ergo illi, ait: Tu es filius meus Esau? Respondit, Ego sum. At ille: Affer mihi, inquit, cibos de uenatione tua, fili mi, ut benedicat tibi anima mea. Quos cum oblatos comedisset, obtulit ei etiam uinum, quo hausto, dixit ad eum: Accede ad me, et da mihi osculum, fili mi. Accessit, et osculatus est eum. Statimque ut sensit uestimentorum illius fragrantiam, benedicens [uulg. add. illi], ait: Ecce odor filii mei sicut odor agri pleni, cui benedixit  Dominus. Det tibi Deus de rore celi, et de pinguedine terre, abundantiam frumenti et uini. Et seruiant tibi populi, et adorent te tribus: esto dominus fratrum tuorum, et incuruentur ante te filii matris tue: qui maledixerit tibi, sit maledictus; et qui benedixerit tibi, benedictionibus repleatur. uix Isaac sermonem impleuerat: et egresso Iacob foras, uenit Esau, coctosque de uenatione cibos intulit patri, dicens: Surge, pater mi, et comede de uenatione filii tui: ut benedicat mihi anima tua. Dixitque illi Isaac: Quis enim es tu? Qui respondit:  Ego sum filius tuus primogenitus Esau. Expauit Isaac stupore uehementi, et ultra quam credi potest, admirans ait: Quis igitur ille est qui dudum captam uenationem attulit mihi, et comedi ex omnibus, priusquam tu uenires? benedixique ei, et erit benedictus. Auditis Esau sermonibus patris irrugiit clamore magno, et consternatus ait: Benedic etiam mihi, pater mi. Qui ait: uenit germanus tuus fraudulenter, et accepit benedictionem tuam. At ille subiunxit: Iuste uocatum est nomen eius Iacob: supplantauit enim me in altera uice, primogenita mea ante tulit, et nunc secundo surripuit benedictionem meam. Rursumque ad patrem: Numquid non reseruasti, ait, et mihi benedictionem? Respondit Isaac: Dominum tuum illum constitui, et omnes  fratres eius seruituti illius subiugaui, frumento et uino stabiliui eum, et tibi post hec, fili mi, ultra quid faciam? Cui Esau: Num unam, inquit, tantum benedictionem habes, pater? mihi quoque obsecro ut benedicas. Cumque eiulatu magno fleret, motus Isaac, dixit ad eum: In pinguedine terre et in rore celi desuper, erit benedictio tua. uiues in gladio, et fratri tuo seruies: tempusque ueniet, cum excutias et soluas iugum eius de ceruicibus tuis. [B. XXXIII]. Oderat ergo semper Esau Iacob pro benedictione qua benedixerat ei pater: dixitque in corde suo: uenient dies luctus patris mei, [a 1Kb] et occidam Iacob, fratrem meum. Nuntiata sunt hec Rebecce, que mittens et uocans Iacob, filium suum, dixit ad eum: Ecce Esau frater tuus minatur ut occidat te. Nunc ergo,  [uulg. add. mi] fili, audi uocem meam, et consurgens fuge ad Laban, fratrem meum in Haran: habitabisque cum eo dies paucos, donec quiescat furor fratris tui, et cesset indignatio eius, obliuiscaturque eorum que fecisti in eum: postea mittam, et adducam te inde huc. Cur utroque orbabor filio in uno die? Dixit quoque Rebecca ad Isaac: Tedet me uite mee propter filias Heth; si acceperit Iacob uxorem de stirpe huius terre, nolo uiuere.

[T. XXIII, C. L., Cap. XXuIII.] uocauit itaque Isaac Iacob, et benedixit ei, precepitque ei dicens: Noli accipere coniugem de genere Chanaan: sed uade et proficiscere in Mesopotamiam Syrie, ad domum Bathuel patris matris tue, et accipe tibi inde uxorem de filiabus Laban auunculi tui. Deus autem  omnipotens benedicat tibi, et crescere te faciat, atque multiplicet: ut sis in turbas populorum. Et det tibi benedictionem Abraham, et semini tuo post te: ut possideas terram peregrinationis tue, quam pollicitus est auo tuo. Cumque dimisisset eum Isaac, profectus uenit in Mesopotamiam Syrie ad Laban, filium Bathuel Syri, fratrem Rebecce matris sue. uidens autem Esau quod benedixisset pater suus Iacob, et misisset eum in Mesopotamiam  Syrie, ut inde uxorem duceret; et quod post benedictionem precepisset ei, dicens: Non accipias coniugem de filiabus Chanaan: quodque obediens Iacob parentibus [b 1Kb] isset in Syriam: probans quoque quod non libenter aspiceret filias Chanaan pater suus: iuit ad Ismelem, et duxit uxorem, absque iis quas prius habebat, Mahelath, filiam Ismel, filii Abraham, sororem Nabaioth. [T. XXIu, C. LI.] Igitur egressus Iacob de Bersabee pergebat Haran. Cumque uenisset ad quemdam locum, et uellet in eo requiescere post solis occubitum, tulit de lapidibus qui iacebant, et supponens capiti suo, dormiuit in eodem loco. uiditque in somnis scalam stantem super terram, et cacumen illius tangens celum: angelos quoque Dei ascendentes et descendentes per  eam, et Dominum innixum scale dicentem sibi: Ego sum Dominus Deus Abraham patris tui, et Deus Isaac: Terram, in qua dormis, tibi dabo et semini tuo. Eritque [c 1Kb] semen tuum quasi puluis terre: dilataberis ad Occidentem, et Orientem, Septentrionem, et Meridiem: et benedicentur in te et in semine tuo cuncte tribus terre. Et ero custos tuus quocumque perrexeris, et reducam te in terram hanc: nec dimittam nisi compleuero uniuersa que dixi. Cumque euigilasset Iacob de somno, ait: uere Dominus est in loco isto, et ego nesciebam. Pauensque, Quam terribilis, inquit, est locus iste! non est hic aliud nisi domus Dei et porta celi. Surgens ergo Iacob mane tulit lapidem quem supposuerat capiti suo, et erexit in titulum, fundens oleum desuper. Appellauitque  nomen urbis Bethel, que prius Luza uocabatur. uouit etiam uotum, dicens: Si fuerit Deus mecum, et custodierit me in uia, per quam [uulg. add. ego] ambulo, et dederit mihi panem ad uescendum, et uestimentum ad induendum, reuersusque fuero prospere ad domum patris mei: erit mihi Dominus in Deum, et lapis iste, quem erexi in titulum, uocabitur Domus Dei: cunctorumque que dederis mihi, decimas offeram tibi.

[B. XXXIu, C. LII, Cap. XXIX.] Profectus ergo Iacob uenit ad terram Orientalem. Et uidit puteum in agro, tres quoque greges ouium accubantes iuxta eum: nam ex illo adaquabantur pecora, et os eius grandi lapide claudebatur. Morisque erat, ut cunctis ouibus congregatis, deuoluerent lapidem, et refectis  gregibus, rursum super os putei ponerent. Dixitque ad pastores: Fratres, unde estis? Qui responderunt: De Haran. Quos interrogans, Numquid, ait, nostis Laban, filium Nahor? Dixerunt: Nouimus. Sanusne est? inquit. ualet, inquiunt: et ecce Rachel, filia eius uenit cum grege [uulg. add. suo]. Dixitque Iacob: Adhuc multum diei superest, nec est tempus ut reducantur ad caulas greges: date ante potum ouibus, et sic ad pastum eas reducite. Qui responderunt:  non possumus, donec omnia pecora congregentur, et amoueamus lapidem de ore putei, ut adaquemus greges. Adhuc loquebantur, et ecce Rachel ueniebat cum ouibus patris sui: nam gregem ipsa pascebat. Quam cum uidisset Iacob, et sciret consobrinam suam, ouesque Laban auunculi sui: amouit lapidem quo puteus claudebatur. Et adaquato grege, osculatus est eam: eleuataque uoce fleuit, et indicauit ei quod frater esset patris sui, et filius Rebecce: at illa festinans nuntiauit patri suo. Qui cum audisset uenisse Iacob filium sororis sue, cucurrit obuiam ei, complexusque eum, et in oscula ruens, duxit in domum suam. Auditis autem [uulg. tamen] causis itineris, respondit: Os meum es, et caro mea. Et postquam expleti sunt dies mensis unius, dixit ei:  Num quia frater meus es, gratis seruies mihi? dic quid mercedis accipias [uulg. accipies]. Habebat uero filias duas, nomen maioris Lia [h. Lea]: minor uero appellabatur Rachel. Sed Lia lippis erat oculis: Rachel decora facie, et uenusto aspectu. Quam diligens Iacob, ait: Seruiam tibi pro Rachel filia tua minore, septem annis. Respondit Laban: Melius est ut tibi eam dem quam uiro alteri, mane apud me. Seruiuit ergo Iacob pro Rachel septem annis: et uidebantur illi pauci dies pre amoris magnitudine. Dixitque ad Labam: Da mihi uxorem meam: quia iam tempus expletum est, ut ingrediar ad illam. Qui, uocatis multis amicorum turbis ad conuiuium, fecit nuptias. Et uespere filiam suam Liam introduxit ad eum, dans ancillam filie, Zelpham nomine. Ad quam cum ex  more Iacob fuisset ingressus, facto mane, uidit Liam: et dixit ad socerum suum [uulg. tac. suum]: Quid est quod facere uoluisti? Nonne pro Rachel seruiui tibi? quare imposuisti mihi? Respondit Laban: Non est in loco nostro consuetudinis, ut minores ante tradamus ad nuptias. Imple hebdomadam dierum huius copule: hanc quoque dabo tibi pro opere quo seruiturus es mihi septem annis aliis. Acquieuit placito, et hebdomada transacta, Rachel duxit uxorem: cui pater seruam Balam dederat. Tandemque potitus optatis nuptiis, amorem sequentis priori pretulit, seruiens apud eum septem annis aliis. [T. XXu, C. LIII.] uidens autem Dominus quod despiceret Liam, aperuit uuluam eius, sorore sterili permanente. Que conceptum genuit filium, uocauitque nomen  eius Ruben, dicens: uidit Dominus humilitatem meam: nunc amabit me uir meus. Rursumque concepit et peperit filium, et ait: Quoniam audiuit me Dominus haberi contemptui, dedit etiam istum mihi, uocauitque nomen eius Simeon. Concepit tertio, et genuit alium: dixitque: Nunc quoque copulabitur mihi maritus meus, eo quod pepererim ei tres filios, et idcirco appellauit nomen eius, Leui. Quarto concepit,  et peperit filium, et ait: Modo confitebor Domino, et ob hoc uocauit eum, Iudam: cessauitque parere.

[C. LIu, Cap. XXX.] Cernens autem Rachel quod infecunda esset, inuidit sorori sue, et ait marito suo: Da mihi liberos, alioquin moriar. Cui iratus respondit Iacob: Num pro Deo ego sum, qui priuauit te fructu uentris tui? At illa: Habeo, inquit, famulam Balam: ingredere ad illam, ut pariat super genua mea, et habeam ex ea filios. Deditque illi Balam in coniugium, que, ingresso ad se uiro, concepit, et peperit filium. Et dixit Rachel: Iudicauit mihi Deus, et exaudiuit uocem meam, et dedit mihi filium: et idcirco appellauit nomen illius, Dan. Rursumque Bala concipiens peperit alterum pro quo ait Rachel: Comparauit me Deus cum sorore mea, et inualui. uocauitque  eum, Nephthali. [C. Lu.] Sentiens Lia quod parere desiisset, Zelpham ancillam suam marito tradidit. Qua post conceptum edente filium, dixit: Feliciter: et idcirco uocauit nomen eius, Gad. Peperit quoque Zelpha alterum. Dixitque Lia: Hoc pro beatitudine mea: Beatam quippe me dicent mulieres. Propterea appellauit eum, Aser. Egressus autem Ruben tempore messis triticee in agrum, reperit mandragoras: quas matri Lie detulit. Dixitque Rachel: Da mihi partem de mandragoris filii tui. Illa respondit: Parumne tibi uidetur, quod preripueris maritum mihi, nisi etiam mandragoras filii mei tuleris? Ait Rachel: Dormiat tecum hac nocte pro mandragoris filii tui. Redeuntique ad uesperam de agro Iacob, egressa est in occursum eius Lia: et, Ad me,  inquit, intrabis: quia mercede conduxi te pro mandragoris filii mei. Dormiuit cum ea nocte illa. Et exaudiuit Deus preces eius: concepitque et peperit filium quintum, et ait: Dedit Deus mercedem mihi, quia dedi ancillam meam uiro meo, appellauitque nomen eius, [a 1Kb] Issachar. Rursum Lia concipiens, peperit sextum filium, et ait: Dotauit me Deus dote bona: etiam hac uice mecum erit maritus meus, eo quod genuerim ei sex filios: et idcirco appellauit nomen eius, Zabulon. Post quem peperit filiam, nomine Dinam. [C. LuI.] Recordatus quoque Deus Rachelis, exaudiuit eam, et aperuit uuluam eius. Que concepit et peperit filium, dicens: Abstulit Deus opprobrium meum. Et uocauit nomen illius Ioseph, dicens: Addat mihi Dominus filium alterum. Nato  autem Ioseph, dixit Iacob socero suo: Dimitte me ut reuertar in patriam, et ad terram meam. Da mihi uxores, et liberos meos, pro quibus seruiui tibi, ut abeam; tu nosti seruitutem que seruiui tibi. Ait ei Laban: Inueniam gratiam in conspectu tuo; experimento didici, quod benedixerit mihi Deus propter te: constitue mercedem tuam quam dem tibi. At ille respondit: Tu nosti quomodo seruierim tibi, et  quanta in manibus meis fuerit possessio tua. Modicum habuisti antequam uenirem [uulg. add. ad te], et nunc diues effectus es: benedixitque tibi Dominus ad introi tum meum. Iustum est igitur, ut aliquando prouideam etiam domui me. Dixitque Laban: Quid dabo tibi? At ille ait: Nihil uolo: sed si feceris quod postulo, iterum pascam, et custodiam pecora tua. Gyra omnes greges tuos, et separa cunctas oues uarias et sparso uellere: et quodcumque fuluum et maculosum, uariumque fuerit, tam in ouibus, quam in capris, erit merces mea. Respondebitque mihi cras iustitia mea, quando placiti tempus aduenerit coram te, et omnia que non fuerint uaria, et maculosa, et rufa [uulg. furua], tam in ouibus quam in capris, furti  me arguent. Dixitque Laban: Gratum habeo quod petis. Et separauit in die illo capras, et oues, hircos, et arietes uarios atque maculosos, cunctum autem gregem unicolorem, id est, albi et nigri uelleris, tradidit in manu filiorum suorum. Et posuit spatium itineris trium dierum inter se et [h. Iacob] generum, qui pascebat reliquos greges eius. [T. XXuI.] Tollens ergo Iacob uirgas populeas uirides, et amygdalinas, et ex platanis, ex parte decorticauit eas: detractisque corticibus, in his que spoliata fuerant candor apparuit: illa uero que integra fuerant, uiridia permanserunt: atque in hunc modum color effectus est uarius. Posuitque eas in canalibus, ubi effundebatur aqua: ut cum uenissent greges ad bibendum, ante oculos haberent uirgas, et in aspectu  earum conciperent. Factumque est ut in ipso calore coitus oues intuerentur uirgas, et parerent maculosa, et uaria, et diuerso colore respersa. Diuisitque gregem Iacob, et posuit uirgas [uulg. add. in canalibus] ante oculos arietum; erant autem alba queque et nigra Laban: cetera uero, Iacob, separatis inter se gregibus. Igitur quando primo tempore ascendebantur oues, ponebat Iacob uirgas in canalibus aquarum ante oculos arietum et ouium, ut in earum contemplatione conciperent: quando uero serotina admissura erat, et conceptus extremus, non ponebat eas. Factaque sunt ea, que erant serotina, Laban: et que primi temporis, Iacob. Ditatusque est homo ultra modum, et habuit greges multos, ancillas et seruos, camelos et asinos.

 [C. LuII, Cap. XXXI.] Postquam autem audiuit uerba filiorum Laban dicentium: Tulit Iacob omnia que fuerant patris nostri, et de illius facultate ditatus, factus est inclytus: animaduertit quoque faciem Laban, quod non esset erga se sicut heri et nudiustertius, maxime dicente sibi Domino: Reuertere in terram patrum tuorum, et ad generationem tuam, eroque tecum. Misit et uocauit Rachel et Liam in agrum ubi pascebat greges, dixitque eis: uideo faciem patris uestri quod non sit erga me sic ut heri  et nudiustertius: Deus autem patris mei fuit mecum. Et ipse nostris quod totis uiribus meis seruierim patri uestro. Sed pater uester circumuenit me, et mutauit mercedem meam decem uicibus: et tamen non dimisit eum Deus, ut noceret mihi. Si quando dixit: uarie erunt mercedes tue: pariebant omnes oues uarios fetus; quando uero econtrario ait: Alba queque accipies pro mercede: omnes greges alba pepererunt. Tulitque Deus substantiam patris uestri, et dedit mihi. Postquam enim conceptus ouium tempus aduenerat, leuaui oculos meos, et uidi in somnis ascendentes mares super feminas, uarios et maculosos et diuersorum colorum. Dixitque angelus Dei ad me in somnis: Iacob! Et ego respondi: Adsum. Qui ait: Leua oculos tuos, et uide uniuersos masculos  ascendentes super feminas, uarios, maculosos atque respersos. uidi enim omnia que fecit tibi Laban. Ego sum Deus Bethel, ubi unxisti lapidem, et uotum uouisti mihi. Nunc ergo surge, et egredere de terra hac, reuertens in terram natiuitatis tue. Responderuntque Rachel et Lia: Numquid habemus residui quidquam in facultatibus et hereditate domus patris nostri? Nonne quasi alienas reputauit nos, et uendidit, comeditque pretium nostrum? Sed Deus tulit opes patris nostri, et nobis eas tradidit, ac filiis nostris: unde omnia que precepit tibi Deus, fac. [B. XXXu.] Surrexit itaque Iacob, et impositis liberis et coniugibus suis super camelos, abiit. Tulitque omnem substantiam suam, et greges, et quidquid in Mesopotamia acquisierat, pergens ad Isaac patrem  suum in terram Chanaan. Eo tempore Laban ierat ad tondendas oues, [a 9Kb] et Rachel furata est idola patris sui. Noluitque Iacob confiteri socero suo quod fugeret. Cumque abiisset tam ipse quam omnia que iuris eius erant, et amne transmisso pergeret contra montem [b 1Kb] Galaad, nuntiatum est Laban die tertio quod fugeret Iacob. Qui, assumptis fratribus suis, persecutus est eum diebus septem: et comprehendit eum in monte Galaad. uiditque in somnis dicentem sibi Deum: Caue ne quidquam aspere loquaris contra Iacob. Iamque Iacob extenderat in monte tabernaculum: cumque ille consecutus fuisset eum cum fratribus suis, in eodem monte Galaad fixit tentorium. Et dixit ad Iacob: Quare ita egisti, ut clam me abigeres filias meas quasi captiuas gladio? Cur  ignorante me, fugere uoluisti, nec indicare mihi, ut prosequerer te cum gaudio, et canticis, et tympanis, et citharis? Non es passus ut oscularer filios meos ac filias: stulte operatus es: et nunc quidem ualet manus mea reddere tibi malum: sed Deus patris uestri heri dixit mihi: Caue ne loquaris cum [uulg. contra] Iacob quidquam durius. Esto, ad tuos ire cupiebas, et desiderio tibi erat domus patris tui: cur furatus es deos meos? Respondit Iacob: Quod inscio te profectus sum, timui ne uiolenter auferres  filias tuas. Quod autem furti me arguis, apud quem cumque inueneris deos tuos, necetur coram fratribus nostris. Scrutare quidquid tuorum apud me inueneris, et aufer: hec dicens, ignorabat quod Rachel furata esset idola. Ingressus itaque Laban tabernaculum Iacob et Lie, et utriusque famule, non inuenit. Cumque intrasset tentoriorum Rachelis, illa festinans abscondit idola subter stramenta cameli, et sedit desuper: scrutantique omne tentorium, et nichil inuenienti, ait: Ne irascatur dominus meus quod coram te assurgere nequeo: quia iuxta consuetudinem feminarum nunc accidit mihi: sic delusa sollicitudo querentis est. Tumensque Iacob, cum iurgio ait: Quam ob culpam meam, et ob quod peccatum meum sic exarsisti post me, et scrutatus es omnem supellectilem  meam? Quid inuenisti de cuncta substantia domus tue? pone hic coram fratribus meis et fratribus tuis, et iudicent inter me et te. Idcirco uiginti annis fui tecum? oues tue et capre steriles non fuerunt, artetes gregis tui non comedi: nec captum a bestia ostendi tibi, ego damnum omne reddebam: quidquid furto periebat, a me exigebas: die noctuque estu urebar, et gelu, fugiebatque somnus ab oculis meis. Sic per uiginti annos in domo tua seruiui tibi, quatuordecim pro filiabus, et sex pro gregibus tuis: immutasti quoque mercedem meam decem uicibus. Nisi Deus patris mei Abraham, et timor Isaac adfuisset mihi, forsitan modo nudum me dimisisses: afflictionem meam et laborem manuum mearum respexit Deus, et arguit te heri. Respondit  ei Laban: Filie mee et filii, et greges tui et omnia que cernis, mea sunt: quid possum facere filiis et nepotibus meis? ueni ergo, et incamus fedus, ut sit in testimonium inter me et te. Tulit itaque Iacob lapidem, et erexit illum in titulum: dixitque fratribus suis: Afferte lapides. Qui congregantes fecerunt tumulum, comederuntque super eum: quem uocauit Laban, Tumulum testis: et Iacob, Aceruum testimonii; [a 2Kb] uterque iuxta proprietatem lingue sue. Dixitque Laban: Tumulus iste testis erit inter me et te hodie, et idcirco appellatum est nomen eius Galaad, id est, Tumulus testis. Intueatur Dominus et iudicet inter nos quando recesserimus a nobis, si afflixeris filias meas, et si introduxeris uxores alias super eas: nullus sermonis nostri testis est absque Deo,  qui presens respicit. Dixitque rursus ad Iacob: En tumulus hic, et lapis quem erexi inter me et te, testis erit: tumulus, inquam, iste et lapis sint in testimonium, si aut ego transiero illum pergens ad te, aut tu preterieris, malum mihi cogitans. Deus Abraham, et Deus Nahor, iudicet inter nos, Deus patris  eorum. Iurauitque Iacob per timorem patris sui Isaac, immolatisque uictimis in monte, uocauit fratres suos, ut ederent panem. Qui cum comedissent, manserunt ibi. Laban uero, de nocte consurgens, osculatus est filios et filias suas, et benedixit illis: reuersusque est in locum suum.

[T. XXuII, C. LuIII, Cap. XXXII.] Iacob quoque abiit itinere quo ceperat; fueruntque ei obuiam angeli Dei, quos cum uidisset, ait: Castra Dei sunt hec: et appellauit nomen loci illius Mahnaim, id est, Castra. Misit autem et nuntios ante se ad Esau fratrem suum in terram [uulg. in regionem] Seir, regionis Edon: precepitque eis: dicens: Sic loquimini domino meo Esau: Hec dicit frater tuus Iacob: Apud Laban peregrinatus sum, et fui usque in presentem  diem. Habeo boues, et asinos, oues, et seruos, atque ancillas: mittoque nunc legationem ad dominum meum, ut inueniam gratiam in conspectu tuo. Reuersi sunt nuntii ad Iacob, dicentes: uenimus ad Esau fratrem tuum, et ecce properat in occursum tibi cum quadringentis uiris. Timuitque Iacob ualde: et perterritus diuisit populum qui secum erat, greges quoque et oues et boues et camelos, in duas turmas, dicens: Si uenerit Esau ad unam turmam, et percusserit eam, alia turma, que reliqua est, saluabitur. Dixitque Iacob: Deus patris mei Abraham, et Deus patris mei Isaac: Domine, qui dixisti mihi, Reuertere in terram tuam, et in locum natiuitatis tue, et benefaciam tibi: minor sum cunctis miserationibus, et ueritate [uulg. miserationibus et ueritate tua], quam explesti  seruo tuo. In baculo meo transiui Iordanem istum: et nunc cum duabus turmis regredior. Erue me de manu fratris mei, de manu [uulg. tac. de manu] Esau, quia ualde eum timeo: ne forte ueniens percutiat matrem cum filiis. Tu locutus es quod benefaceres mihi, et dilatares semen meum sicut arenam maris, que pre multitudine numerari non potest. Cumque dormisset ibi nocte illa, separauit de his que habebat, munera Esau fratri suo, capras ducentas, hircos uiginti, oues ducentas, et arietes uiginti, camelos fetas cum pullis suis triginta, uaccas quadraginta, et tauros [b 1Kb] decem, asinas uiginti, et pullos earum decem. Et misit per manus seruorum suorum singulos seorsum greges: dixitque pueris suis: Antecedite me, et sit spatium inter gregem et gregem. Et  precepit priori dicens: Si obuium habueris Esau fratrem meum, et interrogauerit te, Cuius es? aut, Quo uadis? et [uulg. aut], Cuius sunt ista que sequeris? Respondebis: Serui tui Iacob, munera misit domino meo Esau: ipse quoque post nos uenit. Similiter mandata dedit secundo, et tertio, et cunctis  qui sequebantur greges, dicens: Iisdem uerbis loquimini ad Esau, cum inueneritis eum. Et addetis: Ipse quoque seruus tuus Iacob iter nostrum insequitur: dixit enim: Placabo illum muneribus que precedunt, et postea uidebo eum, forsitan propitiabitur mihi. Precesserunt itaque munera ante eum, ipse uero mansit nocte illa in castris. Cumque mature surrexisset, tulit duas uxores suas, et totidem famulas, cum undecim filiis et transiuit uadum Iebboc. Transductisque omnibus que ad se pertinebant, remansit solus: ecce uir luctabatur cum eo usque mane. Qui cum uideret quod eum superare non posset, tetigit neruum femoris eius, et statim emarcuit. Dixitque ad eum: Dimitte me, iam enim ascendit aurora. Respondit: Non dimittam te, nisi  benedixeris mihi. Ait ergo: Quod nomen est tibi? Respondit: Iacob. At ille, Nequaquam, inquit, Iacob appellabitur nomen tuum, sed Isrel: quoniam si contra Deum fortis fuisti, quanto magis contra homines preualebis! Interrogauit eum Iacob: Dic mihi, quo appellaris nomine? Respondit: Cur queris nomen meum? Et benedixit ei in eodem loco. uocauitque Iacob nomen loci illius Phanuel, dicens: uidi Deum facie ad faciem, et salua facta est anima mea. Ortusque est ei statim sol, postquam transgressus est Phanuel: ipse uero claudicabat pede. Quam ob causam non comedunt filii Isrel neruum, qui emarcuit in femore Iacob, usque in presentem diem: eo quod tetigerit neruum femoris eius, et obstupuerit.

 [Cap. XXXIII.] Leuans autem Iacob oculos suos, uidit uenientem Esau, et cum eo quadringentos uiros, diuisitque filios Lie et Rachel, ambarumque famularum; et posuit utramque ancillam, et liberos earum, in principio; Liam uero, et filios eius, in secundo loco; Rachel autem et Ioseph, nouissimos. Et ipse progrediens adorauit pronus in terram septies, donec appropinquaret frater eius. Currens itaque Esau obuiam fratri suo, amplexatus est eum: stringensque collum eius et osculans fleuit. Leuatisque oculis, uidit mulieres et paruulos earum, et ait: Quid sibi uolunt isti? et si ad te pertinent? Respondit: Paruuli sunt, quos donauit mihi Deus seruo tuo. Et appropinquantes ancille et filii earum, incuruati sunt. Accessit quoque Lia cum liberis [uulg.  pueris] suis: et cum simililer adorassent, extremi Ioseph et Rachel adorauerunt. Dixitque Esau: Quenam sunt iste turme, quas obuiam habui? Respondit: Ut inuenirem gratiam coram domino meo. At ille ait: Habeo plurima, frater mi, sint tua tibi. Dixitque Iacob; Noli ita, obsecro: sed si inueni gratiam in oculis tuis, accipe munusculum de manibus meis: sic enim uidi faciem tuam, quasi uiderim  uultum Dei: esto mihi propitius, et suscipe benedictionem quam attuli tibi, et quam donauit mihi Deus tribuens omnia. uix fratre compellente suscipiens, ait: Gradiamur simul, eroque socius itineris tui. Dixitque Iacob; Nosti, domine mi, quod paruulos habeam teneros, et oues et boues fetas, mecum; quas si plus in ambulando fecero laborare, morientur una die cuncti greges. Precedat dominus meus ante seruum suum, et ego sequar paulatim uestigia eius sicut uidero posse paruulos meos, donec ueniam ad dominum meum in Seir. Respondit Esau: Oro te, ut de populo qui mecum est, saltem socii remaneant uie tue. Non est, inquit, necesse; hoc uno tantum indigeo, ut inueniam gratiam in conspectu [a 1Kb] domini mei. Reuersus est itaque illo die Esau itinere quo  uenerat in Seir. [C. LIX.] Et Iacob uenit in Sochoth; ubi edificata domo et fixis tentoriis, appellauit nomen loci illius Sochoth, id est, tabernacula. [B. XXXuI.] Transiuitque in [b 1Kb] Salem urbem Sichimorum, que est in terra Chanaan, postquam reuersus est de Mesopotamia Syrie, et habitauit iuxta oppidum. Emitque partem agri in qua fixerat tabernacula, a filiis Emor patris Sichem, centum agnis. Et erecto ibi altari, inuocauit super illud fortissimum Deum Isrel.

[T. XXuIII, Cap. XXXIu.] Egressa est autem Dina, filia Lie, ut uideret mulieres regionis illius. Quam cum uidisset Sichem filius Emor Euei, princeps terre illius, adamauit eam, et rapuit, et dormiuit cum illa, ui opprimens uirginem. Et conglutinata  est anima eius cum ea, tristemque blanditiis deliniuit. Et pergens ad Emor patrem suum, Accipe mihi, inquit, puellam hanc coniugem. Quod cum audisset Iacob, absentibus filiis, et in pastu pecorum occupatis, siluit donec redirent. Egresso autem Emor patre Sichem, ut loqueretur ad Iacob, ecce filii eius ueniebant de agro, auditoque quod acciderat, irati sunt ualde, eo quod fedam rem esset operatus in Isrel, et, uiolata filia Iacob, rem illicitam perpetrasset. Locutus est itaque Emor ad eos, et dixit; Sichem filii mei adhesit anima filie uestre: date eam illi uxorem, et iungamus uicissim connubia; filias uestras tradite nobis, et filias nostras accipite. Et habitate nobiscum: terra in potestate uestra est: exercete, negotiamini, et possidete eam. Sed et Sichem  ad patrem et fratres eius ait: Inueniam gratiam coram uobis, et quecumque statueritis, dabo: augete dotem, munera postulate, et libens [uulg. libenter] tribuam quod petieritis: tantum date mihi puellam hanc uxorem. Responderunt filii Iacob Sichem et patri eius in dolo, seuientes ob stuprum sororis: Non possumus facere quod petitis, nec dare sororem nostram homini incircumciso: quod illicitum  et nefarium est apud nos. Sed in hoc ualebimus federari, si esse uolueritis nostri similes, et circumcidatur in uobis omne [uulg. omnis] masculini sexus: tunc dabimus et accipiemus mutuo filias nostras ac uestras, et habitabimus uobiscum, erimusque unus populus: sin autem circumcidi nolueritis, tollemus filiam nostram, et recedemus. Placuit oblatio eorum Emor, et Sichem filio eius: nec distulit adolescens quin statim quod petebatur, expleret: amabat enim puellam ualde, et ipse erat inclytus in omni domo patris sui. Ingressique portam urbis, locuti sunt populo: uiri isti pacifici sunt, et uolunt habitare nobiscum: negotientur in terra, et exerceant eam, que spatiosa et lata cultoribus indiget: filias eorum accipiemus uxores, et nostras illis dabimus. Unum  est, quo differtur tantum bonum: Si circumcidamus masculos nostros, ritum gentis imitantes. Et substantia eorum, et [a 1Kb] pecora, et cuncta que possident nostra erunt: tantum in hoc acquiescamus, et habitantes simul, unum efficiemus populum. Assensi sunt omnes, circumcisis cunctis maribus. Et ecce die tertio, quando grauissimus uulnerum dolor est, arreptis, duo Iacob filii Simeon et Leui, fratres Dine, gladiis, ingressi sunt urbem confidenter: interfectisque omnibus masculis, et Emor et Sichem [b 1Kb] filium suum pariter necauerunt, tollentes Dinam de domo Sichem sororem suam. Quibus egressis, irruerunt super occisos ceteri filii Iacob [In h. non habet, ceteri filii Iacob, sed filii Iacob uenerunt super occisos], et depopulati sunt urbem in ultionem stupri.  Oues eorum, et armenta, et asinos, cunctaque uastantes que in domibus et in agris erant; paruulos quoque et uxores eorum duxerunt captiuas. Quibus patratis audacter, Iacob dixit ad Simeon et Leui: Turbastis me, et odiosum me fecistis Chananeis et Pherezeis habitatoribus terre huius. Nos pauci sumus; illi congregati percutient me, et delebor ego, et domus mea. Responderunt: Numquid ut scorto abuti debuere sorore nostra?

[C. LX, Cap. XXXu.] Interea locutus est Deus ad Iacob; Surge, et ascende Bethel, et habita ibi, facque altare Deo qui apparuit tibi quando fugiebas Esau fratrem tuum. Iacob uero, conuocata omni domo sua, ait: Abiicite deos alienos qui in medio uestri sunt, et mundamini, ac mutate uestimenta uestra.  Surgite, et ascendamus in Bethel, et [uulg. ut] faciamus ibi altare Deo, qui exaudiuit me in die tribulationis mee, et socius fuit itineris mei. Dederunt ergo ei omnes deos alienos quos habebant, et inaures que erant in auribus eorum: at ille infodit eas subter terebinthum, que est post urbem Sichem. Cumque profecti essent, terror Dei inuasit omnes per circuitum ciuitates, et non sunt ausi persequi recedentes. [C. LXI, B. XXXuII.] uenit igitur Iacob Luzam, que est in terra Chanaan, cognomento Bethel; ipse et omnis populus cum eo. Aedificauitque  ibi altare, et appellauit nomen loci [uulg. add. illius], Domus Dei: ibi enim apparuit ei Deus cum fugeret fratrem suum [uulg. tac. suum]. Eodem tempore mortua est Debbora nutrix Rebecce, et sepulta est ad radices Bethel subter quercum: uocatumque est nomen loci [uulg. add. illius], Quercus fletus. Apparuit autem iterum Deus Iacob postquam reuersus est de Mesopotamia Syrie, benedixitque ei dicens: Non uocaberis ultra Iacob, sed Isrel erit nomen tuum. Et appellauit eum Isrel, dixitque ei: Ego Deus omnipotens, cresce et multiplicare: gentes et populi nationum erunt ex te, reges de lumbis tuis egredientur. Terramque quam dedi Abraham et Isaac, dabo tibi et semini tuo post te. Et recessit ab eo. [C. LXII.] Ille uero erexit titulum  lapideum in loco quo locutus fuerat ei Deus: libans super eum libamina et effundens oleum: uocansque nomen loci illius, Bethel. [T. XXIX.] Egressus autem inde, uenit uerno tempore ad terram que ducit Ephratam; in qua cum parturiret Rachel, ob difficultatem partus periclitari cepit. Dixitque ei obstetrix: Noli timere, quia et hunc habebis filium. Egrediente autem anima pre dolore, et imminente iam morte, uocauit nomen filii sui Benoni, id est, filius doloris mei: pater uero appellauit eum Beniamin, id est, filius dextre. Mortua est ergo Rachel, et sepulta in uia que ducit Ephratam, hec est Bethlehem. Erexitque Iacob titulum super sepulcrum eius. Hic est titulus monumenti Rachel, usque in presentem diem. Egressus inde, fixit tabernaculum trans  turrem gregis. Cumque habitaret in illa regione, abiit Ruben, et dormiuit cum Bala concubina patris sui, quod illum minime latuit. Erant autem filii Iacob duodecim. Filii Lie: primogenitus Ruben, et Simeon et Leui, et Iudas, et Issachar, et Zabulon. Filii Rachel: Ioseph et Beniamin. Filii Bale ancille Rachelis, Dan et Nephtali. Filii Zelphe ancille Lie, Gad et Aser; hi filii Iacoh, qui nati sunt ei in Mesopotamia Syrie. uenit etiam ad Isaac patrem suum in Mamre, ciuitatem Arbee, hec est Hebron; in qua peregrinatus est Abraham et Isaac. Et completi sunt dies Isaac centum octoginta annorum. Consumptusque etate mortuus est: et appositus est populo suo senex et plenus dierum: et sepelierunt eum Esau et Iacob filii sui.

 [T. XXX, C. LXIII, Cap. XXXuI.] He sunt autem generationes Esau, ipse est Edom. Esau accepit uxores de filiabus Chanaan; Ada filiam Elon Hetthei, et Oolibama filiam Ana, filiam Sebeon Heuei: Basemath quoque filiam Ismel sororem Nabaioth. Peperit autem Ada, Eliphaz: Basameth genuit Rahuel: Oolibama edidit iehsu et Ialam [uulg. genuit Ielom] et Core. Hi filii Esau qui nati sunt ei in terra Chanaan. Tulit autem Esau uxores suas et filios et filias, et omnem animam domus sue, et substantiam, et pecora, et cuncta que habere poterat  in terra Chanaan: et abiit in [a 1Kb] alteram regionem, recessitque a fratre suo Iacob. Diuites enim erant ualde, et simul habitare non poterant: nec sustinebat eos terra peregrinationis eorum pre multitudine gregum. Habitauitque Esau in monte Seir, ipse est Edom. He sunt autem generationes Esau patris Edom in monte Seir, et hec nomina filiorum eius: Eliphaz filius Ada uxoris Esau: Rahuel quoque filius Basemath uxoris eius. Fueruntque filii Eliphaz: Theman, Omar, Sephu, et Gatham, et Cenez. Erat autem Thamna, concubina Eliphaz filii Esau: que peperit ei Amalech. Hi sunt filii Ade uxoris Esau. Filii autem Rahuel: Nabat et Zara, Semma et Miza [uulg. Samma et Meza]. Hi filii Basemath uxoris Esau. Isti quoque erant filii Oolibama  filie Ana, filie Sebeon, uxoris Esau, quos genuit ei, Ieus et Ialam, et Core. [C. LXIu.] Hi duces filiorum Esau: filii Eliphaz primogeniti Esau: dux Theman, dux Omar, dux Sephu, dux Cenez, dux Core, dux Gatham, dux Amalech. Hi duces Eliphaz in terra Edom, et hi [b 1Kb] filii Ade. Hi quoque filii Rahuel filii Esau, dux Nahath, dux Zara, dux Semma, dux Miza. Hi autem duces Rahuel in Terra Edom: isti filii Basemath uxoris Esau. Hi autem filii Oolibama uxoris Esau: dux Ieus, dux Ialam, dux Core. Hi duces Oolibama filie Ana uxoris Esau. Isti filii Esau, et hi duces eorum: ipse est Edom. Isti sunt filii Seir Horrei, habitatores terre: Lotan, et Sobal, et Sebeon, et Ana, Dison, et Eser, et Disan. Hi duces Horrhei, filii Seir, in Terra Edom. Facti  sunt autem filii Lotan: Hori et Heman; erat autem soror Lothan, Thamna. Et isti filii Sobal: Aluan et Manahath et Hebal, et Sepho et Onam. Et hi filii Sebeon: Aia et Ana. Iste est Ana qui inuenit aquas calidas [in Hebr. [Figure: [Hebrew Text] 1Kb] , mulos in solitudine], cum pasceret asinos Sebeon patris sui: habuitque filium Disan, et filiam Oolibama. Et isti filii Disan: Amdam, et Eseban, et Iethran, et Charan. Hi quoque filii Eser: Balaan et Zauan, et Acan. Habuit autem filios Disan: Hus et Aram. Isti duces Horreorum: dux Lotan, dux Sobal, dux Sebeon, dux Ana, dux Dison, dux Eser, dux Disan: isti duces Horreorum qui imperauerunt in terra Scir. [C. LXu.] Reges autem qui regnauerunt in terra Edom antequam haberent regem filii Isrel, fuerunt hi: Bela filius Beor,  nomenque urbis eius Denaba. Mortuus est autem Bela, et regnauit pro eo Iobab filius Zare de Bosra. Cumque mortuus esset Iobab, regnauit pro eo Husam de terra  Themanorum. Hoc quoque mortuo, regnauit pro eo Adad filius Badad, qui percussit Madian in regione Moab, et nomen urbis eius Hauith. Cumque mortuus esset Adad, regnauit pro eo Semla de Masereca. Hoc quoque mortuo, regnauit pro eo Saul de fluuio Rooboth. Cumque et hic obiisset, successit in regnum Bahalanan filius Achobor. Isto quoque mortuo, regnauit pro eo Adad [uulg. Adar], nomenque urbis eius Phau, et appellabatur uxor illius Mehetabel, filia Matred, filia Mesaab. Hec ergo nomina ducum Esau, in cognationibus, et locis, et uocabulis suis: dux Thamna, dux Alua, dux Ietheth, dux Oolibama, dux Ela, dux Phinon, dux Cenez, dux Theman, dux Mabsar, dux Magdiel, dux Iram: hi duces Edom habitantes in terra imperii sui: ipse  est Esau pater Idumeorum.

[Cap. XXXuII.] Habitauit autem Iacob in terra Chanaan, in qua peregrinatus est pater suus. Et he sunt generationes eius [Hebr. Iacob. uulg tacet]. [T. XXXI, B. XXXuIII, C. LXuI.] Ioseph cum [c 1Kb] sexdecim esset annorum, pascebat gregem cum fratribus suis adhuc puer, et erat cum filiis Bale et Zelphe uxorum patris sui, accusauitque fratres suos apud patrem crimine pessimo. Isrel autem diligebat Ioseph super omnes filios suos, eo quod in senectute genuisset eum, [d 12Kb] fecitque ei tunicam polymitam. uidentes autem fratres eius quod a patre plus cunctis filiis amaretur, oderant eum, nec poterant ei quidquam pacifice loqui. Accidit quoque ut uisum somnium referret fratribus suis, que causa  maioris odii seminarium fuit. Dixitque ad eos: Audite somnium meum quod uidi: Putabam ligare nos manipulos in agro, et quasi consurgere manipulum meum, et stare, uestrosque manipulos circumstantes adorare manipulum meum. Responderunt fratres eius: Numquid rex noster eris? aut subiiciemur ditioni tue? Hec ergo causa somniorum atque sermonum, inuidie et odii fomitem ministrauit. Aliud quoque uidit somnium, quod narrans fratribus suis [uulg. tac. suis], ait: uidi per somnium, quasi solem et lunam, et stellas undecim adorare me. Quod cum patri suo et fratribus retulisset, increpauit eum pater [uulg. add. suus], et dixit: Quid sibi uult hoc somnium quod uidisti? num ego et mater tua et fratres tui adorabimus te  super terram? Inuidebant ei igitur fratres sui: pater uero rem tacitus considerabat. Cumque fratres illius in pascendis gregibus patris morarentur in Sichem,  dixit ad eum Isrel: Fratres tui pascunt oues in Sichimis: ueni, mittam te ad eos. Quo respondente, Presto sum, ait [uulg. add. ei]: uade et uide si cuncta prospera sint erga fratres tuos, et pecora, et renuntia mihi quid agatur. Missus de ualle Hebron, uenit in Sichem: inuenitque eum uir errantem in agro, et interrogauit quid quereret. At ille respondit: Fratres meos quero, indica mihi ubi pascant greges. Dixitque ei uir: Recesserunt de loco isto: audiui autem eos dicentes: Eamus in Dothain. [C. LXuII.] Perrexit ergo Ioseph post fratres suos, et inuenit eos in Dothain. Qui cum uidissent eum procul, antequam accederet ad eos, cogitauerunt illum occidere, et mutuo loquebantur: Ecce somniator uenit: uenite, occidamus eum, et  mittamus in cisternam ueterem: dicemusque; Fera pessima deuorauit eum: et tunc apparebit quid illi prosint somnia sua. Audiens hoc Ruben, nitebatur liberare eum de manibus eorum, et dicebat: Non [a 1Kb] interficiamus animam eius, nec effundatis sanguinem: sed proiicite eum in cisternam hanc, que est in solitudine, manusque uestras seruate innoxias: hoc autem dicebat, uolens eripere eum de manibus eorum, et reddere patri suo. Confestim igitur ut peruenit ad fratres [uulg. add. suos], nudauerunt eum tunica talari et polymita: miseruntque [uulg. add. eum] in cisternam, que non habebat aquam. Et sedentes ut comederent panem, uiderunt uiatores Ismelitas uenire de Galaad, et camelos eorum, portantes aromata, et resinam, et stacten, in Aegyptum.  Dixit ergo Iudas fratribus suis: Quid nobis prodest si occiderimus fratrem nostrum, et celauerimus sanguinem ipsius? Melius est ut uenundetur Ismelitis, et manus nostre non polluantur: frater enim et caro nostra est. Acquieuerunt fratres sermonibus eius. Et pretereuntibus Madianitis negotiatoribus, extrahentes eum de cisterna, uendiderunt [uulg. add. eum] Ismelitis, uiginti argenteis, qui duxerunt eum in Aegyptum. Reuersusque Ruben ad cisternam, non inuenit puerum, et, scissis uestibus, pergens ad fratres suos, ait: Puer non comparet, et ego quo ibo? Tulerunt autem tunicam eius, et in sanguine hedi, quem occiderant, tinxerunt: mittentes qui ferrent ad patrem, et dicerent - Hanc inuenimus: uide utrum tunica filii tui sit, an non.  Quam cum agnouisset pater, ait: Tunica filii mei est, fera pessima comedit eum, bestia deuorauit Ioseph. Scissisque uestibus, indutus est cilicio, lugens filium multo tempore. Congregatis autem cunctis liberis eius, ut lenirent dolorem patris, noluit consolationem  recipere, et [uulg. sed] ait: Descendam ad filium meum lugens in infernum. Et illo perseuerante in fletu, Madianite uendiderunt Ioseph in Aegypto Putiphari eunucho Pharaonis, magistro militie.

[T. XXXII, C. LXuIII, Cap. XXXuIII.] Eodem tempore descendens Iudas a fratribus suis diuertit ad uirum Odollamitem, nomine Hiram. uiditque ibi filiam hominis Chananei, uocabulo Sua: et uxore accepta, ingressus est ad eam. Que concepit, et peperit filium, uocauitque nomen eius Her. Rursus concepto fetu, natum filium nominauit Onam. Tertium quoque peperit: quem appellauit Sella: quo nato, parere ultra cessauit. Dedit autem Iudas uxorem primogenito suo Her, nomine Thamar. Fuit  quoque Her primogenitus Iude, nequam in conspectu Domini: et ab eo occisus est. Dixit ergo Iudas ad Onam filium suum: Ingredere ad uxorem fratris tui, et sociare illi, ut suscites semen fratri tuo. Ille autem sciens non sibi nasci filios, introiens ad uxorem fratris sui, semen fundebat in terram, ne liberi fratris nomine nascerentur. Et idcirco percussit eum Dominus, quod rem detestabilem faceret. Quamobrem dixit Iudas Thamar nurui sue: Esto uidua in domo patris tui, donec crescat Sela filius meus: timebat enim, ne et ipse moreretur sicut fratres eius. Que abiit, et habitauit in domo patris sui. Euolutis autem multis diebus, mortua est filia Sua uxor Iude: qui post luctum consolatione suscepta, ascendebat ad tonsores ouium suarum,  ipse et Hiras [b 1Kb] opilio gregis Odollamita, in [c 1Kb] Timnatha. Nuntiatumque est Thamar quod socer illius ascenderet in Thimnata ad tondendas oues. Que, depositis uiduitatis uestibus, assumpsit theristrum: et mutato habitu, sedit in biuio itineris, quod ducit Timnatham: eo quod creuisset Sela, et non eum accepisset maritum. Quam cum uidisset Iudas, suspicatus est esse meretricem: operuerat enim uultum suum, ne agnosceretur. Ingrediensque ad eam, ait: Dimitte me, ut ceam tecum: nesciebat enim quod nurus sua esset. Qua respondente: Quid mihi dabis ut fruaris concubitu meo? dixit: Mittam tibi hedum de gregibus. Rursumque illa dicente: Patiar quod uis, si dederis mihi arrhabonem, donec mittas quod polliceris. Ait Iudas: Quid uis tibi pro arrhabone  dari? Respondit: Annulum tuum, et armillam, et baculum tuum [uulg. tacet tuum] quem in manu tenes. Ad unum igitur coitum concepit mulier, et surgens abiit: depositoque habitu, quem assumpserat, induta est uiduitatis uestibus. Misit autem Iudas hedum  per pastorem suum Odollamitem, ut reciperet pignus quod dederat mulieri, qui cum non inuenisset eam, interrogauit homines loci illius? Ubi est mulier, que sedebat in biuio? Respondentibus cunctis: Non fuit in loco isto meretrix, reuersus est ad Iudam, et dixit ei: Non inueni eam: sed et homines loci illius dixerunt mihi, numquam ibi sedisse scortum. Ait Iudas: Habeat sibi, certe mendacii nos arguere non poterit [uul. potest]: ego misi hedum quem promiseram, et tu non inuenisti eam. Ecce autem post tres menses renuntiauerunt Iude, dicentes: Fornicata est Thamar nurus tua, et uidetur uterus illius intumescere. Dixit Iudas: Producite eam, ut comburatur. Que cum educeretur ad penam, misit ad socerum suum, dicens: De uiro, cuius hec  sunt, concepi: agnosce cuius sit annulus, et armilla, et baculus. Qui, agnitis muneribus, ait: Iustior me est, [a 1Kb] quia non tradidi eam Sela filio meo. Attamen ultra non cognouit illam. Instante autem partu, apparuerunt gemini in utero: atque in ipsa effusione infantum, unus protulit manum, in qua obstetrix ligauit coccinum, dicens: iste egredietur prior. Illo uero retrahente manum, egressus est alter: dixitque mulier: Quare diuisa est propter te maceria? et ob hanc causam uocauit nomen eius Phares. Postea egressus est frater eius, in cuius manu erat coccinum: quem appellauit Zara.

[T. XXXIII, B. XXXIX, C. LXIX, Cap. XXXIX.] Igitur Ioseph ductus in Aegyptum est, emitque eum Putiphar eunuchus Pharaonis, princeps exercitus  [uulg. add. sui], uir Aegyptius, de manu Ismelitarum, a quibus perductus erat. Fuitque Dominus cum eo, et erat uir in cunctis prospere agens: habitauitque in domo domini sui, qui optime nouerat esse Dominum cum eo, et omnia, que gereret, ab eo dirigi in manu illius. Inuenitque Ioseph gratiam coram domino suo, et ministrabat ei, a quo prepositus omnibus gubernabat creditam sibi domum, et uniuersa que ei tradita fuerant: benedixitque Dominus domui Aegyptii propter Ioseph, et multiplicauit tam in edibus, quam in agris, cunctam eius substantiam: nec quidquam aliud nouerat, nisi panem quo uescebatur. Erat autem Ioseph pulchra facie, et decorus aspectu. Post multos itaque dies iniecit domina oculos suos in Ioseph, et ait: Dormi  mecum. Qui nequaquam acquiescens operi nefario, dixit ad eam: Ecce dominus meus, omnibus mihi traditis, ignorat quid habeat in domo sua: nec quidquam est quod non in mea sit potestate, uel non tradiderit mihi, preter te, que uxor eius es: quomodo ergo possum malum hoc facere, et peccare in  Deum [uulg. add. meum]? Huiuscemodi uerbis per singulos dies, et mulier molesta erat adolescenti, et ille recusabat stuprum. Accidit autem quadam die, ut intraret Ioseph domum, et operis quidpiam absque arbitris faceret: et illa, apprehensa lacinia uestimenti eius, diceret: Dormi mecum. Qui, relicto in manu illius pallio, fugit, et egressus est foras. Cumque uidisset mulier uestem in manibus suis, et se esse contemptam, uocauit [uulg. add. ad se] homines domus sue, et ait ad eos: En introduxit uirum Hebreum, ut illuderet nobis: ingressus est ad me, ut coiret mecum, cumque ego succlamassem, et audisset uocem meam, reliquit pallium quod tenebam, et fugit foras. In argumentum ergo fidei retentum pallium ostendit marito reuertenti in domum suam  [uulg. tacet in et suam], et ait: Ingressus est ad me seruus Hebreus quem adduxisti ut illuderet mihi: cumque [b 1Kb] audisset me clamare, reliquit pallium [uulg. add. quod tenebam], et fugit foras. His auditis dominus, et nimium credulus uerbis coniugis, iratus est ualde: tradiditque Ioseph in carcerem, ubi uincti regis custodiebantur, et erat ibi clausus. Fuit autem Dominus cum Ioseph, et misertus illius dedit ei gratiam in conspectu principis carceris, qui tradidit in manu ipsius uniuersos uinctos qui in custodia tenebantur: et quidquid fiebat, sub ipso erat. Nec nouerat aliquid cunctis ei creditis: Dominus enim erat cum illo, et omnia opera eius dirigebat.

[T. XXXIu, C. LXX, Cap. XL.] His itaque gestis, accidit ut peccarent duo eunuchi, [c 1Kb] pincerna regis  Aegypti, et pistor, domino suo. Iratusque Pharao contra eos  et misit eos in carcerem principis militum in quo erat uinctus et Ioseph. At custos carceris tradidit eos Ioseph, qui et ministrabat eis. Aliquantum temporis fluxerat, et illi in custodia tenebantur. uideruntque ambo somnium nocte una iuxta interpretationem congruam sibi: ad quos cum introisset Ioseph mane, et uidisset eos tristes, sciscitatus est dicens: Cur tristior est hodie solito facies uestra? Qui responderunt: Somnium uidimus, et non est qui interpretetur nobis. Dixitque ad eos Ioseph: Numquid non Dei est interpretatio? referte mihi quid uideritis. Narrauit prior, prepositus pincernarum, somnium suum: uidebam coram me uitem,  in qua erant tres propagines, crescere paulatim in gemmas, et post flores uuas maturescere: calicemque Pharaonis in manu mea: tuli ergo uuas, et expressi in calicem quem tenebam, et tradidi poculum Pharaoni. Respondit Ioseph: Hec est interpretatio somnii: Tres propagines, tres adhuc dies  sunt, post quos recordabitur Pharao ministerii tui, et restituet te in gradum pristinum: dabisque ei calicem iuxta officium tuum, sicut facere ante consueueras. Tantum memento mei, cum tibi bene fuerit, et facias mecum misericordiam: ut suggeras Pharaoni, et [uulg. ut] educat me de isto carcere: quia furto sublatus sum de terra Hebreorum, et hic innocens in lacum missus sum. uidens pistorum magister quod prudenter somnium dissoluisset, ait: Et ego uidi somnium: Quod haberem tria canistra farine super caput meum: et in uno canistro quod erat excelsius, portare me omnes cibos qui fiunt arte pistoria, auesque comedere ex eo. Respondit Ioseph: Hec est interpretatio somnii: Tria canistra, tres adhuc dies sunt: post quos auferet Pharao caput  tuum, ac suspendet te in cruce, et lacerabunt uolucres carnes tuas. Exin dies tertius natalis [uulg. natalitius] Pharaonis erat: qui faciens grande conuiuium pueris suis, recordatus est inter epulas magistri pincernarum, et pistorum principis. Restituitque alterum in locum suum, ut porrigeret regi [uulg. ei] poculum: alterum suspendit in cruce [uulg. patibulo], ut coniectoris ueritas probaretur. Et tamen succedentibus prosperis, prepositus pincernarum oblitus est interpretis sui.

[C. LXXI, Cap. XLI.] Post duos annos uidit Pharao somnium. Putabat se stare super fluuium, de quo ascendebant septem boues, pulchre et crasse nimis: et pascebantur in locis palustribus. Alie quoque septem emergebant de flumine, fede confecteque  macie: et pascebantur in ipsa amnis ripa in locis uirentibus: deuoraueruntque eas, quarum mira species et habitudo corporum erat. Expergefactus Pharao, rursum dormiuit, et uidit alterum somnium: Septem spice pullulabant in culmo uno plene atque formose: alie quoque totidem, spice tenues, et percusse uredine oriebantur, deuorantes omnem priorum pulchritudinem. Euigilans Pharao post quietem, et facto mane, pauore perterritus, misit ad [uulg. add. omnes] coniectores Aegypti cunctosque sapientes, et accersitis narrauit somnium, nec erat qui interpretaretur. Tunc demum reminiscens pincernarum magister ait: Confiteor peccatum meum: Iratus rex seruis suis, me et magistrum pistorum retrudi iussit in carcerem  principis militum: ubi una nocte uterque uidimus somnium, presagium futurorum. Erat ibi puer Hebreus, eiusdem ducis militum famulus: cui narrantes somnia, audiuimus quidquid postea rei probauit euentus: ego enim redditus sum officio meo: et ille suspensus est in cruce. [B. XL.] Protinus ad regis imperium eductum de carcere Ioseph totonderuut: ac ueste mutata, oblatus est ei. Cui ille ait: uidi somnia, nec est qui edisserat: que audiui te prudentissime [uulg. sapientissime] coniicere. Respondit  Ioseph: absque me Deus respondebit [a 1Kb] prospera Pharaoni. Narrauit ergo Pharao quod uiderat: Putabam me stare super ripam fluminis, et septem boues de amne conscendere, pulchras nimis, et obesis carnibus, que in pastu paludis uireta carpebant. Et ecce, has sequebantur alie septem boues in tantum deformes et macilente, ut numquam tales in terra Aegypti uiderim: que, deuoratis et consumptis prioribus, nullum saturitatis dedere uestigium: sed simili macie et squalore torpebant. Euigilans, rursum sopore depressus, uidi somnium: septem spice pullulabant in culmo uno plene atque pulcherrime. Alie quoque septem tenues et percusse uredine, oriebantur e stipula: que priorum pulchritudinem deuorarunt. Narraui coniectoribus somniorum [uulg. somnium],  et nemo est qui edisserat. Respondit Ioseph: Somnium regis unum est: que facturus est Deus, ostendit Pharaoni. Septem boues pulchre, et septem spice plene, septem ubertatis anni sunt: eamdemque uim somnii comprehendunt. Septem quoque boues tenues atque macilente, que ascenderunt post eas, et septem spice tenues, et uento urente percusse: septem anni sunt uenture famis. Qui hoc ordine complebuntur: Ecce septem anni uenient fertilitatis magne in uniuersa terra Aegypti: quos sequentur septem anni alii tante sterilitatis, ut obliuioni tradatur cuncta retro abundantia: consumptura est enim fames omnem terram, et ubertatis magnitudinem perditura est inopie magnitudo. Quod autem uidisti secundo ad eamdem rem pertinens  somnium, firmitatis indicium est, eo quod fiat sermo Dei, et uelocius impleatur. Nunc ergo prouideat rex uirum sapientem et industrium, et preficiat eum terre Aegypti: qui constituat prepositos per singulas [uulg. cunctas] regiones, et quintam partem fructuum per septem annos fertilitatis [uulg. sterilitatis], qui iam nunc futuri sunt, congreget in horrea: et omne frumentum sub Pharaonis potestate condatur serueturque in urbibus. Et paretur future septem annorum fami, que oppressura est Aegyptum, et non consumetur terra inopia. Placuit Pharaoni consilium et cunctis ministris eius: locutusque est ad eos: Num inuenire poterimus talem uirum, qui spiritu Dei plenus sit? Dixit ergo ad Ioseph: Quia ostendit Deus tibi omnia que locutus  es, numquid sapientiorem et similem tui inuenire potero? Tu eris super domum meam, et ad tui oris imperium cunctus populus obediet: uno tantum regni solio te precedam. Dixit quoque rursum Pharao ad Ioseph: Ecce, constitui te super uniuersam terram Aegypti. Tulit annulum de manu sua et dedit eum in manu eius: uestiuitque eum stola byssina, et collo torquem auream circumposuit. Fecitque eum ascendere super currum suum secundum, clamante precone, ut omnes coram eo genu flecterent, et  prepositum esse scirent uniuerse terre Aegypti. Dixit quoque rex ad Ioseph: Ego sum Pharao: absque tuo imperio non mouebit quisquam manum aut pedem in omni terra Aegypti. [a 14Kb] uertitque nomen illius, et uocauit eum lingua Aegyptiaca, Saluatorem mundi. Deditque illi uxorem Aseneth, filiam Putiphares, sacerdotis Heliopoleos. [T. XXXu.] Egressus itaque Ioseph ad terram Aegypti , circuiuit omnes regiones Aegypti. uenitque fertilitas septem annorum: et in manipulos redacte segetes congregate sunt in horrea Aegypti. Omnis etiam frugum abundantia in singulis urbibus condita est. Tantaque fuit multitudo [uulg. abundantia] tritici, ut arene maris cequaretur, et copia  mensuram excederet. Nati sunt autem Ioseph filii duo antequam ueniret fames: quos ei peperit Aseneth, filia Putiphares, sacerdotis Heliopoleos. uocauitque nomen primogeniti, Manasses, dicens: Obliuisci me fecit Deus omnium laborum meorum, et domus patris mei. Nomen quoque secundi apellauit Ephraim, dicens: Cresccre me fecit Deus in terra paupertatis mee. Igitur transactis septem annis ubertatis, qui fuerant in Aegypto, ceperunt uenire septem anni inopie, quos predixerat Ioseph: et in uniuerso orbe fames preualuit; in cuncta autem terra Aegypti deerat panis. Qua esuriente, clamauit populus ad Pharaonem, alimenta petens. Quibus ille respondit: Ite ad Ioseph, et quidquid uobis dixerit, facite. Crescebat autem quotidie fames in  omni terra: aperuitque Ioseph uniuersa horrea, et uendebat Aegyptiis: nam et illos oppresserat fames. Omnesque prouincie ueniebant in Aegyptum, ut emerent escas, et malum inopie temperarent.

[B. XLI, C. LXXII, Cap. XLII.] Audiens autem Iacob quod alimenta uenderentur in Aegypto, dixit filiis suis: Quare negligitis? audiui quod triticum uenundetur in Aegypto: descendite et emite nobis necessaria, ut possimus uiuere, et non consumamur inopia. Descendentes igitur fratres Ioseph decem, ut emerent frumenta in Aegypto , ingressi sunt terram Aegypti cum aliis qui pergebant ad emendum. Erat autem fames in terra Chanaan. Et Ioseph,  princeps [uulg. add. erat in terra] Aegypti, atque ad illius nutum frumenta populis uendebantur. Cumque adorassent eum fratres sui, et agnouisset eos, quasi ad alienos durius loquebatur, interrogans eos:  Unde uenistis? Qui responderunt: De terra Chanaan, ut emamus uictui necessaria. Et tamen fratres ipse cognoscens, non est agnitus ab eis. Recordatusque somniorum, que aliquando uiderat, ait ad eos: Exploratores estis: ut uideatis infirmiora terre, uenistis. Qui dixerunt: Non est ita, domine, sed serui tui uenerunt, ut emerent cibos. Omnes filii unius uiri sumus: pacifici uenimus, nec quidquam famuli tui machinantur mali. Quibus ille respondit: Aliter est: immunita terre huius considerare uenistis. Et [uulg. At] illi: Duodecim, inquiunt, serui tui, fratres sumus, filii uiri unius in terra Chanaan: minimus cum patre nostro est, et alius non est super. Hoc est, ait, quod locutus sum: Exploratores estis. Iam nunc experimentum uestri capiam: per  salutem Pharaonis non egrediemini hinc, donec ueniat frater uester minimus. Mittite e uobis unum, et adducat eum: uos autem eritis in uinculis, donec probentur que dixistis, utrum falsa an uera sint: alioquin per salutem Pharaonis exploratores estis. Tradidit ergo eos custodie tribus diebus. Die autem tertio eductis e carcere, ait: Facite que dixi, et uiuetis: Deum enim timeo. Si pacifici estis, frater uester unus ligetur in carcere: uos autem abite, et ferte frumenta que emistis, in domos uestras, et fratrem uestrum minimum ad me adducite, ut possim uestros probare sermones, et non moriamini. Fecerunt ut dixerat, et locuti sunt ad inuicem: Merito hec patimur, quia peccauimus in fratrem nostrum, uidentes angustiam anime illius,  cum deprecaretur nos, et non audiuimus: idcirco uenit super nos ista tribulatio. E quibus unus Ruben, ait: Numquid non dixi uobis: Nolite peccare in puerum, et non audistis me? en sanguis eius exquiritur. Nesciebant autem quod intelligeret Ioseph: eo quod per interpretem loqueretur ad eos. Auertitque se parumper, et fleuit: et reuersus locutus est ad eos. Tollensque Simeon, et ligans illis presentibus, iussit ministris ut implerent saccos eorum tritico, et reponerent pecunias singulorum in sacculis suis, datis supra cibariis in uiam: qui fecerunt ita. At illi portantes frumenta in asinis [uulg. add. suis] profecti sunt. Apertoque unus sacco, ut daret iumento pabulum in diuersorio, contemplatus pecuniam in ore sacculi, dixit fratribus  suis: Reddita est mihi pecunia mea [uulg. tac. mea], en habetur in sacco. Et obstupefacti, turbatique, dixerunt mutuo: Quidnam est hoc quod fecit nobis Deus? ueneruntque ad Iacob patrem suum in  terram Chanaan, et narrauerunt ei omnia que accidissent sibi, dicentes: Locutus est nobis dominus terre dure, et putauit nos exploratores prouincie. Cui respondimus: Pacifici sumus, nec ullas molimur insidias. Duodecim fratres uno patre geniti sumus: unus non est super, minimus cum patre uersatur in terra Chanaan. Qui ait nobis: Sic probabo quod pacifici sitis: Fratrem uestrum unum dimittite apud me, et cibaria domibus uestris necessaria sumite, et abite, fratremque uestrum minimum adducite ad me, ut sciam quod non sitis exploratores, et istum, qui tenetur in uinculis, recipere possitis: ac deinceps emendi que uultis habeatis licentiam. His dictis, cum frumenta effunderent, singuli repererunt in ore saccorum ligatas pecunias: exterritisque  simul omnibus, dixit pater Iacob: Absque liberis me esse fecistis, Ioseph non est super, Simeon tenetur in uinculis, Beniamin auferetis: in me hec mala omnia reciderunt. Cui respondit Ruben: Duos filios meos interfice, si non reduxero illum tibi: trade illum in manu mea, et ego eum tibi restituam. At ille: Non descendet, inquit, filius meus uobiscum: frater eius mortuus est, ipse solus remansit: si quid ei aduersi acciderit in terra ad quam pergitis, deducetis canos meos cum dolore ad inferos.

[B. LXII, C. LXXIII, Cap. XLIII.] Interim fames omnem terram uehementer premebat. Consumptisque cibis, quos ex Aegypto detulerant, dixit Iacob ad filios suos: Reuertimini, et emite [uulg. add. nobis]  pauxillum escarum. Respondit Iudas: Denuntiauit uir nobis ille sub testificatione iurandi, dicens: Non uidebitis faciem meam, nisi fratrem uestrum minimum adduxeritis uobiscum. Si ergo uis mittere eum nobiscum, pergemus pariter, et ememus tibi necessaria: sin autem non uis, non ibimus: uir enim, ut sepe diximus, denuntiauit nobis, dicens: Non uidebitis faciem meam absque fratre uestro minimo. Dixit eis Isrel: In meam hoc fecistis miseriam, ut indicaretis et alium habere uos fratrem. At illi responderunt: Interrogauit nos homo per ordinem nostram progeniem: si pater uiueret, si haberemus fratrem, et nos respondimus ei consequenter iuxta id quod fuerat sciscitatus: numquid scire poteramus quod dicturus esset: Adducite uobiscum fratrem uestrum?  Iudas quoque dixit patri suo: Mitte puerum mecum, ut proficiscamur, et possimus uiuere, ne moriamur nos et paruuli nostri. Ego suscipio puerum: de manu mea require illum: nisi reduxero, et tradidero eum tibi, ero peccati in te reus omni tempore. Si non intercessisset dilatio, iam uice altera uenissemus. Igitur Isrel pater eorum dixit ad eos: Si sic necesse est, facite quod uultis, sumite de optimis [uulg. add. fructibus] terre in uasis uestris, et ferte uiro munera, modicum resine, et mellis, et styracis, stactes, et terebinthi, et amygdalarum. Pecuniam quoque duplicem ferte uobiscum, et illam, quam inuenistis in sacculis, reportate, ne forte errore factum sit; sed  et fratrem uestrum tollite, et ite ad uirum. Deus autem [uulg. add. meus] omnipotens faciat uobis eum placabilem, et remittat uobiscum fratrem uestrum quem tenet, et hunc Beniamin: ego autem quasi orbatus absque liberis ero. Tulerunt ergo uiri munera, et pecuniam duplicem, et Beniamin: descenderuntque in Aegyptum, et steterunt coram Ioseph. Quos cum ille uidisset, et Beniamin simul, precepit dispensatori domus sue, dicens: Introduc uiros domum, et occide uictimas, et instrue conuiuium, quoniam [uulg. add. hodie] mecum sunt comesturi meridie. Fecit ille quod sibi fuerat imperatum, et introduxit uiros domum. Ibique exterriti, dixerunt mutuo: Propter pecuniam, quam retulimus prius in saccis nostris, introducti sumus, ut deuoluat in nos  calumniam, et uiolenter subiiciat seruituti, et nos, et asinos nostros. Quamobrem in ipsis foribus accedentes ad dispensatorem [uulg. add. domus] locuti sunt: Oramus, domine, ut audias [uulg. add. nos]. Iam ante descendimus ut emeremus escas, quibus emptis, cum uenissemus ad diuersorium, aperuimus sacculos nostros, et inuenimus pecuniam in ore saccorum: quam nunc eodem pondere reportauimus. Sed et aliud attulimus argentum, ut emamus que [uulg. add. nobis] necessaria sunt: non est in nostra conscientia, quis eam posuerit in marsupiis nostris. At ille respondit. Pax uobiscum, nolite timere: Deus uester, et Deus patris uestri, dedit uobis thesauros in sacculis uestris; nam pecuniam, quam dedistis mihi, probatam ego habeo. Eduxitque  ad eos Simeon. Et introductis domum, attulit aquam, et lauerunt pedes suos, deditque pabula asinis eorum. Illi uero parabant munera, donec ingrederetur Ioseph meridie: audierant enim quod ibi comesuri essent panem. Igitur ingressus est Ioseph domum suam, obtuleruntque ei munera, tenentes in manibus [uulg. add. suis]: et adorauerunt proni in terram. At ille clementer resalutatis eis, interrogauit [uulg. add. eos], dicens: Saluusne est pater uester senex, de quo dixeratis mihi? adhuc uiuit? Qui responderunt: Sospes est seruus tuus pater noster, adhuc uiuit. Et incuruati, adorauerent eum. Attollens autem oculos Ioseph, uidit Beniamin fratrem suum uterinum, et ait: Iste est frater uester paruulus, de quo dixeratis mihi? Et rursus: Deus, inquit,  misereatur tui, fili mi. Festinauitque, quia commota fuerunt uiscera eius super fratre suo, et erumpebant lacryme, et introiens cubiculum, fleuit. Rursusque lota facie egressus, continuit se et ait: Ponite panes. Quibus appositis seorsum Ioseph, et seorsum fratribus, Aegyptiis quoque, qui uescebantur simul, seorsum , sederunt coram eo, primogenitus iuxta primogenita sua, et minimus iuxta etatem suam. Et mirabantur  [h. uiri ad inuicem] sumptis partibus, quas ab eo acceperant: maiorque pars uenit Beniamin, ita ut quinque partibus excederet.  [a 1Kb] Biberuntque et inebriati sunt cum eo.

[Cap. XLIu.] Precepit autem Ioseph dispensatori domus sue, dicens: Imple saccos eorum frumento, quantum possint capere, et pone pecuniam singulorum in summitate sacci. Scyphum autem meum argenteum, et pretium quod dedit tritici, [b 1Kb] pone in ore sacci iunioris. Factumque est ita. Et orto mane, dimissi sunt cum asinis suis. Iamque urbe exierant, et processerant paululum: tunc Ioseph accersito dispensatore domus: Surge, inquit, persequere uiros: et apprehensis dicito: Quare reddidistis malum pro bono? Scyphum quem furati estis, ipse est in quo bibit dominus meus, et in quo augurari solet: pessimam rem fecistis. Fecit ille ut iusserat. Et apprehensis per ordinem locutus est. Qui responderunt:  Quare sic loquitur dominus noster, ut serui tui tantum flagitii commiserint? Pecuniam, quam inuenimus in summitate saccorum, reportauimus ad te de terra Chanaan: et quo modo consequens est ut furati simus de domo domini tui aurum uel argentum? Apud quemcumque fuerit inuentum seruorum tuorum quod queris, moriatur, et nos serui erimus domini nostri. Qui dixit eis: Fiat iuxta uestram sententiam: apud quemcumque fuerit inuentum, ipse sit seruus meus, uos autem eritis innoxii. Itaque festinato deponentes in terram saccos, aperuerunt singuli. Quos scrutatus, incipiens a maiore usque ad minimum, inuenit scyphum in sacco Beniamin. At illi, scissis uestibus, oneratisque rursum asinis, reuersi sunt in oppidum. Primusque Iudas cum fratribus  ingressus est ad Ioseph  omnesque ante eum in terram pariter corruerunt. Quibus ille ait: Cur sic agere uoluistis? an ignoratis quod non sit similis mei in augurandi scientia? Cui Iudas: Quid respondebimus, inquit, domino meo? uel quid loquemur, aut iuste poterimus obtendere? Deus inuenit iniquitatem seruorum tuorum: en omnes serui sumus domini mei, et nos, et apud quem inuentus est scyphus. Respondit Ioseph: Absit a me ut sic agam: qui furatus est scyphum, ipse sit seruus meus: uos autem abite liberi ad patrem uestrum. Accedens autem propius Iudas, confidenter ait: Oro, domine mi, loquatur seruus tuus uerbum in auribus tuis, et ne irascaris famulo tuo: tu es enim post Pharaonem dominus meus. Interrogasti prius seruos  tuos: Habetis patrem, aut fratrem? et nos respondimus tibi domino meo: Est nobis pater senex, et puer paruulus, qui in senecta illius natus est: cuius uterinus frater mortuus est, et ipsum solum habet mater sua, pater uero tenere diligit eum. Dixistique seruis tuis: Adducite eum ad me, et ponam oculos meos super illum. Suggessimus domino meo: Non potest puer relinquere patrem suum: si enim illum dimiserit, morietur. Et dixisti seruis tuis: Nisi uenerit  frater uester minimus uobiscum, non uidebitis amplius faciem meam. Cum ergo ascendissemus ad famulum tuum, patrem nostrum, narrauimus ei omnia que locutus est dominus meus. Et dixit pater noster: Reuertimini, et emite nobis parum tritici. Cui diximus. Ire non possumus: si frater noster minimus descendat [uulg. descenderit] nobiscum, proficiscemur simul: alioquin, illo absente, non audemus uidere faciem uiri. Ad que ille respondit: uos scitis quod duos genuerit mihi uxor mea. Egressus est unus, et dixistis: Bestia deuorauit eum: et hucusque non comparet. Si tuleritis et istum, et aliquid ei in uia contigerit, deducetis canos meos cum merore ad inferos. Igitur si intrauero ad seruum tuum patrem nostrum, et puer defuerit  uideritque eum non esse nobiscum, morietur, et deducent famuli tui canos eius cum dolore ad inferos. Ego proprie seruus tuus sim, qui in meam hunc recepi fidem: et spopondi, dicens: Nisi reduxero eum, peccati reus ero in patrem meum omni tempore. Manebo itaque seruus tuus pro puero in ministerium domini mei, et puer ascendat cum fratribus suis. Non enim possum redire ad patrem meum, absente puero, ne calamitatis, que oppressura est patrem meum, testis assistam.

[Cap. XLu]. Non se poterat ultra cohibere Ioseph multis coram astantibus: unde precepit ut egrederentur cuncti foras, et nullus interesset alienus agnitioni mutue. Eleuauitque uocem cum fletu; quam audierunt Aegyptii, omnisque domus Pharaonis. Et dixit  fratribus suis: Ego sum Ioseph: adhuc pater meus uiuit? Non poterant respondere fratres nimio terrore perterriti. Ad quos ille clementer: Accedite, inquit, ad me. Et cum accessissent prope, Ego sum, ait, Ioseph, frater uester, quem uendidistis in Aegyptum. Nolite pauere, nec uobis durum esse uideatur, quod uendidistis me in his regionibus: pro salute enim uestra misit me Deus ante uos. Biennium est quod fames esse cepit in terra: et adhuc quinque anni restant, quibus nec arari poterit, nec meti. Premisitque me Deus ut reseruemini super terram, et escas ad uiuendum habere possitis. Non uestro consilio, sed Dei huc uoluntate missus sum: qui fecit me quasi patrem Pharaonis, et dominum uniuerse domus eius, ac principem in omni terra Aegypti. Festinate  et ascendite ad patrem meum, et dicetis ei: Hec mandat filius tuus Ioseph: Deus me fecit Dominum uniuerse terre Aegypti: descende ad me, ne moreris, et habita [uulg. habitabis] in terra [c 1Kb] Gesen: erisque iuxta me tu, et filii tui, et filii filiorum tuorum, oues tue, et armenta tua, et uniuersa que possides. Ibique te pascam  Dixitque Dominus ad Mosen; Nunc uidebis que facturus sim Pharaoni, per manum enim  fortem dimittet eos, et in manu robusta eiiciet illos de terra sua. [C. XIII.] Locutusque est Deus ad Mosen dicens: Ego Dominus, qui apparuit Abraham, Isaac, et Iacob, in Deo omnipotente, et nomen meum Adonai non indicaui eis. Pepigique cum eis fedus, ut darem illis terram Chanaam, terram peregrinationis eorum, in qua fuerunt aduene. Ego audiui gemitum filiorum Isrel, quo Aegyptii oppresserunt eos, et recordatus sum pacti mei. Ideo dic filiis Isrel: Ego Dominus, qui educam uos de ergastulo Aegyptiorum, et eruam de seruitute, ac redimam in brachio excelso, et iudiciis magnis. Et assumam uos mihi in populum, et ero uester Deus; et scietis quod ego sim Dominus Deus uester, qui eduxerim uos de ergastulo Aegyptiorum, et induxerim in terram, super  quam leuaui manum meam, ut darem eam Abraham, Isaac, et Iacob, daboque illam uobis possidendam,  ego Dominus. [T. Iu.] Narrauit ergo Moses omnia filiis Isrel, qui non acquieuerunt ei, propter angustiam spiritus, et opus durissimum. Locutusque est Dominus ad Mosen, dicens: Ingredere et loquere ad Pharaonem regem Aegypti, ut dimittat filios Isrel de terra sua. Respondit Moses coram Domino: Ecce filii Isrel non me audiunt, et quomodo audiet Pharao, presertim cum sim incircumcisus labiis? [C. XIu.] Locutusque est Dominus ad Mosen et Aaron, et dedit mandatum ad filios Isrel, et ad Pharaonem regem Aegypti, ut educerent filios Isrel de terra Aegypti. [B. Iu.] Isti sunt principes domorum per familias suas. Filii Ruben primogeniti Isrelis: Enoch et Phallu, Esron et Charmi. He cognationes Ruben. Filii Simeon: Iamuel, et Iamin, et Ohad  [uulg. Ahod], Iachin, et Soar, et Saul filius Chananitidis. He progenies Simeon. Et hec nomina filiorum Leui per cognationes suas: Gerson, et Caath, et Merari. Anni autem uite Leui fuerunt centum triginta septem. Filii Gerson [h.] Libeni et Semei, per cognationes suas. Filii Caath: Amram, et Isaar, et Hebron, et Oziel, annique uite Caath, centum triginta tres Filii Merari: Mooli [h. Mahali] et Musi: He cognationes Leui per familias suas. Accepit autem Amram uxorem [h.] Iochebed patruelem suam, que peperit [a 1Kb] ei Aaron et Mosen. [b 1Kb] Fueruntque anni uite Amram, centum triginta septem. Filii quoque Isaar: Core, et Nepheg, et Zechri. Filii quoque Oziel: Misel, et Elsaphan, et Sithri. Accepit autem Aaron uxorem [c 1Kb] Elisabe, filiam Aminadab, sororem  Naason, que peperit ei Nadab, et Abiu, Eleazar, et Ithamar. Filii quoque Core: Asir, et Elcana, et Abiasaph. He sunt cognationes Coritarum. At uero Eleazar filius Aaron accepit uxorem de filiabus Phutiel; que peperit ei Phinees. Hi sunt principes familiarum Leuiticarum per cognationes suas. Iste est Aaron et Moses, quibus precepit Dominus, ut educerent filios Isrel de terra Aegypti per turmas suas. Hi sunt, qui loquuntur ad Pharaonem regem Aegypti, ut educant filios Isrel de Aegypto: iste Moses et Aaron, in die qua locutus est Dominus ad Mosen, in terra Aegypti. [C. Xu.] Et locutus est Dominus ad Mosen, dicens: Ego Dominus: loquere ad Pharaonem regem Aegypti, omnia que ego loquor tibi. Et ait Moses coram Domino: En incircumcisus labiis  sum, quomodo audiet me Pharao?

[Cap. uII.] Dixitque Dominus ad Mosen: Ecce  constitui te Deum Pharaonis: et Aaron frater tuus erit propheta tuus. Tu loqueris [uulg. add. ei] omnia que mando tibi: ille loquetur ad Pharaonem, ut dimittat filios Isrel de terra sua. Sed ego indurabo cor eius, et multiplicabo signa et ostenta mea in terra Aegypti, et non audient uos: immittamque manum meam super Aegyptum, et educam exercitum et populum meum filios Isrel de terra Aegypti per iudicia maxima. Et scient Aegyptii quod ego sim Dominus qui extenderim manum meam super Aegyptum, et eduxerim filios Isrel de medio eorum. Fecit itaque Moses, et Aaron sicut preceperat eis [uulg. tacet eis] Dominus: ita egerunt. [C. XuI.] Erat autem Moses octoginta annorum, et Aaron octoginta trium, quando locuti sunt ad Pharaonem. Dixitque Dominus  ad Mosen et Aaron: cum dixerit uobis Pharao, Ostendite signa: dices ad Aaron: Tolle uirgam tuam, et proiice eam coram Pharaone, ac uertetur in colubrum: Ingressi itaque Moses et Aaron ad Pharaonem, fecerunt sicut preceperat Dominus, tulitque Aaron uirgam coram Pharaone et seruis eius, que uersa est in colubrum. uocauit autem Pharao sapientes et maleficos; et fecerunt etiam ipsi per incantationes Aegyptias et arcana quedam similiter. Proieceruntque singuli uirgas suas, que uerse sunt in dracones; sed deuorauit uirga Aaron uirgas eorum. Induratumque est cor Pharaonis, et non audiuit eos, sicut [h.] dixerat Dominus. [1 Plaga.] Dixit autem Dominus ad Mosen: Ingrauatum est cor Pharaonis, non uult dimittere populum. uade ad eum  mane, ecce egredietur ad aquas: et stabis in occursum eius super ripam fluminis: et uirgam, que conuersa est in draconem, tolles in manu tua. Dicesque ad eum: Dominus Deus Hebreorum misit me ad te, dicens: Dimitte populum meum, ut mihi sacrificet in deserto: et usque ad presens audire noluisti. Hec igitur dicit Dominus: In hoc scies quod Dominus sim: ecce percutiam uirga, que in manu mea est, aquam fluminis, et uertetur in sanguinem: Pisces quoque, qui sunt in fluuio, morientur, et computrescent aque, et affligentur Aegyptii bibentes aquam fluminis. Dixit quoque Dominus ad Mosen: Dic ad Aaron: Tolle uirgam tuam, et extende manum tuam super aquas Aegypti, et super fluuios eorum, et riuos ac paludes, et omnes lacus aquarum, ut uertantur in  sanguinem: et sit cruor in omni terra Aegypti, tam in ligneis uasis quam in saxeis. Feceruntque ita Moses  et Aaron, sicut preceperat Dominus: et eleuans uirgam, percussit aquam fluminis coram Pharaone et seruis eius; que uersa est in sanguinem. Et pisces, qui erant in flumine, mortui sunt: computruitque fluuius, et non poterant Aegyptii bibere aquam fluminis, et fuit sanguis in tota terra Aegypti. Feceruntque similiter malefici Aegyptiorum incantationibus suis: et induratum est cor Pharaonis, nec audiuit eos, sicut [h.] dixerat Dominus. Auertitque se, et ingressus est domum suam, nec apposuit cor etiam hac uice. Foderunt autem omnes Aegyptii per circuitum fluminis aquam, ut biberent: non enim poterant bibere de aqua fluminis. Impletique sunt septem dies, postquam percussit Dominus fluuium.

[B. u, Cap. uIII, 2 Plaga.] Dixit quoque Dominus  ad Mosen: Ingredere ad Pharaonem, et dices ad eum: Hec dicit Dominus: Dimitte populum meum, ut sacrificet mihi: sin autem nolueris dimittere, ecce ego percutiam omnes terminos tuos ranis. Et ebulliet fluuius ranas: que ascendent, et ingredientur domum tuam, et cubiculum lectuli tui, et super stratum tuum, et in domos seruorum tuorum, et in populum tuum, et in furnos tuos, et in reliquias ciborum tuorum, et ad te, et ad populum tuum, et ad omnes seruos tuos, intrabunt rane. Dixitque Dominus ad Mosen: Dic ad Aaron: Extende manum tuam super fluuios et super riuos ac paludes, et educ ranas super terram Aegypti. Et extendit Aaron manum super aquas Aegypti, et ascenderunt rane [In h. rana], operueruntque terram  Aegypti. Fecerunt autem et malefici per incantationes suas similiter, eduxeruntque ranas super terram Aegypti. uocauit autem Pharao Mosen et Aaron, et dixit eis: Orate Dominum, ut auferat ranas a me et a populo meo: et dimittam populum ut sacrificet Domino. Dixitque Moses Pharaoni: Constitue mihi quando deprecer pro te, et pro seruis tuis, et pro populo tuo, [a 1Kb] ut abigantur rane a te, et a domo tua: et tantum in flumine remaneant. Qui respondit: Cras. At ille: Iuxta uerbum, inquit, tuum faciam: ut scias quoniam non est sicut Dominus Deus noster. Et recedent rane a te, et a domo tua, et a seruis tuis, et a populo tuo: tantum in flumine remanebunt. Egressique sunt Moses et Aaron a Pharaone: et clamauit Moses ad Dominum pro  sponsione ranarum quam condixerat Pharaoni. Fecitque Dominus iuxta uerbum Mosi, et mortue sunt rane de domibus, et de uillis, et de agris. Congregaueruntque eas in immensos aggeres, et computruit terra. uidens autem Pharao quod data esset requies, ingrauauit cor suum, et non audiuit eos, sicut dixerat [uulg. preceperat] Dominus. [T. u, 3 Plag.] Dixitque Dominus ad Mosen: Loquere ad Aaron: Extende uirgam tuam, et percute puluerem terre: et sint ciniphes in uniuersa terra Aegypti. Feceruntque ita. Et extendit Aaron manum, uirgam tenens:  percussitque puluerem terre, et facti sunt ciniphes in hominibus, et in iumentis: omnis puluis terre uersus est in ciniphes per totam terram Aegypti. Feceruntque similiter malefici per incantationes suas, ut educerent ciniphes, et non potuerunt: erantque ciniphes tam in hominibus quam in iumentis. Et dixerunt malefici ad Pharaonem: Digitus Dei est hoc [uulg. hic], induratumque est cor Pharaonis, et non audiuit eos sicut locutus est [uulg. preceperat] Dominus. [4 Plaga.] Dixit quoque Dominus ad Mosen: Consurge diluculo, et sta coram Pharaone, egredietur enim ad aquas: et dices ad eum: Hec dicit Dominus: Dimitte populum meum ut sacrificet mihi. Quod si non dimiseris eum, ecce ego immittam in te, et in seruos tuos, in populum tuum, et in domos  tuas, omne genus muscarum: et implebuntur domus Aegyptiorum muscis diuersi generis, et uniuersa terra in qua fuerint. Faciamque mirabilem in die illa terram Gesen, in qua populus meus est, ut non sint ibi musce, et scias quoniam ego Dominus in medio terre. Ponamque diuisionem inter populum meum et populum tuum: cras erit signum istud. Fecitque Dominus ita. Et uenit musca grauissima in domos Pharaonis et seruorum eius, et in omnem terram Aegypti, corruptaque est terra ab huiuscemodi muscis. uocauitque Pharao Mosen et Aaron, et ait eis: Ite, sacrificate Deo uestro in terra [uulg. et cod. Mem. addunt hac]. Et ait Moses: Non potest ita fieri: abominationes enim Aegyptiorum immolabimus Domino Deo nostro, quod si mactauerimus ea  que colunt Aegyptii coram eis, lapidibus nos obruent, uiam trium dierum pergemus in solitudinem: et sacrificabimus Domino Deo nostro sicut precepit nobis. Dixitque Pharao: Ego dimittam uos ut sacrificetis Domino Deo uestro in deserto: uerumtamen longius ne abeatis, rogate pro me. Et ait Moses: Egressus a te, rogabo Dominum, et recedet musca a Pharaone, et a seruis, et a populo eius cras: uerumtamen noli ultra fallere, ut non dimittas populum sacrificare Domino. Egressusque Moses a Pharaone, orauit Dominum. Qui fecit iuxta uerbum illius: et abstulit muscas a Pharaone, et a seruis, et a populo eius: non superfuit ne una quidem. Et ingrauatum est cor Pharaonis, ita ut ne hac quidem uice dimitteret populum.

 [Cap. IX, 5 Plaga.] Dixit autem Dominus ad Mosen: Ingredere ad Pharaonem, et loquere ad eum: Hec dicit Dominus Deus Hebreorum: Dimitte populum meum ut sacrificet mihi. Quod si adhuc renuis, et retines eos: ecce manus mea erit super agros tuos: super equos, et asinos, et camelos, et boues, et oues, pestis ualde grauis. Et faciet Dominus mirabile, inter possessiones Isrel et possessiones Aegyptiorum, ut nichil omnino percat ex his que pertinent ad filios Isrel. Constituitque Dominus tempus, dicens: Cras faciet Dominus  uerbum istud in terra. Fecit ergo Dominus uerbum hoc altera die: mortuaque sunt omnia animantia Aegyptiorum: de animalibus uero filiorum Isrel nichil omnino periit. Et misit Pharao ad uidendum: nec erat quidquam mortuum de his que possidebat Isrel. [6 Plaga.] Ingrauatumque est cor Pharaonis, et non dimisit populum. Et dixit Dominus ad Mosen et Aaron: Tollite plenas manus cineris de camino, et spargat illum Moses in celum coram Pharaone: Sitque puluis super omnem terram Aegypti: erunt enim hominibus et iumentis uulnera [uulg. ulcera], et uesice turgentes, in uniuersa terra Aegypti. Tuleruntque cinerem de camino, et steterunt coram Pharaone, et sparsit illum Moses in celum: factaque sunt uulnera uesicarum turgentium  in hominibus, et iumentis, nec poterant malefici stare coram Mose propter uulnera, que in illis erant, et in omni terra Aegypti. Indurauitque Dominus cor Pharaonis, et non audiuit eos sicut locutus est Dominus ad Mosen. [7 Plaga.] Dixitque Dominus ad Mosen: Mane consurge, et sta coram Pharaone, et dices ad eum: Hec dicit Dominus Deus Hebreorum: Dimitte populum meum, ut sacrificet mihi. Quia in hac uice mittam omnes plagas meas super cor tuum [uulg. add. et], super seruos tuos, et super populum tuum: ut scias quod non sit similis mei in omni terra. Nunc enim extendens manum meam [uulg. tac. meam], percutiam te et populum tuum peste, peribisque de terra. Idcirco autem posui te, ut ostendam in te fortitudinem meam, et narretur  nomen meum in omni terra. Adhuc retines populum meum, et non uis cum dimittere? En pluam hac ipsa hora cras grandinem multam nimis, qualis non fuit in Aegypto, a die qua fundata est, usque in presens tempus. Mitte ergo iam nunc, et congrega iumenta tua, et omnia que habes in agro: homines enim, et iumenta, et uniuersa, que inuenta fuerint foris, nec congregata de agris, cecideritque super ea grando, morientur. Qui timuit uerbum Domini de seruis Pharaonis, fecit confugere seruos suos et iumenta in domos: qui autem neglexit sermonem Domini, dimisit seruos suos et iumenta in agris. Et Dixit Dominus ad Mosen: Extende manum tuam in celum, ut fiat grando in uniuersa terra Aegypti super homines, et super iumenta, et super  omnem herbam agri in terra Aegypti. Extenditque Moses uirgam in celum, et Dominus dedit tonitrua, et grandinem, ac discurrentia fulgura super terram: pluitque Dominus grandinem super terram Aegypti. Et grando et ignis immista pariter ferebantur: tanteque fuit magnitudinis, quanta ante numquam apparuit in uniuersa terra Aegypti [a 1Kb] ex quo gens illa condita est. Et percussit grando in omni terra Aegypti cuncta que fuerunt in agris, ab homine usque ad iumentum, cunctamque herbam agri percussit grando, et omne lignum regionis confregit. Tantum in terra Gesen, ubi erant filii Isrel, grando  non cecidit. Misitque Pharao, et uocauit Mosen et Aaron, dicens ad eos: Peccaui etiam nunc: Dominus iustus: ego et populus meus, impii. Orate Dominum, ut desinant tonitrua Dei, et grando: ut dimittam uos, et nequaquam hic ultra maneatis. Ait Moses: Cum egressus fuero de urbe, extendam palmas meas ad Dominum, et cessabunt tonitrua, et grando non erit: ut scias quia Domini est terra: noui autem, quod et tu, et serui tui, necdum timeatis Dominum Deum. Linum ergo et hordeum lesum est, eo quod esset hordeum uirens, et linum iam folliculos germinaret: triticum autem et far non sunt lesa, quia serotina erant. Egressusque Moses a Pharaone ex urbe tetendit manus ad Dominum: et cessauerunt tonitrua et grando, nec ultra  stillauit pluuia super terram. uidens autem Pharao quod cessasset pluuia, et grando, et tonitrua, auxit peccatum, et ingrauatum est cor eius, et seruorum illius, et induratum nimis: nec dimisit filios Isrel, sicut locutus est Dominus per manum Mosi.

[T. uI, Cap. X, 8 Plaga.] Et dixit Dominus ad Mosen: Ingredere ad Pharaonem: ego enim induraui cor eius, et seruorum illius: ut faciam signa mea hec in eo, et narres in auribus filii tui, et nepotum tuorum, quoties contriuerim Aegyptios, et signa mea fecerim in eis, et scietis [uulg. sciatis] quia ego Dominus. Introierunt ergo Moses et Aaron ad Pharaonem, et dixerunt ad eum: Hec dicit Dominus Deus Hebreorum: Usquequo non uis subiici mihi? dimitte populum meum, ut sacrificet mihi.  Sin autem resistis, et non uis dimittere eum: ecce ego inducam cras locustam in fines tuos: que operiat superficiem terre, nec [uulg. ne] quidquam eius appareat, sed comedatur quod residuum fuerit grandini: corrodet enim omnia ligna que germinant in agris. Et implebunt domos tuas et seruorum tuorum, et omnium Aegyptiorum: quantam non uiderunt patres tui, et aui, ex quo orti sunt super terram usque in presentem diem. Auertitque se, et egressus est a Pharaone. Dixerunt autem serui Pharaonis ad eum: Usquequo patiemur hoc scandalum? Dimitte homines, ut sacrificent Domino Deo suo: nonne uides quod perierit Aegyptus? Reuoca ueruntque Mosen et Aaron ad Pharaonem: qui dixit eis: Ite, sacrificate Domino Deo uestro: quinam sunt qui  ituri sunt? Ait Moses: Cum paruulis nostris et senibus [uulg. senioribus] pergemus, cum filiis et filiabus, cum ouibus et armentis: est enim solemnitas Domini Dei nostri. Et respondit Pharao: Sic Dominus sit uobiscum, quomodo ego dimittam uos, et paruulos uestros, cui dubium est quod pessime cogitetis? Non fiet ita, sed ite tantum uiri, et sacrificate Domino: hoc enim, et ipsi petistis. Statimque eiecti sunt de conspectu Pharaonis. Dixit autem Dominus ad Mosen: Extende manum tuam super terram Aegypti ad locustam, ut ascendat super eam, et deuoret omnem herbam que residua fuerit grandini.  Et extendit Moses uirgam super terram Aegypti; et Dominus induxit uentum urentem tota illa die, ac nocte, et mane facto, uentus urens leuauit locustas. Que ascenderunt super uniuersam terram Aegypti, et sederunt in cunctis finibus Aegyptiorum innumerabiles, quales ante illud tempus non fuerant, nec postea future sunt. Operueruntque uniuersam superficiem terre, uastantes omnia. Deuorata est igitur herba terre, et quidquid pomorum in arboribus fuit, que grando dimiserat, nichilque omnino uirens relictum est in lignis et in herbis terre, in cuncta Aegypto. Quam ob rem festinus Pharao uocauit Mosen et Aaron, et dixit eis: Peccaui in Dominum Deum uestrum, et in uos. Sed nunc dimittite peccatum mihi etiam hac uice, et rogate Dominum Deum  uestrum, ut auferat a me mortem istam Egressusque est de conspectu Pharaonis, et orauit Dominum. Qui flare fecit uentum, ab occidente uehementissimum, et arreptam locustam proiecit in mare Rubrum: non remansit ne una quidem in cunctis finibus Aegypti. Et indurauit Dominus cor Pharaonis, nec dimisit filios Isrel. [9 Plaga.] Dixit autem Dominus ad Mosen: Extende manum tuam in celum, et sint tenebre super terram Aegypti, tam dense, ut palpari queant. Extenditque Moses manum in celum, et facte sunt tenebre horribiles in uniuersa terra Aegypti tribus diebus. Nemo uidit fratrem suum, nec mouit se de loco in quo erat: ubicumque autem habitabant filii Isrel, lux erat. [a 1Kb] uocauitque Pharao Mosen, et dixit: Ite, sacrificate Domino, oues  tantum uestre et armenta remaneant, paruuli uestri eant uobiscum. Ait Moses: Hostias quoque et holocausta dabis nobis, que offeramus Domino Deo nostro. Cuncti greges pergent nobiscum: non remanebit ex eis ungula: que necessaria sunt in cultum Domini Dei nostri: presertim cum ignoremus quid debeat immolari, donec ad ipsum locum perueniamus. Indurauit autem Dominus cor Pharaonis, et noluit dimittere eos. Dixitque Pharao ad Mosen: Recede a me [uulg. add. et], caue ne ultra uideas faciem meam: quocumque die apparueris mihi, morieris. Respondit Moses: Ita [b 1Kb] fiet ut locutus es, non uidebo ultra faciem tuam.

[C. XuII, Cap. XI]. Et dixit Dominus ad Mosen: Adhuc una plaga tangam Pharaonem et Aegyptum,  et post hec dimittet uos, et exire compellet. Dices ergo omni plebi, ut postulet uir ab amico suo, et mulier a uicina sua, uasa argentea et aurea. Dabit autem Dominus gratiam populo suo coram Aegyptiis. Fuitque Moses uir magnus ualde in terra Aegypti, coram seruis Pharaonis et omni populo. Et ait: Hec dicit Dominus: Media nocte egrediar [uulg. ingrediar]  in Aegyptum, et morietur omne primogenitum in terra Aegyptiorum, a primogenito Pharaonis, qui sedet in solio eius, usque ad primogenitum ancille, que est ad molam, et omnia primogenita iumentorum. Eritque clamor magnus in uniuersa terra Aegypti, qualis nec ante fuit, nec postea futurus est. Apud omnes autem filios Isrel non mutiet canis ab homine usque ad pecus, ut sciatis quanto miraculo diuidat Dominus Aegyptios, et Isrel. Descendentque omnes serui tui isti ad me, et adorabunt me, dicentes: Egredere tu, et omnis populus, qui subiectus est tibi: post hec egrediemur. Et exiuit a Pharaone iratus nimis. Dixit autem Dominus ad Mosen: Non audiet uos Pharao, ut multa signa fiant in terra Aegypti. Moses autem et Aaron fecerunt omnia ostenta,  que scripta sunt, coram Pharaone; et indurauit Dominus cor Pharaonis, nec dimisit filios Isrel de terra sua [uulg. tacet de terra sua].

[T. uII, B. uI, C. XuIII, Cap. XII.] Dixit quoque Dominus ad Mosen et Aaron in terra Aegypti: Mensis iste, uobis principium mensium: primus erit in mensibus anni. Loquimini ad uniuersum cetum filiorum Isrel, et dicite eis: Decima die mensis huius tollat unusquisque agnum [c 1Kb] per familias et domos suas. Sin autem minor est numerus, ut sufficere possit ad uescendum agnum, assumet uicinum suum qui iunctus est domui eius, iuxta numerum animarum que sufficere possunt ad esum agni. Erit autem agnus absque macula, masculus, anniculus: iuxta quem ritum tolletis et hedum. Et  seruabitis eum usque ad quartam decimam diem mensis huius: immolabitque eum uniuersa multitudo filiorum Isrel ad uesperum. Et sument de sanguine eius, ac ponent super utrumque postem, et in superliminaribus domorum, in quibus comedent illum. Et edent carnes nocte illa assas igni et azymos panes cum lactucis agrestibus. Non comedetis ex eo crudum quid, nec coctum aqua, sed assum tantum igni: caput cum pedibus eius et intestinis uorabitis. Nec remanebit quidquam ex eo usque mane, si quid residuum fuerit, igne comburetis. Sic autem comedetis illum: Renes uestros accingetis, et calceamenta habebitis in pedibus, tenentes baculos in manibus, et comedetis festinanter: est enim Phase  Domini. Et transibo per terram Aegypti  nocte illa, percutiamque omne primogenitum in terra Aegypti ab homine usque ad pecus, et in cunctis diis Aegypti faciam iudicia, ego Dominus. Erit autem sanguis uobis in signum in edibus in quibus eritis, et uidebo sanguinem, et transibo uos, nec erit in uobis plaga disperdens quando percussero terram Aegypti. Habebitis autem hanc diem in monumentum,  et celebrabitis eam solemnem Domino in generationibus uestris cultu sempiterno. Septem diebus azyma comedetis: [a 1Kb] in die primo non erit fermentum in domibus uestris: quicumque comederit fermentatum, peribit anima illa de Isrel, a primo die usque ad diem septimum. Dies prima erit sancta atque solemnis, et dies septima eadem festiuitate uenerabilis: nichil operis facietis in eis, exceptis his que ad uescendum pertinent. Et obseruabitis azyma, in eadem enim ipsa die educam exercitum uestrum de terra Aegypti, et custodietis diem istum in generationes uestras ritu perpetuo. Primo mense, quarta decima die mensis ad uesperam, comedetis azyma usque diem uigesimam primam eiusdem mensis ad uesperam. Septem diebus fermentum non inuenietur  in domibus uestris: qui comederit fermentatum, peribit anima eius de cetu Isrel; tam de aduenis quam de indigenis terre. Omne fermentatum non comedetis: in cunctis habitaculis uestris editis azyma. uocauit autem Moses omnes seniores [h.] Isrel, et dixit ad eos: Ite tollentes animal per familias uestras, et immolate Phase. Fasciculumque hyssopi tingite in sanguine qui est in limine, et aspergite ex eo superliminare, et utrumque postem: nullus uestrum egrediatur ostium domus sue usque mane. Transibit enim Dominus percutiens Aegyptios: cumque uiderit sanguinem in superliminari, et in utroque poste, transcendet ostium domus, et non sinet percussorem ingredi domus uestras et ledere. Custodi uerbum istud legitimum tibi et filiis tuis usque  in eternum. Cumque introieritis terram, quam Dominus daturus est uobis ut pollicitus est, obseruabitis ceremonias istas. Et cum dixerint uobis filii uestri: Que est ista religio? dicetis eis: uictima transitus Domini est, quando transiuit super domos filiorum Isrel in Aegypto, percutiens Aegyptios, et domos nostras liberans. Incuruatusque populus adorauit. Et egressi filii Isrel fecerunt sicut preceperat Dominus Mosi et Aaron. [10 Plaga.] Factum est autem in noctis medio, percussit Dominus omne primogenitum in terra Aegypti, a primogenito Pharaonis, qui sedebat in solio eius, usque ad primogenitum captiue que erat in carcere, et omne primogenitum iumentorum. Surrexitque Pharao nocte, et omnes serui eius, cunctaque Aegyptus, et ortus est  clamor magnus in Aegypto: neque enim erat domus in qua non iaceret mortuus. uocatisque [uulg. add. Pharao] Mose et Aaron nocte, ait: Surgite, egredimini a populo meo, et uos, et filii Isrel: ite, immolate Domino sicut dicitis. Oues uestras et armenta assumite ut petieratis, et abeuntes benedicite mihi. Urgebantque Aegyptii populum de terra exire uelociter, dicentes: Omnes  moriemur. Tulit igitur populus conspersam farinam antequam fermentaretur: et ligans in palliis, posuit super humeros suos. Feceruntque filii Isrel sicut preceperat Moses: et petierunt ab Aegyptiis uasa argentea et aurea, uestemque plurimam. Dedit autem Dominus gratiam populo coram Aegyptiis, ut commodarenteis: et spoliauerunt Aegyptios. [T. uIII.] Profectique sunt filii Isrel de Ramesse in Soccoth, sexcenta fere millia peditum uirorum, absque paruulis, [b 1Kb] et mulieribus [h. non habet, mulieribus]. Sed et uulgus promiscuum innumerabile ascendit cum eis, oues et armenta et animantia diuersi generis multa nimis. Coxeruntque farinam, quam dudum conspersam de Aegypto tulerant: et fecerunt subcinericios panes azymos: neque enim poterant fermentari,  cogentibus exire Aegyptiis, et nullam facere sinentibus moram: nec pulmenti quidquam occurrerat preparare. [C. XuIII.] Habitatio autem filiorum Isrel, qui manserunt in Aegypto, fuit quadringentorum triginta annorum. Quibus expletis, eadem die egressus est omnis exercitus Domini de terra Aegypti. Nox est ista obseruabilis Domini, quando eduxit eos de terra Aegypti: hanc obseruare debent omnes filii Isrel in generationibus suis. [C. XX.] Dixitque Dominus ad Mosen et Aaron: Hec est religio Phase: Omnis alienigena non comedet ex eo. Omnis autem seruus emptitius circumcidetur, et sic comedet. Aduena et mercenarius non edent ex eo. In una domo comedetur, nec efferatis de carnibus eius foras, nec os illius confringetis. Omnis cetus  filiorum Isrel faciet illud. Quod si quis peregrinorum in uestram uoluerit transire coloniam, et facere Phase Domino, circumcidetur prius omne masculinum eius, et tunc rite celebrabit: eritque sicut indigena terre: si quis autem circumcisus non fuerit, non uescetur ex eo. Eadem lex erit indigene et colono, qui peregrinatur apud uos. Feceruntque omnes filii Isrel sicut preceperat Dominus Mosi et Aaron. Et eadem die eduxit Dominus filios Isrel de terra Aegypti per turmas suas.

[T. uII, C. XXI, Cap. XIII.] Locutusque est Dominus ad Mosen, dicens: Sanctifica mihi omne primogenitum, quod aperit uuluam in filiis Isrel tam de hominibus quam de iumentis: mea sunt enim omnia. Et ait Moses ad populum: Mementote diei huius, in  qua egressi estis de Aegypto et de domo seruitutis, quoniam in manu forti eduxit uos Dominus de loco isto, ut non comedatis fermentatum panem. Hodie egredimini mense nouarum frugum. Cumque introduxerit te Dominus in terram Chananei et Hetthei et Amorrhei et Euei et Iebusei, quam iurauit patribus tuis, ut daret tibi terram fluentem lacte et melle, celebrabis hunc morem sacrorum mense isto.  Septem diebus uesceris azymis, et in die septimo erit solemnitas Domini. Azyma comedetis septem diebus, non apparebit apud te aliquid fermentatum, nec in cunctis finibus tuis. Narrabisque filio tuo in die illo, dicens: Hoc est quod fecit Dominus mihi, quando egressus sum de Aegypto. Et erit quasi signum in manu tua, et quasi monumentum ante oculos tuos, et ut lex Domini semper sit in ore tuo: in manu enim forti eduxit te Dominus de Aegypto. Custodies huiuscemodi cultum statuto tempore a diebus in dies. Cumque introduxerit te Dominus in terram Chananei, sicut iurauit tibi et patribus tuis, et dederit eam tibi, separabis omne, quod aperit uuluam Domino, et quod primitiuum est in pecoribus tuis, quidquid habueris masculini sexus, consecrabis  Domino. Primogenitum asini mutabis oue, quod si non redemeris, interficies. Omne autem primogenitum hominis de filiis tuis, pretio redimes. Cumque interrogauerit te filius tuus cras dicens: Quid est hoc? respondebis ei: In manu forti eduxit nos Dominus de terra Aegypti de domo seruitutis. Nam cum induratus esset Pharao, et nollet nos dimittere, occidit Dominus omne primogenitum in terra Aegypti, a primogenito hominis usque primogenitum iumentorum: idcirco immolo Domino omne quod aperit uuluam masculini sexus, et omnia primogenita filiorum meorum redimo. Erit igitur quasi signum in manu tua, et quasi appensum quid, ob recordationem, inter oculos tuos: eo quod in manu forti eduxit nos Dominus de Aegypto. [C. XXII.] Igitur  cum emisisset Pharao populum, non eos eduxit Deus per uiam terre Philisthiim, que uicina est, reputans ne forte peniteret eum, si uidisset aduersum se bella consurgere, et reuerteretur in Aegyptum. Sed circumcidit per uiam deserti, que est iuxta mare Rubrum, et armati ascenderunt filii Isrel de terra Aegypti. Tulit quoque Moses ossa Ioseph secum, eo quod adiurasset filios Isrel, dicens: uisitabit uos Deus, efferte ossa mea hinc uobiscum. Profectique de Soccoth castrametati sunt in Etham in extremis finibus solitudinis. [C. uIII.] Dominus autem precedebat eos ad ostendendam uiam per diem in columna nubis, et per noctem in columna ignis: ut dux esset itineris utroque tempore. Numquam defuit columna nubis per diem, nec columna  ignis per noctem, coram populo.

[C. XXIII, Cap. XIu.] Locutus est autem Dominus ad Mosen, dicens: Loquere filiis Isrel: Reuersi castrametentur e regione Phiahiroth, que est inter Magdalum et mare contra Beelsephon, in conspectu eius castra ponetis super mare. Dicturusque est Pharao super filiis Isrel: Coarctati sunt in terra, conclusit eos desertum. Et indurabo cor eius, ac persequetur uos, et glorificabor in Pharaone, et in omni exercitu eius: scientque Aegyptii, quia ego  sum Dominus. Feceruntque ita. Et nuntiatum est regi Aegyptiorum quod fugisset populus, immutatumque est cor Pharaonis et seruorum eius super populo, et dixerunt: Quid uoluimus facere, ut dimitteremus Isrel, ne seruiret nobis? Iunxit ergo currum, et omnem populum suum assumpsit secum. Tulitque sexcentos currus electos, et quidquid in Aegypto curruum fuit, et duces totius exercitus. Indurauitque Dominus cor Pharaonis regis Aegypti, et persecutus est filios Isrel, at illi egressi erant in manu excelsa. Cumque persequerentur Aegyptii uestigia precedentium, repererunt eos in castris super mare; omnis equitatus et currus Pharaonis, et uniuersus exercitus, erant in [a 1Kb] Phiahiroth contra Beelsephon. Cumque appropinquasset Pharao, leuantes  filii Isrel oculos, uiderunt Aegyptios post se, et timuerunt ualde, clamaueruntque ad Dominum, et dixerunt ad Mosen: Forsitan non erant sepulcra in Aegypto, ideo tulisti nos, ut moreremur in solitudine? quid hoc facere uoluisti, ut educeres nos ex Aegypto: Nonne iste est sermo, quem loquebamur ad te in Aegypto dicentes: Recede a nobis, et seruiamus Aegyptiis? multo enim melius est seruire eis, quam mori in solitudine. Et ait Moses ad populum: Nolite timere: state, et uidete magnalia Domini que facturus est hodie: Aegyptios enim, quos nunc uidetis, nequaquam ultra uidebitis usque in sempiternum. Dominus pugnabit pro uobis, et uos tacebitis. Dixitque Dominus ad Mosen: Quid clamas ad me? Loquere filiis Isrel, ut proficiscantur. Tu autem  eleua uirgam tuam, et extende manum tuum super mare, et diuide illud, ut gradiantur filii Isrel in medio mari per siccum. Ego autem indurabo cor Aegyptiorum, ut persequantur uos, et glorificabor in Pharaone, et in omni exercitu eius, in curribus et in equitibus illius. Et scient Aegyptii quia ego sum Dominus, cum glorificatus fuero in Pharaone, et in curribus atque in equitibus eius. Tollensque se angelus Dei, qui precedebat castra Isrel, abiit post eos, et cum eo pariter columna nubis, priora dimittens, post tergum stetit, inter castra Aegyptiorum et castra Isrel, et erat nubes tenebrosa, et illuminans noctem, ita ut ad se inuicem toto noctis tempore accedere non ualerent. Cumque extendisset Moses manum super mare, abstulit illud Dominus, flante  uento uehementi et urente tota nocte, et uertit in siccum: diuisaque est aqua. Et ingressi sunt filii Isrel per medium maris sicci: erat enim aqua quasi murus a dextra eorum et leua. Persequentesque Aegyptii ingressi sunt post eos, omnis equitatus Pharaonis, currus eius et equites, per medium maris. Iamque aduenerat uigilia matutina, et ecce respiciens Dominus super castra Aegyptiorum per columnam ignis et nubis, interfecit exercitum eorum, et subuertit rotas curruum, ferebanturque in  profundum. Dixerunt ergo Aegyptii: Fugiamus Isrelem: Dominus enim pugnat pro eis contra nos. Et ait Dominus ad Mosen: Extende manum tuam super mare, ut reuertantur aque ad Aegyptios super currus et equites eorum. Cumque extendisset Moses manum contra mare, reuersum est primo diluculo ad priorem locum: fugientibusque Aegyptiis occurrerunt aque, et inuoluit eos Dominus in mediis fluctibus. Reuerseque sunt aque, et operuerunt currus et equites cuncti exercitus Pharaonis, qui sequentes ingressi fuerant mare, ne unus quidem superfuit ex eis. Filii autem Isrel perrexerunt per medium sicci maris, et aque eis erant quasi pro muro a dextris et a sinistris: liberauitque Dominus in die illa Isrel de manu Aegyptiorum. Et uiderunt  Aegyptios mortuos super littus maris, et manum magnam quam exercuerat Dominus contra eos, timuitque populus Dominum, et crediderunt Domino, et Mosi seruo eius.

Tunc cecinit Moses et filii Isrel carmen hoc Domino, et dixerunt:

Cantemus Domino:
   gloriose enim magnificatus est,
   equum et ascensorem deiecit in mare.
Fortitudo mea, et laus mea Dominus;
   et factus est mihi in salutem.
Iste Deus meus, et glorificabo eum:
   Deus patris mei, et exaltabo eum.
Dominus quasi uir pugnator:
    [a 1Kb] omnipotens [In h. Dominus] nomen eius:
    currus Pharaonis et exercitum eius proiecit in mare.
Electi principes eius submersi sunt in mari Rubro:
   abyssi operuerunt eos:
   descenderunt in profundum quasi lapis.
Dextera tua, Domine, [b 1Kb] magnificata est in fortitudine.
   dextera tua, Domine, percussit inimicum: et in
   multitudine glorie tue deposuisti aduersarios
    [c 1Kb] meos [h. tuos].
Misisti iram tuam, que deuorauit eos sicut stipulam:
   et in spiritu furoris tui congregate sunt aque.
Stetit unda fluens:
   congregate sunt abyssi in medio mari.
Dixit inimicus: Persequar et comprehendam,
   diuidam spolia, implebitur anima mea.
 Euaginabo gladium meum:
   interficiet eos manus mea.
Flauit spiritus tuus, et operuit eos mare:
   submersi sunt quasi plumbum in aquis uehementibus.
Quis similis tui in fortibus, Domine?
    qui similis tui, magnificus in sanctitate:
   terribilis atque laudabilis, faciens mirabilia?
Extendisti manum tuam [b. Dexteram tuam],
   et deuorauit eos terra.
Dux fuisti in misericordia tua
   populo quem redemisti.
Et portasti eum in fortitudine tua
   ad habitaculum sanctum tuum.
[d 1Kb] Ascenderunt populi, et irati sunt [h. Audierunt
   populi, et perturbati sunt]:
   dolores obtinuerunt habitatores Philisthiim.
Tunc conturbati sunt principes Edom,
   robustos Moab obtinuit tremor;
   obriguerunt omnes habitatores Chanaan.
Irruat super eos formido et pauor,
    in [e 1Kb] magnitudine brachii tui.
Fiant immobiles quasi lapis,
   donec transeat populus tuus, Domine,
   donec transeat populus tuus iste, quem possedisti.
Introduces eos, et plantabis in monte hereditatis
   tue,
   firmissimo habitaculo tuo, quod operatus es,
   Domine:
Sanctuarium [uulg. add. tuum], Domine, quod firmauerunt manus tue.
Dominus regnabit in eternum et ultra.
Ingressus est enim [h. sic] equus Pharao cum curribus
   et equitibus eius in mare:
   et reduxit super eos Dominus aquas maris.
Filii autem Isrel ambulauerunt per siccum, in medio
    eius.
[C. XXu.] Sumpsit ergo Maria prophetis [uulg. prophetissa] soror Aaron, tympanum in manu sua: egresseque sunt omnes mulieres post eam cum tympanis et choris, quibus precinebat, dicens: Cantemus Domino, gloriose enim magnificatus est, equum et ascensorem eius deiecit in mare [T. IX, B. IX, C. XXuI.] Tulit autem Moses Isrel de mari Rubro, et egressi sunt in desertum Sur: ambulaueruntque tribus diebus per solitudinem, et non inueniebant aquam. Et uenerunt in Marath, nec poterant bibere aquas de Mara, eo quod essent amare: unde et congruum loco nomen imposuit, uocans illud Mara, id est, amaritudinem. Et murmurauit populus contra Mosen, dicens, quid bibemus? At ille clamauit  ad Dominum, qui ostendit ei lignum: quod cum misisset in aquas, in dulcedinem uerse sunt: ibi constituit ei precepta, atque iudicia, et ibi tentauit eum, [h.] et dixit: Si audieris uocem Domini Dei tui, et quod rectum est coram eo feceris, et obedieris mandatis eius, custodierisque omnia precepta  illius, cunctum languorem, quem posui in Aegypto, non inducam super te: ego enim Dominus sanator tuus. [C. XXuII.] uenerunt autem in Elim filii Isrel, ubi erant duodecim fontes aquarum, et septuaginta palme, et castrametati sunt iuxta aquas.

[Cap. XuI.] Profectique sunt de Elim, et uenit omnis multitudo filiorum Isrel in desertum Sin, quod est inter Elim et Sinai: quinto decimo die mensis secundi, postquam egressi sunt de terra Aegypti. Et murmurauit omnis congregatio filiorum Isrel contra Mosen et contra Aaron in solitudine. Dixeruntque ad eos filii Isrel: Utinam mortui essemus per manum Domini in terra Aegypti, quando sedebamus super ollas carnium, et comedebamus [h.] panem in saturitate: cur eduxistis nos in desertum  istud, ut occideretis omnem multitudinem fame? Dixit autem Dominus ad Mosen: Ecce ego pluam uobis [h.] panem de celo: egrediatur populus, et colligat que sufficiunt per singulos dies: ut tentem eum, utrum ambulet in lege mea, an non? Die autem sexta parent quod inferant, et sit duplum quam colligere solebant per singulos dies. Dixeruntque Moses et Aaron ad omnes filios Isrel: uespere scietis quod Dominus eduxerit uos de terra Aegypti, et mane uidebitis gloriam Domini: audiuit enim murmur uestrum contra Dominum: nos uero quid sumus, quia mussitatis [uulg. mussitastis] contra nos? Et ait Moses: Dabit uobis Dominus uespere carnes edere, et mane panes in saturitatem: eo quod audierit murmurationes uestras, quibus murmurati  estis contra eum, nos enim quid sumus? nec contra nos est murmur uestrum, sed contra Dominum. Dixitque Moses ad Aaron: Dic uniuerse congregationi filiorum Isrel: Accedite coram Domino. audiuit enim murmur uestrum. Cumque loqueretur Aaron ad omnem cetum filiorum Isrel, respexerunt ad solitudinem, et ecce gloria Domini apparuit in nube. [C. XXuIII.] Locutus est autem Dominus ad Mosen, dicens: Audiui murmurationes filiorum Isrel, loquere ad eos: uespere comeditis carnes, et mane saturabimini [h.] pane: scietisque quod sim [uulg. ego sum] Dominus Deus uester. Factum est ergo uespere, et ascendens coturnix operuit castra; mane quoque ros iacuit per circuitum castrorum. Cumque operuisset superficiem terre, apparuit in  solitudine minutum, et quasi pilo tunsum, in similitudinem pruine super terram. Quod cum uidissent filii Isrel, dixerunt ad inuicem, MANHU? quod significat: Quid est hoc? ignorabant enim quid esset. Quibus ait Moses: Iste est panis, quem dedit Dominus uobis ad uescendum. Hic est sermo, quem precepit Dominus: Colligat unusquisque ex eo quantum sufficiat ad uescendum: gomor per singula capita, iuxta numerum animarum uestrarum que habitant in tabernaculo, sic tolletis. Feceruntque ita filii Isrel; et collegerunt alius plus, alius minus. Et mensi sunt ad mensuram gomor: nec qui plus collegerat, habuit amplius: nec qui minus parauerat, reperit minus: sed singuli iuxta id quod edere poterant,  congregauerunt. Dixitque Moses ad eos: Nullus relinquat ex eo in mane. Qui non audierunt eum, sed dimiserunt quidam ex eis usque mane, et scatere cepit uermibus, atque computruit, et iratus est contra eos Moses. Colligebant autem mane singuli, quantum sufficere poterat ad uescendum, cumque incaluisset sol, liquefiebat. In die uero sexta collegerunt cibos duplices, id est, duo gomor per singulos homines: uenerunt autem omnes principes multitudinis, et narrauerunt Mosi. Qui ait eis: Hoc est quod locutus est Dominus: Requies sabbati sanctificata erit Domino cras: quodcumque operandum est, facite, et que coquenda sunt, coquite; quidquid autem reliquum fuerit, reponite usque in mane. Feceruntque ita ut preceperat Moses, et non computruit,  neque uermis inuentus est in eo. Dixitque Moses: Comedite illud hodie, quia sabbatum est Domini: non inuenietur hodie in agro. Sex diebus colligite, in die autem septimo sabbatum est [uulg. add. Domini], idcirco non inuenietur. uenit septima dies, et egressi de populo, ut colligerent, non inuenerunt. Dixit autem Dominus ad Mosen: Usquequo non uultis custodire mandata mea, et legem meam? uidete quod Dominus dederit uobis sabbatum, et propter hoc die sexta tribuerit uobis cibos duplices: maneat unusquisque apud semetipsum, nullus egrediatur de loco suo die septimo. Et sabbatizauit populus die septimo. Appellauitque domus Isrel nomen eius MAN: quod erat quasi semen coriandri album, gustusque eius quasi simile cum melle. Dixit  autem Moses: Iste est sermo, quem precepit Dominus: Imple gomor ex eo, et custodiatur in futuras retro [h. non habet retro] generationes, ut nouerint panem, quo alui uos in solitudine, quando educti estis de terra Aegypti. Dixitque Moses ad Aaron: Sume uas unum, et mitte ibi MAN, quantum potest capere gomor, et repone coram Domino, ad seruandum in generationes uestras, sicut precepit Dominus Mosi. Posuitque illud Aaron in tabenaculo reseruandum. [C. XXIX.] Filii autem Isrel comederunt MAN quadraginta annis, donec uenirent in terram habitabilem hoc cibo aliti sunt, usquequo tangerent fines terre Chanaan. Gomor autem decima pars est [h.] Epha.

[T. X, B. X, C. XXX, Cap. XuII.] Igitur profecta  omnis multitudo filiorum Isrel de deserto Sin per mansiones suas, iuxta sermonem Domini, castrametati sunt in Raphidim, ubi non erat aqua ad bibendum populo. Qui iurgatus contra Mosen, ait: Da nobis aquam, ut bibamus. Quibus respondit Moses: Quid iurgamini contra me? cur tentatis Dominum? Sitiuit ergo populus ibi pro aque penuria, et murmurauit contra Mosen, dicens: Cur nos exire fecisti de Aegypto, ut occideres et nos, et liberos nostros, ac iumenta siti? Clamauit autem Moses ad Dominum, dicens: Quid faciam populo huic? adhuc pauxillum et lapidabit me. Ait Dominus ad Mosen: Antecede populum, et sume tecum de senioribus Isrel: et uirgam, qua percussisti fluuium, tolle in  manu tua, et uade. En ego stabo coram te ibi, supra petram Horeb, percutiesque petram, et exibit ex ea aqua, ut bibat populus. Fecit Moses ita coram senioribus Isrel: et uocauit nomen illius loci, Tentatio, [h] et lis, propter iurgium filiorum Isrel, et quia tentauerunt Dominum, dicentes: Est ne Dominus in nobis, an non? [C. XXXI.] uenit autem Amalech: et pugnabat contra Isrel in Raphidim. Dixitque Moses ad Iosue: Elige uiros, et egressus, pugna contra Amalech: cras ego stabo in uertice collis, habens uirgam Dei in manu mea: Fecit Iosue ut locutus ei erat Moses, et pugnauit contra Amalech: Moses autem et Aaron et Hur ascenderunt super uerticem collis. Cumque leuaret Moses manus, uincebat Isrel: sin autem paululum remisisset, superabat  Amalech. Manus autem Mosi erant graues: sumentes igitur lapidem, posuerunt super eum, in quo sedit: Aaron autem et Hur sustentabant manus eius ex utraque parte. Et factum est ut manus ipsius non lassarentur usque ad occasum solis. Fugauitque Iosue Amalech et populum eius in ore gladii. Dixit autem Dominus ad Mosen: Scribe hoc ob monimentum in libro, et trade auribus Iosue: delebo enim memoriam Amalech sub celo: Aedificauitque Moses altare: et uocauit nomen eius, Dominus exaltatio mea, dicens: Quia manus super solium [uulg. solii] Domini, bellum Domini erit contra Amalech, a generatione in generationem.

[C. XXXII, Cap. XuIII.] Cumque audisset Iethro, sacerdos Madian, cognatus Mosi, omnia que fecerat  Deus Mosi, et Isreli populo suo, eo quod adduxisset Dominus Isrel de Aegypto: tulit Sephoram uxorem Mosi quam remiserat, et duos filios eius, quorum unus uocabatur Gersom, dicente patre: Aduena fui in terra aliena. Alter uero Eliezer: Deus enim, ait, patris mei adiutor meus, et eruit me de gladio Pharaonis. uenit ergo Iethro cognatus Mosi, et filii eius, et uxor eius, ad Mosen in desertum, ubi erat castrametatus iuxta montem Dei. Et mandauit Mosi, dicens: Ego cognatus tuus Iethro uenio ad te, et uxor tua, et duo filii tui cum ea. Qui egressus in occursum cognati sui, adorauit, et osculatus est eum, salutaueruntque se mutuo uerbis pacificis. Cumque intrasset tabernaculum, narrauit Moses cognato suo cuncta que fecerat Dominus Pharaoni, et Aegyptiis  propter Isrel, uniuersum laborem, qui accidisset eis in itinere, quo [uulg. et quod] liberauerat eos Dominus. Letatusque est Iethro super omnibus bonis, que fecerat Dominus Isreli, eo quod eruisset eum de manu Aegyptiorum, et ait: Benedictus Dominus, qui liberauit uos de manu Aegyptiorum, et de manu Pharaonis, qui eruit populum suum de manu Aegypti. Nunc cognoui, quia magnus Dominus super omnes deos: eo quod superbe egerint contra illos. Obtulit ergo cognatus Mosi holocausta et hostias [a 1Kb] Deo: ueneruntque Aaron et omnes seniores Isrel, ut comederent panem cum eo coram Deo.  [C. XXXIII.] Altera autem die sedit Moses, ut iudicaret populum, qui assistebat Mosi de mane usque ad uesperam. Quod cum uidisset cognatus eius, omnia scilicet que agebat in populo, ait: Quid est hoc quod facis in plebe? cur solus sedes, et omnis populus prestolatur de mane usque ad uesperam? Cui respondit Moses: uenit ad me populus querens sententiam Dei. Cumque acciderit eis aliqua disceptatio, ueniunt ad me ut iudicem inter eos, et ostendam precepta Dei et leges eius. At ille: Non bonam, inquit, rem facis: stulto labore consumeris et tu et populus iste qui tecum est: ultra uires tuas est negotium, solus illud non poteris sustinere. Sed audi uerba mea atque consilia, et erit Deus tecum. Esto tu populo in his que ad Deum pertinent, ut referas  que dicuntur ad eum: ostendasque populo ceremonias et ritum colendi, uiamque per quam ingredi debeant, et opus quod facere [uulg. add. debeant]. Prouide autem de omni plebe uiros potentes, et timentes Deum, in quibus sit ueritas, et qui oderint auaritiam, et constitue ex eis tribunos, et centuriones, et quinquagenarios, et decanos, qui iudicent populum omni tempore: quidquid autem maius fuerit, referant ad te, et ipsi minora tantummodo iudicent, leuiusque tibi sit, partito in alios onere. Si hoc feceris, implebis imperium Dei, et precepta eius poteris sustentare: et omnis hic populus reuertetur cum pace ad loca sua. Quibus auditis, Moses fecit omnia que ille suggesserat. Et, electis uiris strenuis de cuncto Isrel, constituit eos principes populi, tribunos, e  centuriones, et quinquagenarios, et decanos. Qui iudicabant plebem omni tempore: quidquid autem grauius erat, referebant ad eum, faciliora tantummodo iudicantes. Dimisitque cognatum [uulg. add. suum], qui reuersus abiit in terram suam.

[T. XI, B. XI, C. XXXIu, Cap. XIX.] Mense tertio egressionis [h.] filiorum Isrel de terra Aegypti, in die hac uenerunt in solitudinem Sinai. Nam profecti de Raphidim, et peruenientes usque in desertum Sinai, castrametati sunt in eodem loco, ibique Isrel fixit tentoria e regione montis. Moses autem ascendit ad Deum, uocauitque eum Dominus de monte, et ait: Hec dices domui Iacob, et annuntiabis filiis Isrel: uos ipsi uidistis que fecerim Aegyptiis, quomodo portauerim uos super alas aquilarum,  et assumpserim mihi. Si ergo audieritis uocem meam, et custodieritis pactum meum, eritis mihi in peculium de cunctis populis: mea est enim omnis terra. Et uos eritis mihi in regnum sacerdotale, et gens sancta. Hec sunt uerba que loqueris ad filios Isrel. uenit Moses: et conuocatis maioribus natu populi, exposuit omnes sermones, quos mandauerat Dominus. Responditque uniuersus populus simul: Cuncta que locutus est Dominus, faciemus. Cumque retulisset Moses uerba populi ad Dominum, ait ei Dominus; Iam nunc ueniam ad te in caligine nubis, ut audiat me populus loquentem ad te, et credat  tibi in perpetuum. [C. XXXu.] Nuntiauit ergo Moses uerba populi ad Dominum. Qui dixit ei: uade ad populum: et sanctifica illos, hodie et cras, lauentque uestimenta sua. Et sint parati in diem tertium: in die enim tertio descendet Dominus coram omni plebe super montem Sinai. Constituesque terminos populo per circuitum, et dices [uulg. ad. ad eos]: Cauete, ne ascendatis in montem, nec tangatis fines illius: omnis qui tetigerit montem, morte morietur. Manus non tanget eum, sed lapidibus opprimetur [h. Aliter, manus non tangat eum, quia si tetigerit, lapidibus opprimetur], aut confodietur iaculis: siue iumentum fuerit, siue homo, non uiuet. Cum ceperit clangere buccina, tunc ascendant in montem. Descenditque Moses de monte ad populum,  et sanctificauit eum. Cumque lauissent uestimenta sua, ait ad eos: Estote parati in diem tertium, ne appropinquetis uxoribus uestris. Iam aduenerat tertius dies, et mane inclaruerat: et ecce ceperunt audiri tonitrua, ac micare fulgura, et nubes densissima operire montem, clangorque buccine uehementius perstrepebat: timuitque omnis [uulg. tac. omnis] populus, qui erat in castris. Cumque eduxisset eos Moses in occursum Dei de loco castrorum, steterunt ad radices montis. Totus [uulg. Tunc] autem mons Sinai fumabat, eo quod descendisset Dominus super eum in igne, et ascenderet fumus ex eo quasi de fornace: eratque mons omnis terribilis. Et sonitus buccine paulatim crescebat in maius, et prolixius tendebatur. Moses loquebatur, et Deus respondebat  ei. Descenditque Dominus super montem Sinai in ipso montis uertice, et uocauit Mosen in cacumen eius. Quo cum ascendisset, dixit ad eum: Descende, et contestare populum, ne forte uelint transcendere terminos ad uidendum Dominum: et pereat ex eis plurima multitudo. Sacerdotes quoque, qui accedunt ad Dominum, sanctificentur, ne percutiat eos. Dixitque Moses ad Dominum: Non poterit uulgus ascendere in montem Sinai: tu enim testificatus es, et iussisti: Pone terminos circa montem, et sanctifica illum. [C. XXXuI.] Cui ait Dominus: uade, descende: ascendesque tu, et Aaron tecum: sacerdotes autem et populus ne transeant terminos, nec ascendant ad Dominum, ne forte interficiat illos. Descenditque Moses ad populum, et omnia narrauit eis.

 [C. XXXuII, Cap. XX.] Locutusque est Deus cunctos sermones hos: [1 Preceptum] Ego sum Dominus Deus tuus, qui eduxi te de terra Aegypti, de domo seruitutis. [2 Prec.] Non habebis deos alienos coram me. Non facies tibi sculptile, neque omnem similitudinem, que est in celo desuper, et que in terra deorsum, nec eorum que sunt in aquis sub terra. Non adorabis ea, neque coles; ego enim sum Dominus Deus tuus fortis, zelotes, uisitans iniquitatem patrum in filios, in tertiam et quartam generationem  eorum qui oderunt me: et faciens misericordiam in millia his qui diligunt me, et custodiunt precepta mea. [3 Prec.] Non assumes nomen Domini Dei tui in uanum: nec enim habebit insontem Dominus eum qui assumpserit nomen Domini Dei sui frustra. [4 Prec.] Memento, ut diem sabbati sanctifices. Sex diebus operaberis, et facies omnia opera tua. Septimo autem die sabbatum Domini Dei tui: non facies in eo omne opus, tu, et filius tuus et filia tua, seruus tuus et ancilla tua, iumentum tuum, et aduena, qui est intra portas tuas. Sex enim diebus fecit Dominus celum et terram, et mare, et omnia que in eis sunt, et requieuit in die septimo: idcirco benedixit Dominus diem sabbati et sanctificauit eum. [5 Prec.] Honora patrem tuum et matrem tuam, ut  sis longeuus super terram, quam Dominus Deus tuus dabit tibi. [6 P.] Non occides. [7 P.] Non mechaberis. [8 P.] Non furtum facies. [9 P.] Non loqueris contra proximum tuum falsum testimonium. [10 P.] Non concupisces domum proximi tui: nec desiderabis uxorem eius: non seruum, non ancillam, non bouem, non asinum, nec omnia que illius sunt. [C. XXXuIII.] Cunctus autem populus uidebat uoces et lampades, et sonitum buccine, montemque fumantem; et perterriti ac pauore concussi, steterunt procul, dicentes Mosi: Loquere tu nobis, et audiemus: non loquatur nobis Dominus, ne forte moriamur. Et ait Moses ad populum: Nolite timere, ut enim probaret uos uenit Deus, et ut terror illius esset in uobis, et non peccaretis. Stetitque populus  de longe. [T. XII, C. XXXIX.] Moses autem accessit ad caliginem in qua erat Deus. Dixit preterea Dominus ad Mosen: Hec dices filiis Isrel: uos uidistis quod de celo locutus sim uobis. Non facietis [a 1Kb] mecum deos argenteos, nec deos aureos facietis uobis. Altare de terra facietis mihi, et offeretis super eo holocausta et pacifica uestra, oues uestras et boues, in omni loco in quo memoria fuerit nominis mei, ueniam ad te, et benedicam tibi. Quod si altare lapideum feceris mihi, non edificabis illud de sectis lapidibus: si enim leuaueris cultrum tuum [uulg. tac. tuum] super eum, polluetur. Non ascendes per gradus ad altare meum, ne reueletur turpitudo tua [h. super illud].

[C. XL, Cap. XXI.] Hec sunt iudicia que propones  eis. Si emeris seruum Hebreum, sex annis seruiet tibi: in septimo egredietur liber gratis. Cum quali ueste intrauerit, cum tuli exeat: si habens uxorem, et uxor egredietur simul. Sin autem dominus dederit illi uxorem, et peperit filios et filias: mulier et liberi eius erunt domini sui, ipse uero exibit cum uestitu suo. Quod si dixerit seruus: Diligo dominum meum et uxorem ac liberos, non egrediar liber: offeret eum dominus diis, et applicabitur ad ostium et postes, perforabitque aurem eius subula,  et erit ei seruus [a 1Kb] in seculum. [C. XLI.] Et si uendiderit filiam eius in famulam, non egredietur sicut ancille exire consueuerunt. Si displicuerit oculis domini sui, cui tradita fuerit, dimittet eam: populo autem alieno uendendi non habebit potestatem, si spreuerit eam. Sin autem filio suo desponderit eam, iuxta morem filiarum faciet illi. Quod si alteram ei acceperit, prouidebit puelle nuptias, et uestimenta, et pretium pudicitie non negabit. Si tria ista non fecerit, egredietur gratis absque pecunia. [C. XLII.] Qui percusserit hominem uolens occidere, morte moriatur. Qui autem non est insidiatus, sed Deus illum tradidit in manus eius: constituam tibi locum quo fugere debeat. [C. XLIII.] Si quis industria occiderit proximum suum, et per insidias: ab altari meo euelles  eum, ut moriatur. [C. XLIu.] Qui percusserit patrem suum et matrem, morte moriatur. [C. XLu.] Qui furatus fuerit hominem, et uendiderit eum, conuictus noxe morte moriatur. [C. XLuI.] Qui maledixerit patri suo et matri, morte moriatur. [C. XLuII.] Si rixati fuerint uiri, et percusserit alter proximum suum lapide uel pugno, et ille mortuus non fuerit, sed iacuerit in lectulo: si surrexerit, et ambulauerit foris super baculum suum, innocens erit qui percusserit: ita tamen ut operas eius et impensas in medicos restituat. [C. XLuIII.] Qui percusserit seruum suum uel ancillam uirga, et [b 1Kb] mortuus fuerit in manibus eius, criminis reus erit. Sin autem uno die superuixerit uel duobus, non subiacebit pene, quia pecunia illius est. [C. XLIX.] Si rixati fuerint uiri,  et percusserit quis mulierem pregnantem, et abortiuum quidem fecerit, sed ipsa uixerit: subiacebit damno quantum expetierit maritus mulieris, et arbitri iudicarint. [C. L.] Sin autem mors eius fuerit subsecuta, reddet animam pro anima, oculum pro oculo, dentem pro dente, manum pro manu, pedem pro pede, adustionem pro adustione, uulnus pro uulnere, liuorem pro liuore. [C. LI.] Si percusserit quispiam oculum serui sui aut ancille, et luscos eos fecerit, dimittet eos liberos pro oculo quem eruit. Dentem quoque si excusserit seruo uel ancille sue, similiter eos dimittet liber. [C. LII.] Si bos cornu petierit [uulg. percusserit] uirum aut mulierem, et mortui fuerint, lapidibus obruetur: et non comedentur carnes eius, dominusque bouis innocens erit.  Quod si bos cornupeta fuerit ab heri et nudiustertius, et contestati sunt dominum eius, nec recluserit eum,  occideritque uirum aut mulierem: bos lapidibus obruetur, et dominum illius occident. Quod si pretium ei fuerit impositum, dabit pro anima sua quidquid fuerit postulatus. Filium quoque et filiam si cornu percusserit, simili sententie subiacebit. Si seruum ancillamque inuaserit, triginta siclos argenti dabit domino, bos uero lapidibus opprimetur. [C. LIII.] Si quis aperuerit cisternam, et foderit, et non operuerit eam, cecideritque bos uel asinus in eam, dominus cisterne reddet pretium iumentorum: quod autem mortuum est, ipsius erit. [C. LIu.] Si bos alienus bouem alterius uulnerauerit, et ille mortuus fuerit: uendent bouem uiuum, et diuident pretium, cadauer autem mortui inter se dispertient. Si autem sciebat quod bos cornupeta esset ab heri et nudiustertius,  et non custodiuit eum dominus suus: reddet bouem pro boue, et cadauer integrum accipiet.

[C. Lu, Cap. XXII.] Si quis furatus fuerit bouem, aut ouem, et occiderit, uel uendiderit: quinque boues pro uno boue restituet, et quatuor oues pro una oue. [C. LuI.] Si effringens fur domum, siue suffodiens fuerit inuentus, et accepto uulnere, mortuus fuerit: percussor non erit reus sanguinis. Quod si, orto sole, hoc fecerit, homicidium perpetrauit, et ipse morietur. Si non habuerit quod pro furto reddat, [uulg. add. ipse] uenumdabitur. Si inuentum fuerit apud eum quod furatus est, uiuens, siue bos, siue asinus, siue ouis: duplum restituet. [C. LuII.] Si leserit quispiam agrum uel uineam: et dimiserit iumentum suum, ut depascatur aliena: quidquid optimum  habuerit in agro suo, uel in uinea, pro damni estimatione restituet. [C. LuIII.] Si egressus ignis inuenerit [c 1Kb] spinas, et comprehenderit aceruos frugum, siue stantes segetes in agris, reddet damnum qui ignem succenderit. [C. LIX.] Si quis commendauerit amico pecuniam, aut uas in custodiam, et ab eo qui susceperat, furto ablata fuerint: si inuenitur fur, duplum reddet. Si latet fur, dominus domus applicabitur ad deos, et iurabit quod non extenderit manum in rem proximi sui, ad perpetrandam fraudem, tam in boue, quam in asino, et oue ac uestimento; et quidquid damni inferre potest: ad deos utriusque causa perueniet, et si illi iudicauerint, duplum restituet proximo suo. [C. LX.] Si quis commendauerit proximo suo asinum, bouem, ouem, et  omne iumentum, ad custodiam, et mortuum fuerit, aut debilitatum, uel captum ab hostibus, nullusque  hoc uiderit: iusiurandum erit in medio, quod non extenderit manum ad rem proximi sui: suscipietque dominus iuramentum, et ille reddere non cogetur. Quod si furto ablatum fuerit, restituet damnum domino. Si comestum a bestia, [a 3Kb] proferat ad eum quod occisum est, et non restituet. [C. LXI.] Qui a proximo suo quidquam horum mutuo postulauerit, et debilitatum aut mortuum fuerit, domino non presente, reddere compelletur. Quod si in presentiarum fuerit dominus, non restituet, maxime si conductum uenerat pro mercede operis sui. [C. LXII] Si seduxerit quis uirginem necdum desponsatam, dormieritque cum ea: dotabit eam, et habebit eam uxorem. Si pater uirginis dare noluerit, reddet pecuniam iuxta modum dotis, quam uirgines accipere consuerunt.  [C. LXIII.] Maleficos non patieris uiuere. [C. LXIu.] Qui coierit cum iumento, morte moriatur. [C. LXu.] Qui immolat diis, occidetur, preterquam Domino soli. [C. LXuI.] Aduenam non contristabis, neque affliges eum: aduene enim et ipsi fuistis in terra Aegypti. [C. LXuII.] uidue et pupillo non nocebitis. Si leseritis eos, uociferabuntur ad me, et ego audiam clamorem eorum, et indignabitur furor meus, percutiamque uos gladio, et erunt uxores uestre uidue, et filii uestri pupilli. [C. LuIII.] Si pecuniam mutuam dederis populo meo pauperi, qui habitat tecum, non urgebis eum quasi exactor, nec usuris opprimes. Si pignus a proximo tuo acceperis uestimentum, ante solis occasum reddes ei. Ipsum enim est solum quo operitur, indumentum carnis  eius, nec habet aliud in quo dormiat; si clamauerit [h. Et erit, si clamauerit] ad me, exaudiam eum, quia misericors sum. [C. LXIX.] Diis non detrahes, et principi populi tui non maledices. [C. LXX.] Decimas tuas et primitias tuas non tardabis offerre. [C. LXXI.] Primogenitum filiorum tuorum dabis mihi. De bobus quoque, et ouibus similiter facies: septem diebus sit cum matre sua, die octaua reddes illum mihi. [C. LXXII.] uiri sancti eritis mihi. Carnem, que a bestiis fuerit pregustata, non comedetis, sed proiicietis canibus.

 [C. LXXIII, Cap. XXIII.] Non suspicies uocem mendacii. [C. LXXIu.] Nec iunges manum tuam, ut pro impio dicas falsum testimonium. [C. LXXu.] Non sequeris turbam ad faciendum malum: [C. LXXuI.] Nec in iudicio, plurimorum acquiesces sententie, ut a uero deuies. [C. LXXuII.] Pauperis quoque non misereberis in [b 1Kb] negotio. [C. LXXuIII.] Si occurreris boui inimici tui, aut asino erranti, reduc ad eum. [C. LXXIX.] Si uideris asinum odientis te iacere sub onere, non pertransibis, sed subleuabis cum eo. [C. LXXX.] [c 1Kb] Non declinabis in iudicio pauperis. [C. LXXXI.] Mendacium fugies. [C. LXXXII.] Insontem et iustum non occides: quia auersor impium. [C. LXXXIII.] Nec accipies munera, que excecant etiam prudentes, et subuertunt uerba iustorum. [C.  LXXXIu.] Peregrino molestus non eris: scitis enim aduenarum animas, quia et ipsi peregrini fuistis in terra Aegypti. [B. XII.] Sex annis seminabis terram tuam, et congregabis fruges eius. Anno autem septimo dimittes eam, et requiescere facies, ut comedant pauperes populi tui, et quidquid reliquum fuerit, edant bestie agri; ita facies in uinea et in oliueto tuo. [C. LXXXu.] Sex diebus operaberis: septima die cessabis, ut requiescat bos et asinus tuus, et refrigeretur filius ancille tue, et aduena. [C. LXXXuI.] Omnia que dixi uobis, custodite. Et per nomen eternorum deorum non iurabitis, neque audietur ex ore uestro. [C. LXXXuII.] Tribus uicibus per singulos annos mihi festa celebrabitis. [C. LXXXuIII.] Solemnitatem azymorum custodies. Septem diebus comedes  azyma, sicut precepi tibi, tempore mensis nouorum quando egressus es de Aegypto. [C. LXXXIX.] Non apparebis in conspectu meo uacuus. Et solemnitatem messis primitiuorum operis tui, quecumque seminaueris in agro. Solemnitatem quoque in exitu anni, quando congregaueris omnes fruges tuas de agro. [C. XC.] Ter in anno apparebit omne masculinum tuum coram Domino Deo [uulg. add. tuo]. Non immolabis super fermento sanguinem uictime mee, nec remanebit adeps solemnitatis mee usque mane. [C. XCI.] Primitias frugum terre tue deferes in  domum Domini Dei tui. [C. XCII.] Non coques hedum in lacte matris sue. [C. XCIII.] Ecce ego mittam angelum, qui precedat te, et custodiat in uia, et introducat ad locum quem paraui. Obserua cum, et audi uocem eius, nec contemnendum putes, quia non dimittet cum peccaueritis, et est nomen meum in illo. [C. XCIu.] Quod si audieris uocem eius, et feceris omnia que loquor, inimicus ero inimicis tuis, et affligam affligentes te. Precedetque te angelus meus, et introducet te ad Amorrheum, et Hettheum, et Pherezeum, Chananeumque, et Heueum, et Iebuseum, quos ego conteram. [C. XCu.] Non adorabis deos eorum, nec coles eos: non facies opera eorum sed destrues eos, et confringes statuas eorum. Seruietisque Domino Deo uestro, ut benedicam pani tuo  et aquis, et auferam infirmitatem de medio tui. Non erit infecunda nec sterilis in terra tua: numerum dierum tuorum implebo. [C. XCuI.] Terrorem meum mittam in precursum tuum, et occidam omnem populum, ad quem ingredieris, cunctorumque inimicorum tuorum coram te terga uertam, emittens crabrones prius, qui fugabunt Heueum, et Chananeum, et Hettheum, antequam intreas. Non eiiciam eos a facie tua anno uno, ne terra in solitudinem redigatur, et crescant contra te bestie. Paulatim expellam eos de conspectu tuo, donec augearis, et possideas terram. Ponam autem terminos tuos a mari Rubro usque ad mare [a 4Kb] Philistinorum, et a deserto usque ad fluuium: tradam in manibus uestris habitatores terre, et eiiciam eos de conspectu uestro. Non inibis  cum eis fedus, nec cum diis eorum. Non habitent in terra tua, ne forte peccare te faciant in me, si seruieris diis eorum: quod tibi certe erit in scandalum.

[C. XCuII, Cap. XXIu.] Mosi quoque dixit: Ascende ad Dominum tu, et Aaron, Nadab, et Abiu, et septuaginta seniores ex Isrel, et adorabitis procul. Solusque Moses ascendet ad Dominum, et illi non appropinquabunt: nec populus ascendet cum eo. [T. XIII, B. XIII.] uenit ergo Moses, et narrauit plebi omnia uerba Domini atque iudicia: responditque cunctus populus una uoce: Omnia uerba Domini, que locutus est, faciemus. [C. XCuIII.] Scripsit autem Moses uniuersos sermones Domini, et mane consurgens edificauit altare ad radices montis,  et duodecim titulos per duodecim tribus Isrel. Misitque iuuenes de filiis Isrel, et obtulerunt holocausta, immolaueruntque uictimas pacificas Domino, uitulos. Tulit itaque Moses dimidiam partem sanguinis, et misit in crateras: partem autem residuam fudit super altare. Assumensque uolumen federis,  legit, audiente populo, qui dixerunt: Omnia que locutus est Dominus, faciemus, et erimus obedientes. Ille uero sumptum sanguinem respersit in populum, et ait: Hic est sanguis federis, quod pepigit Dominus uobiscum super cunctis sermonibus his. [C. XCIX.] Ascenderuntque Moses et Aaron, Nadab et Abiu, et septuaginta de senibus Isrel. [C. C.] Et uiderunt Deum Isrel, et sub pedibus eius quasi opus lapidis sapphirini, et quasi celum, cum serenum est. Nec super eos qui procul recesserant de filiis Isrel, misit manum suam, uideruntque Deum, et comederunt, ac biberunt. [C. CI.] Dixit autem Dominus ad Mosen: Ascende ad me in montem, et esto ibi: daboque tibi tabulas lapideas, et legem ac mandata, que scripsi, ut doceas eos. Surrexerunt Moses et  Iosue minister eius: ascendensque Moses in montem Dei, senioribus ait: Exspectate his donec reuertamur ad uos. Habetis Aaron et Hur uobiscum; si quid natum fuerit questionis, referetis ad eos. Cumque ascendisset Moses, operuit nubes montem, et habitauit gloria Domini super Sinai, tegens illum nube sex diebus. [C. CII.] Septimo autem die uocauit eum [uulg. add. Dominus] de medio caliginis. Erat autem species glorie Domini, quasi ignis ardens super uerticem montis, in conspectu filiorum Isrel. Ingressusque Moses medium nebule ascendit in montem: et fuit ibi quadraginta diebus, et quadraginta noctibus.

[C. CIII, Cap. XXu.] Locutusque est Dominus ad Mosen, dicens: Loquere filiis Isrel, ut tollant mihi  primitias [h. oblationes], ab omni homine qui [b 1Kb] offeret ultroneus, accipietis eas. [C. CIu.] Hec sunt autem que accipere debetis: Aurum, et argentum, et es, hyacinthum et purpuram, coccumque bis tinctum, et byssum, pilos caprarum, et pelles arietum rubricatas, pellesque ianthinas, et ligna settim, oleum ad luminaria concinnanda [h. non habet, concinnanda]: aromata in unguentum, et thymiamata boni odoris: lapides onychinos et gemmas ad ornandum Ephod ac Rationale. Facientque mihi sanctuarium, et habitabo in medio eorum: iuxta omnem similitudinem tabernaculi quod ostendam tibi, et omnium uasorum in cultum eius: sicque facietis illud: [C. Cu.] Arcam de lignis settim compingite, cuius longitudo habeat duos semis cubitos:  latitudo cubitum et dimidium: altitudo cubitum similiter ac semissem. Et deaurabis eam auro mundissimo intus et foris: faciesque supra coronam auream per circuitum, et quatuor circulos aureos, quos pones per quatuor arce angulos; duo circuli sint in latere uno, et duo in altero. Facies quoque uectes de  lignis settim, et operies eos auro. Inducesque per circulos qui sunt in arce lateribus, ut portetur in eis, qui semper erunt in circulis, nec umquam extrahentur ab eis. Ponesque in arca testificationem quam dabo tibi. Facies et propitiatorium de auro mundissimo, duos cubitos et dimidium tenebit longitudo eius: semissem et cubitum latitudo. Duos quoque Cherubim aureos et productiles facies, ex utraque parte oraculi. [a 1Kb] Cherub unus sit in latere uno, et alter in altero. Utrumque latus propitiatorii tegant, expandentes alas et operientes oraculum, respiciantque se mutuo uersis uultibus in propitiatorium quo operienda est arca, in qua pones testimonium quod dabo tibi. Inde precipiam, et loquar ad te super propitiatorio [b 1Kb] scilicet, ac medio duorum Cherubim,  qui erunt super arcam testimonii, cuncta que mandabo per te filiis Isrel. Facies et mensam de lignis settim, habentem duos cubitos longitudinis, et in latitudine cubitum, et in altitudine cubitum ac semissem. Et inaurabis eam auro purissimo, faciesque illi labium aureum per circuitum, et ipsi labio coronam interrasilem altam quatuor digitis, et [c 1Kb] super illam, alteram coronam [h. non habet hec] aureolam. Quatuor quoque circulos aureos preparabis, et pones eos in quatuor angulis eiusdem mense per singulos pedes. Subter coronam erunt circuli aurei, ut mittantur uectes per eos, et possit mensa portari. Ipsos quoque uectes facies de lignis settim, et circumdabis auro ad subuehendam mensam. Et parabis acetabula, ac phialas, thuribula, et ciathos, in quibus offerenda  sunt libamina, ex auro purissimo. Et pones super mensam panes propositionis in conspectu meo semper. Facies et candelabrum ductile de auro mundissimo, hastile eius, et calamos, scyphos, et spherulas, ac lilia, ipso procedentia. Sex calami egredientur de lateribus, tres ex uno latere, et tres ex altero. Tres scyphi quasi in nucis modum per calamos singulos, spherulaque simul et lilium, et tres similiter scyphi instar nucis in calamo altero, spherulaque simul et lilium. Hoc erit opus sex calamorum, qui producendi sunt de hastili: in ipso autem candelabro erunt quatuor scyphi in nucis modum, spheruleque per singulos, et lilia. Spherula sub duobus calamis per tria loca, qui simul sex fiunt, procedentes de hastili uno. Et spherule igitur  et calami ex ipso erunt, uniuersa ductilia de auro purissimo. Facies et lucernas septem, et pones eas super candelabrum, ut luceant ex aduerso. Emunctoria quoque, et ubi que emuncta sunt exstinguantur, fiant de auro purissimo. Omne  pondus candelabri cum uniuersis uasis suis habebit talentum auri mundissimi. Inspice, et fac secundum exemplar quod tibi in monte monstratum est.

[Cap. XXuI.] Tabernaculum uero [d 1Kb] ita facies: Decem cortinas de bysso retorta, et hyacintho, ac purpura, coccoque bis tincto, uariatas opere plumario facies. Longitudo cortine unius habebit uiginti octo cubitos: latitudo, quatuor cubitorum erit. Unius mensure fient uniuersa tentoria. Quinque cortine sibi iungentur mutuo, et alie quinque nexu simili coherebunt. Ansulas hyacinthinas in lateribus ac summitatibus facies cortinarum, ut possint inuicem copulari. Quinquagenas ansulas cortina habebit in utraque parte, ita insertas, ut anse contra ansas  ueniant, et altera alteri possit aptari. Facies et quinquaginta circulos aureos quibus cortinarum uela iungenda sunt, ut unum tabernaculum fiat. Facies et saga cilicina undecim, ad operiendum tectum tabernaculi. Longitudo sagi unius habebit triginta cubitos, et latitudo, quatuor: equa erit mensura sagorum omnium. E quibus quinque iunges seorsum et sex sibi mutuo copulabis, ita ut sextum sagum in fronte tecti duplices. Facies et quinquaginta ansas in ora sagi unius, ut coniungi cum altero queat, et quinquaginta ansas in ora sagi alterius, ut cum altero copuletur. [e 1Kb] Facies et quinquaginta fibulas eneas, quibus iungantur anse, ut unum ex omnibus operimentum fiat. Quod autem superfuerit in sagis que parantur tecto, id est, unum sagum quod amplius  est, ex medietate eius operies posteriora tabernaculi. Et cubitus ex una parte pendebit, et alter ex altera, qui plus est in sagorum longitudine, utrumque latus tabernaculi protegens. Facies et operimentum aliud tecto de pellibus arietum rubricatis, et super hoc rursum aliud operimentum de ianthinis pellibus. Facies et tabulas stantes tabernaculi de lignis settim, que singule denos cubitos in longitudine habeant, et in latitudine singulos ac semissem. In lateribus tabule, due incastrature fient, quibus tabula alteri tabule connectatur, atque in hunc modum cuncte tabule parabuntur. Quarum uiginti erunt in latere meridiano, quod uergit ad Austrum. Quibus quadraginta bases argenteas fundes, ut bine bases singulis tabulis per duos angulos subiiciantur.  In latere quoque secundo tabernaculi, quod uergit ad Aquilonem, uiginti tabule erunt, quadraginta habentes bases argenteas. Bine bases singulis tabulis supponentur. Ad occidentalem uero plagam tabernaculi facies sex tabulas, et rursum alias duas que in  angulis erigantur post tergum tabernaculi. Eruntque coniuncte a deorsum usque sursum, et una omnes compago retinebit. Duabus quoque tabulis que in angulis ponende sunt, similis iunctura seruabitur. Et erunt simul tabule octo, bases earum argentee sedecim, duabus basibus per unam tabulam supputatis. Facies et uectes de lignis settim, quinque ad continendas tabulas in uno latere tabernaculi, et quinque alios in altero, et eiusdem numeri ad occidentalem plagam, qui mittentur per medias tabulas a summo usque ad summum. Ipsasque tabulas deaurabis, et fundes in eis annulos aureos, per quos uectes tabulata contineant: quos operies laminis aureis. Et eriges tabernaculum iuxta exemplum quod tibi in monte monstratum est. Facies et uelum dei hyacintho,  et purpura coccoque bis tincto, et bysso retorta, opere plumario et pulchra uarietate contextum, quod appendes ante quatuor columnas de lignis settim que ipse quidem deaurate erunt, et habebunt capita aurea, sed bases argenteas. Inseretur autem uelum per circulos, intra quod pones arcam testimonii, et quo Sanctuarium, et sanctuarii sanctuaria diuidentur. Pones et propitiatorium super arcam testimonii in sancto sanctorum: mensamque extra uelum, et contra mensam candelabrum in latere tabernaculi meridiano: mensa enim stabit in parte Aquilonis. Facies et tentorium in introitu tabernaculi de hyacintho, et purpura, coccoque bis tincto, et bysso retorta, opere plumario. Et quinque columnas deaurabis lignorum settim, ante quas ducetur  tentorium: quarum erunt capita aurea, et bases enee.

[Cap. XXuII.] Facies et altare de lignis settim, quod habebit quinque cubitos in longitutidine, et totidem in latitudine, id est, quadrum, et tres cubitos in altitudine. Cornua autem per quatuor angulos ex ipso erunt, et operies illud ere. Faciesque in usus eius lebetes ad suscipiendos cineres, et forcipes atque fuscinulas et ignium receptacula. Omnia uasa ex ere fabricabis. Craticulamque in modum retis eneam: per cuius quatuor angulos erunt quatuor annuli erei [uulg. enei], quos pones subter arulam altaris. Eritque craticula usque ad altaris medium. Facies et uectes altaris [uulg. tac. altaris] de lignis settim duos, quos operies laminis eneis, et induces  per circulos, eruntque ex utroque latere altaris ad portandum. Non solidum, sed inane et cauum intrinsecus facies illud, sicut tibi in monte monstratum est. Facies et atrium tabernaculi, in cuius plaga australi contra meridiem erunt tentoria de bysso retorta: centum cubitos unum latus tenebit in longitudine. Et columnas uiginti cum basibus totidem eneis, que capita cum celaturis suis habebunt argentea. Similiter in latere Aquilonis per longum erunt tentoria centum cubitorum, columne uiginti, et bases enee eiusdem numeri, et capita earum cum celaturis suis argentea. In latitudine uero atrii, quod respicit ad occidentem, erunt tentoria per quinquaginta cubitos, et columne decem, basesque  totidem. In ea quoque atrii latitudine, que respicit ad Orientem, quinquaginta cubiti erunt. In quibus quindecim cubitorum tentoria lateri uno deputabuntur, columneque tres et bases totidem, et in latere altero erunt tentoria cubitos obtinentia quindecim, columne tres, et bases totidem. In introitu uero atrii fiet tentorium cubitorum uiginti ex hyacintho et purpura, coccoque bis tincto, et bysso retorta, opere plumarii: columnas habebit quatuor cum basibus totidem. Omnes columne atrii per circuitum uestite erunt argenti laminis, capitibus argenteis, et basibus eneis. In longitudine occupabit atrium cubitos centum, in latitudine quinquaginta [uulg. quadraginta], altitudo quinque cubitorum erit. Fietque de bysso retorta, et habebit bases eneas. Cuncta  uasa tabernaculi in omnes usus et ceremonias, tam paxillos eius quam atrii, ex ere facies. (C. CuI.] Precipe filiis Isrel ut afferant tibi oleum de arboribus oliuarum purissimum, piloque contusum, ut ardeat lucerna semper in tabernaculo testimonii, extra uelum quod oppansum est testimonio. Et collocabunt eam Aaron et filii eius, ut usque mane luceat coram Domino. Perpetuus erit cultus per successiones eorum a filiis Isrel.

[C. CuII, Cap. XXuIII.] Applica quoque ad te Aaron fratrem tuum cum filiis suis de medio filiorum Isrel, ut sacerdotio fungantur mihi: Aaron, Nadab, et Abiu, Eleazar, et Ithamar. [C. CuIII.] Faciesque uestem sanctam Aaron fratri tuo in gloriam et decorem. Et loqueris cunctis sapientibus corde, quos  repleui spiritu prudentie, ut faciant uestes Aaron, in quibus sanctificatus ministret mihi. [C. CIX.] Hec autem erunt uestimenta que facient: Rationale, et superhumerale, tunicam et lineam strictam, cidarim et balteum. Facient uestimenta sancta Aaron fratri tuo et filiis eius, ut sacerdotio fungantur mihi. Accipientque aurum, et hyacinthum, et purpuram, coccumque bis tinctum, et byssum. Facient autem superhumerale de auro et hyacintho ac purpura, coccoque bis tincto, et bysso retorta, opere polymito. Duas oras iunctas habebit in utroque latere summitatum, ut in unum redeant. Ipsaque textura et cuncta operis uarietas erit ex auro, et hyacintho, et purpura, coccoque bis tincto, et bysso retorta. Sumesque duos lapides onychinos, et sculpes in eis nomina filiorum  Isrel: sex nomina in lapide uno, et sex reliqua in altero, iuxta ordinem natiuitatis eorum. Opere sculptoris et celatura gemmarii sculpes eos nominibus filiorum Isrel, inclusos auro atque circumdatos: et pones in utroque latere superhumeralis, memoriale filiis Isrel. Portabitque Aaron nomina eorum coram Domino super utrumque humerum, ob recordationem. Facies et uncinos ex auro, et duas catenulas auri purissimi sibi inuicem coherentes, quas inseres uncinis. Rationale quoque iudicii facies opere polymito iuxta texturam superhumeralis, ex auro, hyacintho, et purpura, coccoque bis tincto, et bysso retorta. Quadrangulum erit et duplex: mensuram palmi habebit tam in longitudine quam in latitudine.  [a 12Kb] Ponesque in eo quatuor ordines lapidum: in primo uersu erit lapis sardius, et topazius, et smaragdus: in secundo carbunculus, sapphirus, et iaspis: in tertio ligurius, achates, et amethystus: in quarto chrysolythus, onychinus, et beryllus. Inclusi auro erunt per ordines suos. Habebuntque nomina filiorum Isrel: duodecim nominibus celabuntur, singuli lapides nominibus singulorum per duodecim tribus. Facies in Rationali catenas sibi inuicem coherentes ex auro purissimo: et duos annulos aureos, quos pones in utraque Rationalis summitate: catenasque aureas iunges annulis, qui sunt in marginibus eius, et ipsarum catenarum extrema duobus copulabis uncinis in utroque latere superhumeralis quod Rationale respicit. Facies et duos annulos aureos, quos  pones in summitatibus Rationalis, in oris, que e regione sunt superhumeralis, et posteriora eius aspiciunt. Nec non et alios duos annulos aureos, qui ponendi sunt in utroque latere superhumeralis deorsum, quod respicit contra faciem iuncture inferioris, ut aptari possit cum superhumerali, et stringatur Rationale annulis suis cum annualis superhumeralis uitta hyacinthina, ut maneat iunctura fabrefacta, et a se inuicem Rationale et superhumerale nequeant separari. Portabitque Aaron nomina filiorum Isrel in Rationali iudicii super pectus suum, quando ingredietur sanctuarium, memoriale coram Domino in eternum. Pones autem in Rationali iudicii doctrinam et ueritatem, que erunt in pectore Aaron, quando ingredietur coram Domino: et gestabit iudicium  filiorum Isrel in pectore suo, in conspectu Domini semper. Facies et tunicam superhumeralis totam hyacinthinam, in cuius medio supra erit capitium, et ora per gyrum eius textilis, sicut fieri solet in extremis uestium partibus, ne facile rumpatur. Deorsum uero, ad pedes eiusdem tunice, per circuitum, quasi mala punica facies, ex hyacintho, et purpura, et cocco bis tincto, mixtis in medio tintinnabulis, ita ut tintinnabulum sit aureum et malum punicum, rursumque tintinnabulum aliud aureum et malum punicum. Et uestietur ea Aaron in officio ministerii, ut audiatur sonitus quando ingreditur et egreditur sanctuarium in conspectu Domini, et non moriatur. Facies et laminam de auro purissimo: in qua sculpes opere celatoris, Sanctum Domino. Ligabisque  eam uitta hyacinthina, et erit super tiaram, imminens fronti pontificis. Portabitque Aaron iniquitates eorum, que obtulerunt et sanctificauerunt  filii Isrel, in cunctis muneribus et donariis suis. Erit autem lamina semper in fronte eius, ut placatus eis sit Dominus. Stringesque tunicam bysso, et tiaram byssinam facies, et balteum opere plumarii. Porro filiis Aaron tunicas lineas parabis, et balteos ac tiaras, in gloriam et decorem: uestiesque his omnibus Aaron fratrem tuum et filios eius cum eo. Et cunctorum consecrabis manus, sanctificabisque illos, ut sacerdotio fungantur mihi. Facies et feminalia linea, ut operiant carnem turpitudinis sue, a renibus usque ad femina: et utentur eis Aaron et filii eius quando ingredientur tabernaculum testimonii, uel quando appropinquant ad altare ut ministrent in sanctuario, ne iniquitatis rei moriantur. Legitimum sempiternum erit Aaron, et semini eius post eum.

 [B. XuII, C. CX, Cap. XXIX.] Sed et hoc facies, ut mihi in sacerdotium consecrentur. Tolle uitulum de armento, et arietes duos immaculatos, panesque azymos, et crustula absque fermento, que conspersa sint oleo, lagana quoque azyma oleo lita: de simila triticea cuncta facies. Et posita in canistro offeres: uitulum autem et duos arietes, et Aaron ac filios eius applicabis ad hostium tabernaculi testimonii. Cumque laueris patrem cum filiis [uulg. add. suis] aqua, indues Aaron uestimentis suis, id est, linea et tunica, et superhumerali et Rationali, quod constringes balteo. Et pones tiaram in capite eius, et laminam sanctam super tiaram, et oleum unctionis fundes super caput eius: atque hoc ritu consecrabitur. Filios quoque illius applicabis,  et indues tunicis lineis, cingesque balteo. Aaron scilicet et liberos eius, et impones eis mitras: eruntque sacerdotes [b 1Kb] mihi religione perpetua. [C. CXI.] Postquam initiaueris manus eorum, applicabis et uitulum coram tabernaculo testimonii. Imponentque Aaron et filii eius manus super caput illius, et mactabis eum in conspectu Domini, iuxta ostium tabernaculi testimonii, sumptumque de sanguine uituli pones super cornua altaris digito tuo, reliquum autem sanguinem fundes iuxta basim eius. Sumes et adipem totum qui operit intestina, et [c 2Kb] reticulum iecoris ac duos renes, et adipem qui super eos est, et offeres incensum super altare: carnes uero uituli et corium et fimum combures foris extra castra, eo quod pro peccato [uulg. peccatis] sit.  Unum quoque arietem sumes, super cuius caput ponent Aaron et filii eius manus. Quem cum mactaueris, tolles de sanguine eius, et fundes circa altare  Ipsum autem arietem secabis in frusta, lotaque intestina eius ac pedes pones super concisas carnes, et super caput illius. Et offeres totum arietem in incensum super altare. [C. CXII.] Oblatio est Domino odor suauissimus uictime Domini: Tolles quoque arietem alterum, super cuius caput Aaron et filii eius ponent manus. Quem cum immolaueris, sumes de sanguine ipsius, et pones super extremum dextre auricule Aaron et filiorum eius, et super pollices manus eorum et pedis dextri, fundesque sanguinem super altare per circuitum. Cumque tuleris de sanguine qui est super altare, et de oleo unctionis, asperges Aaron et uestes eius, filios et uestimenta eorum. Consecratisque et ipsis, et uestibus, tolles adipem de ariete, et caudam et aruinam, que operit  uitalia ac reticulum iecoris, et duos renes atque adipem, qui super eos est, armumque dextrum eo quod sit aries consecrationum, tortamque panis unius, crustulum conspersum oleo, laganum de canistro azymorum, quod positum est in conspectu Domini: ponesque omnia super manus Aaron, et filiorum eius, et sanctificabis eos eleuans coram Domino. Suscipiesque uniuersa de manibus eorum: et incendes super altare in holocaustum, odorem suauissimum in conspectu Domini, quia oblatio eius est. Sumes quoque pectusculum de ariete quo initiatus est Aaron, sanctificabisque illud eleuatum coram Domino, et cedet in partem tuam. Sanctificabisque et pectusculum consecratum, et armum quem de ariete separasti, quo initiatus est Aaron et filii eius,  cedentque in partem Aaron et filiorum eius iure perpetuo a filiis Isrel: quia [h. oblatio] primitiua sunt et initia de uictimis eorum pacificis que offerunt Domino. uestem autem sanctam, qua utetur Aaron, habebunt filii eius post eum, ut ungantur in ea, et consecrentur manus eorum. Septem diebus utetur illa qui pontifex pro eo fuerit constitutus de filiis eius, et qui ingredietur tabernaculum testimonii ut ministret in sanctuario. Arietem autem consecrationis tolles, et coquens carnes eius in loco sancto, quibus uescetur Aaron et filii eius. Panes quoque, qui sunt in canistro, in uestibulo tabernaculi testimonii comedent, ut sit placabile sacrificium, et sanctificentur offerentium manus. Alienigena non uescetur ex iis, quia sancti sunt. Quod si  remanserit de carnibus consecratis, siue de panibus usque mane, combures reliquias igni: non comedentur, quia sanctificata sunt. Omnia que precepi tibi, facies super Aaron et filiis eius. Septem diebus consecrabis manus eorum, et uitulum pro peccato offeres per singulos dies ad expiandum. Mundabisque altare cum immolaueris expiationis hostiam, et unges illud in sanctificationem. Septem diebus expiabis altare et sanctificabis, et erit sanctum sanctorum. Omnis qui tetigerit illud, sanctificabitur. Hoc est quod facies in altari: Agnos anniculos duos per singulos dies iugiter, unum agnum mane, et alterum uespere, decimam partem simile consperse oleo tunso, quod habeat mensuram quartam partem  hin, et uinum ad libandum eiusdem mensure in agno uno. Alterum uero agnum offeres ad uesperam iuxta ritum matutine oblationis, et iuxta ea que diximus in odorem suauitatis: sacrificium Domino, oblatione perpetua in generationes uestras, ad ostium tabernaculi testimonii coram Domino, ubi constituam ut loquar ad te. Ibique precipiam filiis Isrel, et sanctificabitur altare in gloria mea. Sanctificabo et tabernaculum testimonii cum altari, et Aaron cum filiis suis ut sacerdotio fungantur mihi. Et habitabo in medio filiorum Isrel, eroque eis Deus, et scient quia ego Dominus Deus eorum, qui eduxi eos de terra Aegypti, ut manerem inter illos, ego Dominus Deus ipsorum.

[Cap. XXX.] Facies quoque altare ad adolendum  thymiama de lignis settim, habens cubitum longitudinis, et alterum latitudinis, id est, quadrangulum, et duos cubitos in altitudine. Cornua ex ipso procedent. uestiesque illud auro purissimo, tam craticulam eius, quam parietes per circuitum, et cornua. Facies quoque ei coronam aureolam per gyrum, et duos annulos aureos sub corona per singula latera, ut mittantur in eos uectes, et altare portetur. Ipsos quoque uectes facies de lignis settim, et inaurabis. Ponesque altare contra uelum, quod ante arcam pendet testimonii coram propitiatorio, quo tegitur testimonium, ubi loquar tibi. Et adolebit incensum super eo Aaron, suaue fragrans, mane. Quando componet lucernas, incendet illud: et quando collocat [uulg. collocabit] eas ad uesperum, uret thymiama  sempiternum coram Domino in generationes uestras. Non offeretis super eo thymiama compositionis alterius, nec oblationem, et uictimam, nec liba libabitis. Et deprecabitur Aaron super cornua eius semel per annum, in sanguine quod oblatum est pro peccato, et placabit super eo in generationibus uestris. Sanctum sanctorum erit Domino. [T. XIu.] Locutusque est Dominus ad Mosen, dicens: Quando tuleris summam filiorum Isrel iuxta numerum, dabunt singuli pretium pro animabus suis Domino, et non erit plaga in eis cum fuerint recensiti. Hoc autem dabit omnis qui transit [h.] ad numerum, dimidium sicli iuxta mensuram templi. Siclus uiginti habet obolos. Media pars sicli offeretur Domino. Qui habetur in numero, a uiginti annis et  supra, dabit pretium. Diues non addet ad medium sicli, et pauper nichil minuet. Susceptamque pecuniam, que collata est a filiis Isrel, trades in usus tabernaculi testimonii, ut sit monimentum eorum coram Domino, et propitietur animabus eorum. [C. CXIII.] Locutusque est Dominus ad Mosen, dicens: Facies et labrum eneum cum basi sua ad lauandum: ponesque illud inter tabernaculum testimonii et altare. Et missa aqua, lauabunt in eo [uulg. ea] Aaron et filii eius manus suas ac pedes, quando ingressuri sunt tabernaculum testimonii, et quando accessuri ad altare, ut offerant in eo thymiama Domino, ne forte moriantur; legitimum sempiternum erit ipsi, et semini eius per successiones. [C. CXIu.] Locutus  que est Dominus ad Mosen, dicens: Sume tibi aromata [h. aromata prima smyrrhe electe], prime [a 14Kb] myrrhe electe quingentos siclos, et cinnamomi medium, id est, ducentos quinquaginta, calami similiter ducentos quinquaginta, casie autem quingentos siclos, in pondere sanctuarii, olei de oliuetis mensuram hin: faciesque unctionis oleum sanctum, unguentum compositum opere unguentarii, et unges ex eo tabernaculum testimonii, et arcam testamenti, mensamque cum uasis suis, candelabrum, et utensilia eius, altaria thymiamatis, et holocausti, et uniuersam supellectilem, que ad cultum eorum pertinet. Sanctificabisque omnia, et erunt sancta sanctorum: qui tetigerit ea, sanctificabitur. Aaron et filios eius unges, sanctificabisque  eos, ut sacerdotio fungantur mihi. Filiis quoque Isrel dices: Hoc oleum unctionis sanctum erit mihi in generationes uestras. Caro hominis non ungetur ex eo, et iuxta compositionem eius non facietis aliud, quia sanctificatum est, et sanctum erit uobis. Homo quicumque tale composuerit, et dederit ex eo alieno, exterminabitur de populo suo. Dixitque Dominus ad Mosen: Sume tibi aromata, stacten et onycha, galbanum boni odoris, et thus lucidissimum, equalis ponderis erunt omnia: Faciesque thymiama [b 2Kb] compositum opere unguentarii mixtum diligenter, et purum, et sanctificatione dignissimum. Cumque in tenuissimum puluerem uniuersa contuderis, pones ex eo coram testimonio tabernaculi [uulg. tabernaculo testimonii], in quo  loco apparebo tibi. Sanctum sanctorum erit uobis thymiama. Talem compositionem non facietis in usus uestros, quia sanctum est Domino. Homo quicumque fecerit simile, ut odore illius perfruatur, peribit de populis suis.

[C. CXu, Cap. XXXI.] Locutusque est Dominus ad Mosen, dicens: Ecce, uocaui ex nomine Beseleel filium Uri filii Hur de Tribu Iuda, et impleui eum spiritu Dei, sapientia, et intelligentia, et scientia in omni opere, ad excogitandum fabre quidquid fieri potest ex auro, et argento, et ere, marmore [h. non habet, marmore], et gemmis, et diuersitate lignorum. Dedique ei socium Ooliab filium [h.] Ahisamach de  tribu Dan. Et in corde omnis eruditi posui sapientiam, ut faciant cuncta que precepi tibi, tabernaculum federis, et arcam testimonii, et propitiatorium, quod super eum est, et cuncta uasa tabernaculi, mensamque et uasa eius, candelabrum purissimum cum uasis suis, et altaria thymiamatis, et holocausti, et omnia uasa eorum, labrum cum basi sua, uestes sanctas in ministerio Aaron sacerdoti et filiis eius, ut fungantur officio suo in sacris: oleum unctionis, et thymiama aromatum in sanctuario, omnia que precepi tibi, facient. [C. CXuI.] Et locutus est Dominus [h. Et dixit Dominus] ad Mosen, dicens: Loquere filiis Isrel, et dices ad eos: uidete ut sabbatum meum custodiatis, quia signum est inter me et uos in generationibus uestris, ut sciatis  quia ego Dominus, qui sanctifico uos. Custodite sabbatum [uulg. add. meum], sanctum est enim uobis: qui polluerit illud, morte morietur: qui fecerit in eo opus, peribit anima illius de medio populi sui. Sex diebus facietis opus: in die septimo sabbatum est, requies sancta Domino. Omnis qui fecerit opus in hac die, morietur. Custodiant filii Isrel sabbatum, et celebrent illud in generationibus suis. Pactum est sempiternum inter me et Filios Isrel, signumque perpetuum. Sex enim diebus fecit Dominus celum et terram, et in septimo ab opere cessauit. [T. Xu, B. XIX, Cap. CXXuII.] Deditque Dominus Mosi, completis huiuscemodi sermonibus in monte Sinai, duas tabulas testimonii lapideas, scriptas digito Dei.

 [C. CXuIII, Cap. XXXII.] uidens autem populus quod moram faceret descendendi de monte Moses, congregatus aduersus Aaron, ait: Surge, fac nobis deos, qui nos precedant: Mosi enim huic uiro, qui nos eduxit de terra Aegypti, ignoramus quid acciderit. Dixitque ad eos Aaron: Tollite inaures aureas de uxorum filiorumque et filiarum uestrarum auribus, et afferte ad me. Fecitque populus que iusserat, deferens inaures ad Aaron. Quas cum ille accepisset, formauit opere fusorio, et fecit ex eis uitulum conflatilem. Dixeruntque: Hi sunt dii tui, Isrel, qui te eduxerunt de terra Aegypti. Quod cum uidisset Aaron, edificauit altare coram [c 1Kb] eo [h.  coram monte], et preconis uoce clamauit dicens: Cras solemnitas Domini est. Surgentesque mane obtulerunt holocausta, et hostias pacificas, et sedit populus comedere, et bibere, et surrexerunt ludere. [C. CXIX.] Locutus est autem Dominus ad Mosen: uade, descende: peccauit populus tuus, quem eduxisti de terra Aegypti. Recesserunt cito de uia, quam ostendisti eis: feceruntque sibi uitulum conflatilem, et adorauerunt, atque immolantes ei hostias, dixerunt: Isti sunt dii tui, Isrel, qui te eduxerunt de terra Aegypti. Rursumque ait Dominus ad Mosen: Cerno quod populus iste dure ceruicis sit: dimitte me, ut irascatur furor meus contra eos, et deleam eos, faciamque te in gentem magnam. [C. CXX.] Moses autem orabat Dominum Deum suum,  dicens: Cur, Domine, irascitur furor tuus contra populum tuum, quem eduxisti de terra Aegypti, in fortitudine magna, et in manu robusta? Ne, queso, dicant Aegyptii: Callide eduxit eos, ut interficeret in montibus, et deleret e terra: quiescat ira tua, et esto placabilis super nequitia populi tui. Recordare Abraham, Isaac, et Isrel, seruorum tuorum, quibus iurasti per temetipsum, dicens: Multiplicabo semen uestrum sicut stellas celi, et uniuersam terram hanc, de qua locutus sum, dabo semini uestro, et possidebitis eam semper. Placatusque est Dominus, ne faceret malum quod locutus fuerat aduersus populum suum. [C. CXXI.] Et reuersus est Moses de monte, portans duas tabulas testimonii [a 1Kb] in manu sua, scriptas ex utraque parte, et factas opere Dei:  scriptura quoque Dei erat sculpta in tabulis. Audiens autem Iosue tumultum populi uociferantis, dixit ad Mosen: Ululatus pugne auditur in castris. Qui respondit: Non est clamor adhortantium ad pugnam, neque uociferatio compellentium ad fugam; sed uocem cantantium ego audio. Cumque appropinquasset ad castra, uidit uitulum, et choros, iratusque ualde proiecit de manu tabulas, et confregit eas ad radicem montis: arripiensque uitulum quem fecerant, combussit, et contriuit usque ad puluerem, quem sparsit in aquam, et dedit ex eo potum filiis Isrel. [C. CXXII.] Dixitque ad Aaron: Quid tibi fecit hic populus, ut induceres super eum peccatum maximum? Cui ille respondit: Ne indignetur dominus meus: tu enim nosti populum istum, quod pronus  sit ad malum: dixerunt mihi: Fac nobis deos, qui precedant nos: huic enim Mosi qui eduxit nos de terra Aegypti, nescimus quid acciderit. Quibus  ego dixi: Quis uestrum habet aurum? Tulerunt, et dederunt mihi: et proieci illud in ignem, egressusque est hic uitulus. uidens ergo Moyses populum quod esset nudatus . [C. CXXIII.] Et stans in porta castrorum ait: Si quis est Domini, iungatur mihi. Congregatique sunt ad eum omnes filii Leui: quibus ait: Hec dicit Dominus Deus Isrel: Ponat uir gladium super femur suum: ite, et redite de porta usque ad portam per medium castrorum, et occidat unusquisque fratrem, et amicum, et proximum suum. Feceruntque filii Leui iuxta sermonem Mosi, cecideruntque in die illa quasi [b 1Kb] tria millia hominum. Et ait Moses: Consecrastis manus uestras hodie Domino, unusquisque  in filio, et fratre suo, ut detur uobis benedictio. [C. CXXIu.] Facto autem die altero, locutus est Moses ad populum: Peccastis peccatum maximum: ascendam ad Dominum, si quomodo eum quiuero deprecari pro scelere uestro. Reuersusque ad Dominum, ait: Obsecro, peccauit populus iste peccatum maximum, feceruntque sibi deos aureos: aut dimitte eis hanc noxam, aut si non facis, dele me de libro tuo quem scripsisti. Cui respondit Dominus: Qui peccauerit mihi, delebo eum de libro meo: tu autem uade, et duc populum istum quo locutus sum tibi: angelus meus precedet te. Ego autem in die ultionis uisitabo et hoc peccatum eorum. Percussit ergo Dominus populum pro reatu uituli, quem fecit Aaron.

 [C. CXXu, Cap. XXXIII.] Locutusque est Dominus ad Mosen, dicens: uade, ascende de loco isto, tu, et populus tuus [h. non habet, tuus] quem eduxisti de terra Aegypti, in terram quam iuraui Abraham, Isaac, et Iacob, dicens: Semini tuo dabo eam: et mittam precursorem tui angelum, ut eiiciam Chananeum, et Amorrheum, et Hettheum, et Pherezeum, et Heueum, et Iebuseum, et intres in terram fluentem lacte et melle. Non enim ascendam tecum, quia populus dure ceruicis es: ne forte disperdam te in uia. Audiensque populus sermonem hunc pessimum, luxit: et nullus ex more indutus est cultu suo. [C. CXXuI.] Dixitque Dominus ad Mosen: Loquere filiis Isrel: Populus dure ceruicis es, semel ascendam in medio tui, et delebo te.  Iam nunc depone ornatum tuum, ut sciam quid faciam tibi. Deposuerunt ergo filii Isrel ornatum suum a monte Horeb. [T. XuI.] Moses quoque tollens  tabernaculum, tetendit extra castra procul, uocauitque nomen eius, Tabernaculum federis. Et omnis populus, qui habebat aliquam questionem, egrediebatur ad tabernaculum federis, extra castra. Cumque egrederetur Moses ad tabernaculum, surgebat uniuersa plebs, et stabat unusquisque in ostio papilionis sui, aspiciebantque tergum Mosi, donec ingrederetur tentorium. Ingresso autem illo tabernaculum federis, descendebat columna nubis, et stabat ad ostium, loquebaturque cum Mose. Cernentibus uniuersis quod columna nubis staret ad ostium tabernaculi. Stabantque ipsi, et adorabant per fores tabernaculorum suorum [C. CXXuII.] Loquebatur autem Dominus ad Mosen facie ad faciem, sicut loqui solet homo ad amicum suum. Cumque  ille reuerteretur in castra, minister eius Iosue filius Non, puer, non recedebat de tabernaculo. Dixit autem Moses ad Dominum: Precipis ut educam populum istum: et non indicas mihi quem missurus sis mecum, presertim cum dixeris: Noui te ex nomine [h. Notescam tibi in nomine], et inuenisti gratiam coram me. [C. CXXuIII.] Si ergo inueni gratiam in conspectu tuo, ostende mihi [a 1Kb] uiam tuam, ut sciam te, et inueniam gratiam ante oculos tuos: respice populum tuum gentem hanc. Dixit Dominus: Facies mea precedet te, et requiem dabo tibi. Et ait Moses: Si non tu ipse precedes, ne educas nos de loco isto. In quo enim scire poterimus ego et populus tuus, inuenisse nos gratiam in conspectu tuo, nisi ambulaueris nobiscum, ut glorificemur  ab omnibus populis qui habitant super terram? Dixit autem Dominus ad Mosen: Et uerbum istud, quod locutus es, faciam: inuenisti enim gratiam coram me, et teipsum noui ex nomine [h. notescam tibi in nomine]. Qui ait: Ostende mihi gloriam tuam. Respondit: Ego ostendam omne bonum tibi, et uocabo in nomine Domini coram te; et miserebor cui uoluero, et clemens ero in quem mihi placuerit [h. Hoc est, ostendam tibi quomodo me debeas deprecari, et ad misericordiam flectere].  Rursumque ait: Non poteris uidere faciem meam: non enim uidebit me homo, et uiuet. Et iterum: Ecce, inquit, est locus apud me, et stabis supra petram. Cumque transibit gloria mea, ponam te in foramine petre, et protegam dextera mea, donec transeam: tollamque manum meam, et uidebis posteriora mea: faciem autem meam uidere non poteris.

[B. XX, C. CXXIX, Cap. XXXIu.] Ac deinceps: Precide, ait, tibi duas tabulas lapideas instar priorum, et scribam super eas uerba, que habuerunt tabule quas fregisti. Esto paratus mane, ut ascendas statim in montem Sinai, stabisque mecum super uerticem montis. Nullus ascendat tecum, nec uideatur quispiam per totum montem: oues quoque et boues  non pascantur e contra. Excidit ergo duas tabulas lapideas, quales ante fuerant: et de nocte consurgens a cendit in montem Sinai, sicut ei preceperat Dominus, portans secum tabulas. Cumque descendisset Dominus per nubem, stetit [b 1Kb] ibidem cum eo [id est, cum Mose, sic habet in h.], inuocans in nomine Domini. [c 3Kb] Et transiens Dominus coram eo, ait: Dominator Domine Deus, misericors et clemens, patiens et multe miserationis, ac uerax, qui custodis misericordiam in millia: qui aufers iniquitatem, et scelera, atque peccata, nullusque apud te per se innocens est. Qui reddis iniquitatem patrum filiis ac nepotibus, in tertiam et quartam progeniem. Festinusque Moses, curuatus est pronus in terram, et adorans ait: Si inueni gratiam in conspectu tuo, Domine, obsecro  ut gradiaris nobiscum  et auferas iniquitates nostras atque peccata, nosque possideas. Respondit Dominus: Ego inibo pactum uidentibus cunctis, signa faciam que numquam sunt uisa super terram, nec in ullis gentibus: ut cernat populus, in cuius es medio, opus Domini terribile quod facturus sum. Obserua cuncta que hodie mandauit  tibi: ego ipse eiiciam ante faciem tuam Amorrheum, et Chananeum, et Hettheum, Pherezeum quoque, et Heueum, et Iebuseum.  Caue ne umquam cum habitatoribus terre illius iungas amicitias, que tibi sint in ruinam: sed aras eorum destrue, confringe statuas, lucosque succide: noli adorare Deum alienum. Dominus zelotes nomen eius, Deus est emulator. Ne ineas pactum cum hominibus illarum regionum: ne, cum fornicati fuerint cum diis suis, et adorauerint simulacra eorum, uocet te quispiam, et  comedas de immolatis. Nec uxorem de filiabus eorum accipias filiis tuis: ne postquam ipse fuerint fornicate, fornicari faciant et filios tuos in deos suos. Deos conflatiles non facies tibi. Solemnitatem azymorum custodies. Septem diebus uesceris azymis, sicut precepi tibi, in tempore mensis nouorum: mense enim uerni temporis egressus es de Aegypto.  [C. CXXX.] Omne quod aperit uuluam generis masculini, meum erit, de cunctis animantibus, tam de bobus, quam de ouibus, meum erit. Primogenitum asini redimes oue: sin autem nec pretium pro eo dederis, occidetur. Primogenitum filiorum tuorum redimes: nec apparebis in conspectu meo uacuus. Sex diebus operaberis, die septimo cessabis arare et metere. Solemnitatem hebdomadarum facies tibi in primitiis frugum messis tue triticee, et solemnitatem, quando redeunte anni tempore cuncta conduntur. Tribus temporibus anni apparebit omne masculinum tuum in conspectu omnipotentis Domini Dei Isrel. Cum enim tulero gentes a facie tua, et dilatauero terminos tuos, nullus insidiabitur terre tue, ascendente te, et apparente in conspectu Domini  Dei tui ter in anno. Non immolabis super fermento sanguinem hostie mee: neque residebit mane de uictima solemnitatis Phase. Primitias frugum terre tue offeres in domo Domini Dei tui. Non coques hedum in lacte matris sue. [T. XuII, C. CXXXI.] Dixitque Dominus ad Mosen: Scribe tibi uerba hec, quibus et tecum et cum Isrel pepigi fedus. Fuit ergo ibi cum Domino quadraginta dies et quadraginta noctes: panem non comedit, et aquam non bibit, et scripsit in tabulis uerba federis decem. [C. CXXXII.] Cumque descenderet Moses de monte Sinai, tenebat duas tabulas testimonii, et ignorabat quod cornuta esset facies sua ex consortio sermonis Dei. uidentes autem Aaron et filii Isrel cornutam Mosi faciem, timuerunt prope accedere. uocatique  ab eo, reuersi sunt tam Aaron quam principes synagoge. Et postquam locutus est, uenerunt ad eum etiam omnes filii Isrel: quibus precepit cuncta que audierat a Domino in monte Sinai; impletisque sermonibus, posuit uelamen super faciem suam. Quod ingressus ad Dominum, et loquens cum eo, auferebat donec exiret, et tunc loquebatur ad filios Isrel omnia que sibi fuerant imperata. Qui uidebant faciem egredientis Mosi esse cornutam, sed operiebat ille rursus faciem suam, si quando loquebatur ad eos.

 [C. CXXXIII, Cap. XXXu.] Igitur congregata omni turba filiorum Isrel, dixit ad eos: Hec sunt que iussit Dominus fieri. Sex diebus facietis opus: septimus dies erit uobis sanctus, sabbatum, et requies Domini: qui fecerit opus in eo, occidetur. Non succendetis ignem in omnibus habitaculis uestris per diem sabbati. [C. CXXXIu.] Et ait Moses ad omnem cateruam filiorum Isrel: Iste est sermo quem precepit Dominus, dicens: Separate apud uos primitias [h. oblationes] Domino: Omnis uoluntarius et prompto [uulg. prono] animo offerat eas Domino: aurum, argentum, et es, hyacinthum et purpuram, coccumque bis tinctum, et byssum, pilos caprarum, et pelles arietum rubricatas, et ianthinas, ligna settim, et oleum ad luminaria concinnanda,  et ut conficiatur unguentum, et thymiama suauissimum, lapides onychinos, [a 1Kb] et gemmas ad ornatum superhumeralis et rationalis. Quisquis uestrum est sapiens, ueniat et faciat quod Dominus imperauit. Tabernaculum scilicet et tectum eius, atque operimentum, annulos, et tabulata cum uectibus, paxillos et bases: Arcam et uectes, propitiatorium, et uelum quod ante illud oppanditur: Mensam cum uectibus et uasis, et propositionis panibus: Candelabrum ad luminaria sustentanda, uasa illius et lucernas, et oleum ad nutrimenta ignium: Altare thymiamatis, et uectes, oleum unctionis et thymiama ex aromatibus: Tentorium ad ostium tabernaculi: Altare holocausti, et craticulam eius eneam cum uectibus et uasis suis: labrum et basim eius:  Cortinas atrii cum columnis et basibus, tentorium in foribus uestibuli, paxillos tabernaculi et atrii cum funiculis suis: uestimenta, quorum usus est in ministerio sanctuarii, uestes Aaron pontificis ac filiorum eius, ut sacerdotio fungantur mihi. Egressaque omnis multitudo filiorum Isrel de conspectu Mosi, obtulit [uulg. obtulerunt] mente promptissima atque deuota primitias [h. oblationes] Domino, ad faciendum opus tabernaculi testimonii. Quidquid in cultum et ad uestes sanctas necessarium erat, uiri cum mulieribus prebuerunt armillas et inaures, annulos et dextraria: omne uas aureum in donaria Domini separatum est. Si quis habuit [uulg. habebat] hyacinthum, et purpuram, coccumque bis tinctum, byssum et pilos caprarum, pelles arietum rubricatas, et ianthinas,  argenti et eris metalla, obtulerunt Domino, lignaque settim in uarios usus. Sed et mulieres docte dederunt que neuerant, hyacinthum, purpuram, et uermiculum, ac byssum, et pilos caprarum, sponte propria cuncta tribuentes. Principes uero obtulerunt lapides onychinos, et gemmas ad superhumerale et rationale, aromataque et oleum ad luminaria concinnanda, et ad preparandum unguentum, et thymiama odoris suauissimi componendum. Omnes uiri et mulieres mente deuota obtulerunt donaria, ut fierent opera, que iusserat Dominus per  manum Mosi. Cuncti filii Isrel uoluntaria Domino dedicauerunt. [C. CXXXu.] Dixitque Moses ad filios Isrel: Ecce, uocauit Dominus ex nomine Beseleel filium Uri filii Hur de tribu Iuda. Impleuitque eum spiritu Dei, sapientia et intelligentia, et scientia, et omni doctrina, ad excogitandum, et faciendum opus in auro et argento, et ere, sculpendisque lapidibus, et opere carpentario, quidquid fabre adinueniri potest, dedit in corde eius: Ooliab quoque filium Ahisamach de tribu Dan: ambos erudiuit sapientia, ut faciant opera abietarii, polymitarii, ac plumarii, de hyacintho, et purpura, coccoque bis tincto, et bysso, et texant omnia, ac noua queque reperiant.

[Cap. XXXuI.] Fecit ergo Beseleel, et Ooliab, et omnis uir sapiens, quibus dedit Dominus sapientiam  et [a 1Kb] intellectum, ut scirent fabre operari que in usus sanctuarii necessaria sunt, et que precepit Dominus. Cumque uocasset eos Moses, et omnem eruditum uirum, cui dederat Dominus sapientiam, et qui sponte sua obtulerant se ad faciendum opus, tradidit eis uniuersa donaria filiorum Isrel. Qui cum instarent operi, quotidie mane uota populus offerebat. Unde artifices uenire compulsi, dixerunt Mosi: Plus offert populus quam necessarium est. Iussit ergo Moses preconis uoce cantari: Nec uir nec mulier quidquam ultra offerat in opere sanctuarii. Sicque cessatum est a muneribus offerendis, eo quod oblata sufficerent, et superabundarent. Feceruntque omnes corde sapientes ad explendum opus tabernaculi, cortinas decem, de bysso retorta, et  hyacintho, et purpura, coccoque bis tincto, opere uario et arte polymita: quarum una habebat in longitudine uiginti octo cubitos, et in latitudine quatuor, una mensura erat omnium cortinarum. Coniunxitque cortinas quinque, alteram alteri, et alias quinque sibi inuicem copulauit. Fecit et ansas hyacinthinas in ora cortine unius ex utroque latere, et in ora cortine alterius similiter, ut contra se inuicem uerirent anse, et mutuo iungerentur. Unde et quinquaginta fudit circulos, aureos, qui morderent cortinarum ansas, et fieret unum tabernaculum. Fecit et saga undecim de pilis caprarum ad operiendum tectum tabernaculi: unum sagum in longitudine habebat cubitos triginta, et in latitudine cubitos quatuor: unius mensure erant omnia saga,  quorum quinque iunxit seorsum, et sex alia separatim. Fecitque ansas quinquaginta in ora sagi unius, et quinquaginta in ora sagi alterius, ut sibi inuicem iungerentur. Et fibulas eneas quinquaginta, quibus necteretur tectum, ut unum pallium ex omnibus sagis fieret. Fecit et opertorium tabernaculi de pellibus arietum rubricatis: aliudque desuper uelamentum de  pellibus lanthinis. Fecit et tabulas tabernaculi de lignis settim stantes. Decem cubitorum erat longitudo tabule unius, et unum ac semis cubitum latitudo retinebat: Bine incastrature erant per singulas tabulas, ut altera alteri iungeretur. Sic fecit in omnibus tabulis tabernaculi. E quibus uiginti ad plagam meridianam erant contra Austrum, cum quadraginta basibus argenteis. Due bases sub una tabula ponebantur ex utraque angulorum parte, ubi incastrature laterum in angulis terminantur. Ad plagam quoque tabernaculi, que respicit ad Aquilonem, fecit uiginti tabulas, cum quadraginta basibus argenteis, duas bases per singulas tabulas. Contra Occidentem uero, id est, ad eam partem tabernaculi, que mare respicit, fecit sex tabulas, et duas alias  per singulos angulos tabernaculi retro: que iuncte erant a deorsum usque sursum, et in unam compagem pariter ferebantur. Ita fecit ex utraque parte per angulos; ut octo essent simul tabule, et haberent bases argenteas sedecim, binas scilicet bases sub singulis tabulis. Fecit et uectes de lignis settim, quinque ad continendas tabulas unius lateris tabernaculi, et quinque alios ad alterius lateris tabulas coaptandas, et extra hos, quinque alios uectes ad occidentalem plagam tabernaculi contra mare. Fecit quoque uectem alium, qui per medias tabulas ab angulo usque ad angulum perueniret. Ipsa autem tabulata deaurauit [b 1Kb] et circulos eorum, fecit aureos, per quos uectes induci possent; quos et ipsos laminis aureis operuit. Fecit et uelum de hyacintho,  purpura, uermiculo, ac bysso retorta, opere polymitario, uarium atque distinctum, et quatuor columnas de lignis settim, quas cum capitibus deaurauit, fusis basibus earum argenteis. Fecit et tentorium in introitu tabernaculi, ex hyacintho, purpura, uermiculo, byssoque retorta, opere plumarii, et columnas quinque cum capitibus suis, quas operuit auro, basesque earum fudit eneas.

[C. CXXXuI, Cap. XXXuII.] Fecit autem Beseleel et arcam de lignis settim, habentem duos semis cubitos in longitudine, et cubitum ac semissem in latitudine, altitudo quoque unius cubiti fuit et dimidii, uestiuitque eam auro purissimo intus ac foris. Et fecit illi coronam auream per gyrum, conflans quatuor annulos aureos per quatuor angulos eius:  duos annulos in latere uno, et duos in altero. uectes quoque fecit de lignis settim, quos uestiuit auro, et quos misit in annulos, qui erant in lateribus arce ad portandum eam. Fecit et propitiatorium, id est, oraculum, de auro mundissimo, duorum cubitorum et dimidii in longitudine, et cubiti ac semis in latitudine. Duos etiam Cherubim ex auro ductili, quos  posuit ex utraque parte propitiatorii: Cherub unum in summitate unius partis, et Cherub alterum in summitate partis alterius: duos Cherubim in singulis summitatibus propitiatorii: extendentes alas, et tegentes propitiatorium, seque mutuo et illud respectantes. Fecit et mensam de lignis settim in longitudine duorum cubitorum, et in latitudine unius cubiti, que habebat in altitudine [uulg. latitudine] cubitum ac semissem. Circumdeditque eam auro mundissimo, et fecit illi labium aureum per gyrum, ipsique labio coronam auream interrasilem quatuor digitorum, et super eamdem, alteram coronam auream. Fudit et quatuor circulos aureos, quos posuit in quatuor angulis per singulos pedes mense contra coronam: misitque in eos uectes, ut possit mensa  portari. Ipsos quoque uectes fecit de lignis settim, et circumdedit eos auro. Et uasa ad diuersos usus mense, acetabula, phialas, cyathos, et thuribula, ex auro puro, in quibus offerenda sunt libamina. Fecit et candelabrum ductile de auro mundissimo. De cuius uecte calami, scyphi, spherule ac lilia procedebant: sex in utroque latere, tres calami ex parte una, et tres ex altera: tres scyphi in nucis modum per calamos singulos, spheruleque simul et lilia, et tres scyphi instar nucis in calamo altero, spheruleque simul et lilia. Aequum erat opus sex calamorum, qui procedebant de stipite candelabri. In ipso autem uecte erant quatuor scyphi in nucis modum, spheruleque per singulos simul et lilia. Et spherule sub duobus calamis per loca tria, qui simul  sex fiunt calami procedentes de uecte uno. Et spherule igitur, et calami ex ipso erant, uniuersa ductilia ex auro purissimo. Fecit et lucernas septem cum emunctoriis suis, et uasa, ubi que emuncta sunt exstinguantur, de auro mundissimo: Talentum auri appendebat candelabrum cum omnibus uasis suis. Fecit et altare thymiamatis de lignis settim, habens per quadrum singulos cubitos, et in altitudine [uulg. latitudine] duos: e cuius angulis procedebant cornua. uestiuitque illud auro purissimo, cum craticula ac parietibus et cornibus. Fecitque ei coronam aureolam per gyrum, et duos annulos aureos sub corona per singula latera, ut mittantur in eos uectes, et possit altare portari. Ipsos autem uectes fecit de lignis settim, et operuit laminis aureis.  Composuit et oleum ad sanctificationis unguentum, et thymiama de aromatibus mundissimis, opere pigmentarii.

[Cap. XXXuIII.] Fecit et altare holocausti de lignis settim, quinque cubitorum per quadrum, et trium in altitudine: cuius cornua de angulis procedebant: operuitque illud eneis laminis. Et in usus  eius parauit ex ere uasa diuersa, lebetes, forcipes, fuscinulas, uncinos et ignium receptacula. Craticulamque eius in modum retis fecit eneam, et subter eam in altaris medio arulam, fusis quatuor annulis per totidem retiaculi summitates, ad immittendos uectes ad portandum: quos et ipsos fecit de lignis settim, et operuit laminis eneis: induxitque in circulos, qui in altaris lateribus eminebant. Ipsum autem altare non erat solidum, sed cauum ex tabulatis, et intus uacuum. Fecit et labrum eneum cum basi sua de speculis mulierum, que excubabant in ostio tabernaculi. Fecit et atrium, in cuius australi plaga erant tentoria de bysso retorta, cubitorum centum, columne enee uiginti cum basibus suis, capita columnarum, et tota operis celatura, argentea. Aeque  ad septentrionalem plagam, tentoria, columne, basesque et capita columnarum, eiusdem mensure, et operis, ac metalli, erant. In ea uero plaga, que Occidentem respicit, fuere tentoria cubitorum quinquaginta, columne decem cum basibus suis enee, et capita [a 1Kb] columnarum, et tota operis celatura, argentea. Porro contra Orientem, quinquaginta cubitorum parauit tentoria, e quibus quindecim cubitos columnarum trium, cum basibus suis, unum tenebat latus, et in parte altera  quindecim eque cubitorum erant tentoria, columne tres, et bases totidem. Cuncta atrii tentoria byssus retorta texuerat. Bases columnarum fuere enee, capita autem earum cum [uulg. add. cunctis] celaturis suis argentea; sed et ipsas columnas  atrii uestiuit argento. Et in introitu eius opere plumario fecit tentorium ex hyacintho, purpura, uermiculo, ac bysso retorta, quod habebat uiginti cubitos in longitudine, altitudo uero quinque cubitorum erat, iuxta mensuram, quam cuncta atrii habebant tentoria. Columne autem in ingressu fuere quatuor cum basibus eneis, capitaque earum et celature argentee. Paxillos quoque tabernaculi et atrii per gyrum fecit eneos. Hec sunt instrumenta tabernaculi testimonii, que numerata sunt iuxta preceptum Mosi in ceremoniis Leuitarum per manum Ithamar filii Aaron sacerdotis: que Beseleel filius Uri filii Hur de tribu Iuda, Domino per Mosen iubente, compleuerat, iuncto sibi socio Ooliab filio Ahisamach de tribu Dan: qui et ipse artifex lignorum  egregius fuit, et polymitarius atque plumarius ex hyacintho, et purpura uermiculo et bysso. Omne aurum quod expensum est in opere sanctuarii, et quod oblatum est in donariis, uiginti nouem talentorum fuit, et septingentorum triginta siclorum, ad mensuram sanctuari. [c 2Kb] Numerus autem argenti de donariis populi centum talentorum et mille septingentorum  septuaginta quinque siclorum ad mensuram sanctuarii medium siclum per capita singulorum. Oblatum est autem ab his qui transierunt ad numerum a uiginti annis et supra, de sexcentis tribus millibus et quingentis quinquaginta armatorum. Fuerunt preterea centum talenta argenti, e quibus conflate sunt bases sanctuarii, et introitus ubi uelum pendet Centum bases facte sunt de talentis centum, singulis talentis per bases singulas supputatis. De mille autem septingentis et septuaginta quinque siclis [uulg. tac. siclis], fecit capita columnarum, que et ipsa uestiuit [h.] auro. Aeris quoque oblata sunt talenta septuaginta duo millia, et quadringenti supra sicli, ex quibus fuse sunt bases in introitu tabernaculi testimonii, et altare eneum cum craticula  sua, omniaque uasa, que ad usum eius pertinent, et bases atrii tam in circuitu quam in ingressu eius et paxilli tabernaculi atque atrii per gyrum.

 De hyacintho uero et purpura, uermiculo ac bysso, fecit uestes [a 1Kb] ad ministrandum in sanctuario, et uestes sanctas, quibus indueretur Aaron , sicut precepit Dominus Mosi. Fecit igitur superhumerale de auro, hyacintho, et purpura, coccoque bis tincto, et bysso retorta, opere polymitario: inciditque bracteas aureas, et extenuauit in fila, ut possent torqueri cum priorum colorum subtegmine, duasque oras sibi inuicem copulatas in utroque latere summitatum, et balteum ex iisdem coloribus, sicut preceperat Dominus Mosi. Parauit et duos lapides onychinos,  astrictos et inclusos auro, et sculptos arte gemmaria nominibus filiorum Isrel: posuitque eos in lateribus superhumeralis, in monimentum filiorum Isrel, sicut preceperat Dominus Mosi. Fecit et Rationale opere polymito iuxta opus superhumeralis, ex auro, hyacintho, purpura, coccoque bis tincto, et bysso retorta: quadrangulum, duplex, mensure palmi. Et posuit in eo gemmarum ordines quatuor. In primo uersu erat sardius, topazius, smaragdus. In secundo, carbunculus, sapphirus, iaspis. In tertio, ligurius, achates, amethystus. In quarto, chrysolithus, onychinus, beryllus, circumdati et inclusi auro  per ordines suos. Ipsique lapides duodecim, sculpti erant nominibus duodecim tribuum Isrel, singuli per nomina singulorum. Fecerunt in Rationali et catenulas sibi inuicem coherentes, de auro purissimo, et duos uncinos, totidemque annulos aureos. Porro annulos posuerunt in utroque latere Rationalis, e quibus penderent due catene auree, quas inseruerunt uncinis, qui superhumeralis angulis eminebant. Hec et ante et retro ita conueniebant sibi, ut superhumerale et rationale mutuo necterentur, stricta ad balteum, et annulis lortius capulata, quos iungebat uitta hyacinthina, ne laxa fluerent, et a se inuicem mouerentur, sicut precepit Dominus Mosi. Fecerunt quoque tunicam superhumeralis totam hyacinthinam, et capitium in superiori parte contra medium,  oramque per gyrum capitii textilem: deorsum autem ad pedes mala punica ex hyacintho, purpura, uermiculo, ac bysso retorta, et tintinnabula de auro mundissimo, que posuerunt inter malogranata, in extrema parte tunice per gyrum: tintinnabulum autem aureum, et malum punicum, quibus ornatus incedebat pontifex quando ministerio fungebatur, sicut preceperat Dominus Mosi. Fecerunt et tunicas byssinas opere textili Aaron et filiis eius, et mitras cum coronulis suis ex bysso: feminalia quoque linea, byssina: cingulum uero de bysso retorta, hyacintho, purpura, ac uermiculo [b 1Kb] bis tincto, arte plumaria, sicut preceperat Dominus Mosi. Fecerunt et laminam sacre uenerationis de auro purissimo, scripseruntque in ea opere gemmario, Sanctum Domini, et  strinxerunt eam cum mitra uitta hyacinthina, sicut preceperat Dominus Mosi. Perfectum est igitur omne opus tabernaculi, et tecti testimonii: feceruntque filii Isrel cuncta que preceperat Dominus Mosi. Et obtulerunt tabernaculum et tectum et uniuersam supellectilem, annulos, tabulas, uectes, columnas ac bases, opertorium de pellibus arietum rubricatis, et aliud operimentum de ianthinis pellibus, uelum, arcam, uectes, propitiatorium, mensam cum uasis suis et propositionis panibus: candelabrum, lucernas, et utensilia earum cum oleo, altare aureum, et unguentum, thymiama ex aromatibus, et tentorium  in introitu tabernaculi: altare eneum, retiaculum, uectes, et uasa eius omnia: labrum cum basi sua: tentoria atrii, et columnas cum basibus suis, tentorium in introitu atrii, funiculosque illius et paxillos. Nihil ex uasis defuit, que in ministerium tabernaculi, et in tectum federis iussa sunt fieri. uestes quoque ad ministrandum in sanctuario, et uestes sanctas quibus sacerdotes utuntur, Aaron [uulg. quibus sacerdotes utuntur in sanctuario Aaron] scilicet et filii eius, obtulerunt filii Isrel, sicut preceperat Dominus. Que postquam Moses cuncta uidit expleta, benedixit eis.

[C. CXXXuII, Cap. XL.] Locutusque est Dominus ad Mosen, dicens: Mense primo, die prima mensis, eriges tabernaculum testimonii, et pones in eo  arcam, demittesque ante illam uelum, et illata mensa, pones super eam que rite precepta sunt. Candelabrum stabit cum lucernis suis, et altare aureum in quo adoletur incensum, coram arca testimonii. Tentorium in introitu tabernaculi pones, et ante illud altare holocausti: labrum inter altare et tabernaculum, quod implebis aqua. Circumdabisque atrium tentoriis, et ingressum eius. Et assumpto unctionis oleo, unges tabernaculum cum uasis suis, ut sanctificentur: altare holocausti et omnia uasa eius: labrum cum basi sua: omnia unctionis oleo consecrabis, ut sint sancta sanctorum. Applicabisque Aaron et filios eius ad fores tabernaculi testimonii, et lotos aqua indues sanctis uestibus, ut ministrent mihi, et unctio eorum in sacerdotium proficiat sempiternum.  Fecitque Moses omnia, que preceperat Dominus. [T. XuII, C. CXXXuIII.] Igitur mense primo anni secundi, in prima die mensis, collocatum est tabernaculum. Erexitque illud Moses, et posuit tabulas ac bases et uectes, statuitque columnas, et  expandit tectum super tabernaculum, imposito desuper operimento, sicut Dominus imperauerat. Posuit et testimonium in arca, subditis infra uectibus, et oraculum desuper. Cumque intulisset arcam in tabernaculum, appendit ante eam uelum, ut expleret Domini iussionem. Posuit et mensam in tabernaculo testimonii ad plagam septentrionalem extra uelum, ordinatis coram propositionis panibus, sicut preceperat Dominus Mosi. Posuit et candelabrum in tabernaculo testimonii e regione mense in parte australi, locatis per ordinem lucernis, iuxta preceptum Domini. Posuit et altare aureum sub tecto testimonii contra uelum, et adoleuit super eo incensum aromatum, sicut iusserat Dominus Mosi. Posuit et tentorium in introitu tabernaculi [uulg. add. testimonii],  et altare holocausti in uestibulo testimonii, offerens in eo holocaustum, et sacrificia, ut Dominus imperarat. Labrum quoque statuit inter tabernaculum testimonii et altare, implens illud aqua. Laueruntque Moses et Aaron, ac filii eius manus suas et pedes, cum ingrederentur tectum federis, et accederent ad altare, sicut preceperat Dominus Mosi. Erexit et atrium per gyrum tabernaculi et altaris, ducto in introitu eius tentorio [C. CXXXIX.] Postquam omnia perfecta sunt, operuit nubes tabernaculum testimonii, et gloria Domini impleuit illud. Nec poterat Moses ingredi tectum federis, nube operiente omnia, et maiestate Domini coruscante, quia cuncta nubes operuerat. Siquando nubes tabernaculum deserebat, proficiscebantur filii Isrel  per turmas suas: si pendebat desuper, manebant in eodem loco. Nubes quippe Domini incubabat per diem tabernaculo, et ignis in nocte, uidentibus cunctis populis Isrel per cunctas mansiones suas.


 Explicit liber Elle Smoth, id est, Exodus.





[LIBER LEuITICI.]





[CAPITULATIONES LIBRI LEuITICI.]



TITULI LIBRI LEuITICI, ID EST, uAIECRA.

 I. Ubi lex holocaustorum de immundis animalibus, uel auibus Domini promulgatur.

II. Sacrificium pro peccato per ignorantiam admisso. Iubetur de ignorantia pontificis pro errore populi, pro actu immundi, et recordatione peccati, et temere curantibus.

III. De sacrificio eorum, qui per errorem sanctificata comedunt, et de negante et peierante, et libamentis.

Iu. De oblationibus sacerdotum, quas pro se offerre  debeant, uel quid de oblationibus consequantur, de adipe et sanguine.

u. Quomodo initiandi sunt sacerdotes, uel quibus uestibus induendi. De unctione tabernaculi et uasorum eius. Ubi Moyses sicut pontifex accipit portionem Aaron sacerdotis: Filii Aaron illicite ignem offerentes percussi sunt.

uI. Sacerdotibus precipitur uinum non bibere, cum templum ingrediuntur. De mundis et immundis animalibus et auibus comedendis.

uII. De muliere pariente, et immunda. De lepre contaminatione  uel discrimine. De lepra uestimentorum. De mundatione lepre. De diuitis et pauperis lepra, et mundatione domorum.

uIII. De uiro fluxum seminis sustinente, uel de iis, que per somnum contingere solent. De menstruis mulierum, uel profluuio.

IX. De duobus hircis, et de duobus uitulis pro populo et pontifice immolandis.

X. Precipitur, ut omnis uictima, que in agro mactatur,  ut primitie ex eadem Domino offerantur, et ne sanguinem quis comedat, uel morticinum, uel captum a bestia.

XI. Timor Dei imperatur: timendum patrem: idola non facienda, et cetera, que ad legem et iustificationes pertinent.

XII. Precipitur nullum ex Isrel et sancti seminis idolo consecrandum. De mechis et adultera: que sunt persone, quibus liceat coniugio sociari.

XIII. Precipitur sacerdos neminem lugere, neque uiduam, aut repudiatam uxorem accipere: et corporalibus  uitiis maculatum sacrificium non offerre: nullum alienigenam Sancta sanctorum attingere.

XIu. De uictimis pacificorum, que sint Domino consecranda. De solemnitate azymorum, et consecratione spicarum in Pentecoste.

Xu. De mense septimo, ieiunio, et feriis tabernaculorum. Oleum ad luminaria offerendum. Et de panibus duodecim super altare iugiter imponendis.

 XuI. De blasphemo legis lapidato: et ingressi qualiter terram promissionis obtineant. De attenuato Hebreo uendente possessionem suam. De edibus Leuitarum: de uenditione ingenuorum: de aduentis. Benedictiones seruantium legem, et maledictiones contemptoribus legis Dei. De uotis et sacrificiis, et estimatione sacerdotis.



BREuES LIBRI LEuITICI.


 I. De decem generibus oblationum absque fermento, et melle solo, admiscendis sale.

II. De aliis decem generibus oblationum pro ignorantia, uel obliuione, uel immunditia, et errore atque contemptu.

 III. De ritu sacerdotalium hostiarum, et ceterorum sacrificiorum, et de sanguine non edendo.

Iu. De consecratione Aaron et filiorum eius, omniumque uasorum, et de hostiis immolatis.

u. De presentia glorie Domini super tabernaculum, et holocaustis diuino igne comsumptis, ubi Nadab, et Abiu ignis occidit.

uI. De mundis et immundis animantibus, et de mulieris purificatione post partum.

uII. De diuersitate lepre, eiusque mundatione.

uIII. De passionibus uel immunditia tam uiri, quam femine.

IX. De obseruatione intreuntis in sancta Pontificis: et de duobus hircis sorte discretis: et de die afflictionis, et sanguine non edendo.

 X. De turpitudinibus et sacrilegiis gentium exsecrandis, et de constitutione preceptorum.

XI. De magis, et adulteris, et de turpitudinibus. De pythonibus non sequendis, et de sacerdotibus, atque omni clero, ut in toto uitiis careant, et sanctum immundi  non comedant.

XII. De sacrificiis absque macula offerendis, et de alienigenarum oblationibus reprobandis.

XIII. De quinque solemnitatibus anni celebrioribus, et de oleo lucernarum, et de panibus propositionis.

XIu. De filio mulieris Isrelitidis, qui blasphemauit nomen, et oculum pro oculo, et ut terra anno septimo sabbatizet, et de remissionibus anni iubilei, et Dominus ad Iudeos: Terra, inquit, mea est, et uos aduene et coloni.

Xu. De prosperitatibus quas Dominus pollicetur, si fiat quod precepit, et de uindicta ob transgressionem septemplici.

XuI. De diuersis uotorum pretio redimendorum statutis.



CAPITULA LIBRI LEuITICI, ID EST uAIECRA.


 I. Locutus est Dominus ad Mosen de tabernaculo testimonii, et de sacrificiis.

II. Quid offeratur pro delicto ignorantie a sacerdote, uel populo, dicit Deus Mosi.

III. Quid pro negligentia offerendum sit.

Iu. De commendato et inuento: si mentiatur aut iuret iniuste.

u. De holocausto.

uI. De sacerdote uncto, quid offerat.

uII. Hostiam pro delicto.

uIII. Adipem et sanguinem, et a fera comestum non manducandum.

IX. De sacrificio salutari.

X. Lauit Moses Aaron et filios eius, et induit eum uestem sacerdotalem.

 XI. Unxit Aaron et filios eius, et uestiuit, et obtulerunt holocausta et sacrificia, et descendit ignis consumens omnia.

XII. Nadab et Abiu offerentes ignem alienum, igne celesti consumpti sunt.

XIII. Iubet sacerdotes cum accedunt [a 1Kb] ad Deum, uinum non bibere.

XIu. De sacrificio quod remanserit, [b 1Kb] sacerdotes cum suis precepit manducare.

 Xu. De pecoribus manducandis.

XuI. De piscibus qui manducentur.

XuII. De uolatilibus non manducandis.

XuIII. De pecoribus non manducandis.

XIX. De reptilibus non manducandis.

XX. De muliere que masculum pepererit.

XXI. De ea, que puellam pepererit.

XXII. De tactu lepre.

XXIII. Mundatum a lepra ostendi sacerdoti, et sic intrare in castra.

XXIu. De macula lepre in domo.

XXu. De uiro, cui fuerit fluxus ex corpore.

XXuI. De muliere, que fuerit in fluxu sanguinis.

XXuII. Non debere Aaron assidue ingredi interius in Sancta.

 XXuIII. Septimo mense, decimo die mensis ieiunandum.

XXIX. Sacrificia per Dei sacerdotes offerenda.

XXX. Sanguinem, et per se mortuum non manducandum.

XXXI. Morticinum et a fera captum non comedendum.

XXXII. Cum omni domestica generis non dormiendum.

XXXIII. Non adulterandum.

 XXXIu. Sanctos esse debere, qui ad Deum [a 1Kb] accedunt, et parentes diligere.

XXXu. Reliquias messis pauperibus dimittendas.

XXXuI. Non furandum, nec mentiendum, nec periurandum, neque delaturam faciendam.

XXXuII. Proximum non ledendum.

XXXuIII. Mercedem mercenarii non detinendam.

XXXIX. Non maledices surdo.

XL. Ante cecum non pones offendiculum.

XLI. Dominum Deum tuum timebis.

XLII. Non iudicabis iniuste.

XLIII. Personas non accipies.

XLIu. Non ambulabis dolose.

XLu. Non insistes in sanguinem proximi tui.

XLuI. Non [b 1Kb] oderis fratrem tuum, nec uindicabis te  ipsum.

XLuII. Diliges proximum tuum tamquam te.

XLuIII. Iumenta tua non sines coire diuerso generi.

XLIX. ueste, que ex discoloribus est, non indueris.

L. Si quis dormierit cum ancilla desponsata uiro.

LI. Non augurandum uel auspicandum.

LII. Non profanabis filiam tuam in mechiam.

LIII. uentriloquos et incantatores non audiendos.

LIu. Seniores et presbyteros honorandos.

Lu. Aduenam diligendam.

LuI. Pondera et mensuras eque habendas.

LuII. Quicumque dederit filiam suam principi Moloch, morte moriatur.

LuIII. Quicumque secutus fuerit uentriloquos aut precantatores, pereat de populo.

 LIX. Qui maledixerit patri aut matri, moriatur.

LX. Adulteri pariter moriantur.

LXI. Cum uxore patris qui dormierit, ambo moriantur.

LXII. Si quis manserit cum nuru sua, ambo moriantur.

LXIII. Quicumque manserit cum masculo coitu femineo, ambo moriantur.

LXIu. Quicumque acceperit mulierem et matrem eius, igni cremabuntur.

 LXu. Quicumque dederit concubitum in quadrupedem moriatur, et quadrupedem occidetis.

LXuI. [c 1Kb] Quecumque mulier ad aliquod pecus accesserit causa coitus, occidantur.

LXuII. Quicumque acceperit uxorem [d 1Kb] sororem suam, exstirpabuntur de populo.

LXuIII. Si quis cum menstruata coierit, uel cum uxore patris, uel auunculi, uel fratris sui, morte moriatur.

LXIX. uentriloquum et incantatorem lapidandos.

LXX. Sacerdotes in nullo inquinari, sed esse sanctos.

LXXI. Filia uiri sacerdotis, si prostituatur ad fornicandum, igne cremabitur.

LXXII. Homo in quo fuerit macula, non accedet offerre dona Deo.

 LXXIII. Sacerdotem, in quo fuerit immunditia, et sic accesserit ad sancta, exterminari a Deo, et de sanctis extraneus non manducet.

LXXIu. Maculosa et uitiosa non offerenda.

LXXu. De sacrificio orationis.

LXXuI. De sabbato obseruando.

LXXuII. De Pascha et Azymis.

LXXuIII. De primitiis messis offerendis.

LXXIX. De mense septimo.

LXXX. Ad lumen lucerne oleum inferendum.

LXXXI. Eum qui blasphemauerit, lapidandum.

LXXXII. Eum qui occiderit, occidendum, et de Iubileo.

LXXXIII. De fratre paupere.

LXXXIu. De fratre uenumdato et comparato.

 LXXXu. Idola non facienda.

LXXXuI. Sabbata obseruanda.

LXXXuII. Bellum abfuturum, si mandata custodiantur.

LXXXuIII. In tribulationibus, et fame, et plagis malis castigandos, si precepta non seruantur.

LXXXIX. uotum masculi uel femine pretio efferendum, in pecudibus uero non mutandum.



INCIPIT LIBER uAIECRA QUI GRAECE DICITUR LEuITICUS.


 [T. I, B. I, C. I, Cap. I.] uocauit autem Mosen, et locutus est ei Dominus de tabernaculo testimonii, dicens: Loquere filiis Isrel, et dices ad eos: Homo qui obtulerit ex uobis hostiam Domino de pecoribus, id est de bobus et ouibus offerens uictimas, si holocaustum fuerit eius  oblatio, ac de armento, masculum immaculatum offeret ad ostium tabernaculi testimonii, ad placandum sibi Dominum, ponetque manum super caput hostie, et acceptabilis erit, atque in expiationem eius proficiens. Immolabitque uitulum coram Domino:  offerent filii Aaron sacerdotes sanguinem eius, fundentes per altaris circuitum, quod est ante ostium tabernaculi: detractaque pelle hostie, artus in frusta concident, et subiicient in altari ignem, strue lignorum ante composita, et membra, que cesa sunt, desuper ordinantes, caput uidelicet, et cuncta que adherent iecori, intestinis et pedibus lotis aqua: adolebitque ea sacerdos super altare in holocaustum et suauem odorem Domino. Quod si de pecoribus oblatio est, de ouibus, siue de capris holocaustum, [a 35Kb] masculum, absque macula offeret: immolabitque ad latus altaris, quod respicit ad Aquilonem, coram Domino: sanguinem uero illius fundent super altare filii Aaron per circuitum, diuidentque membra, caput et omnia que adherent iecori, et  imponent super ligna, quibus subiiciendus est ignis: intestina uero et pedes lauabunt aqua. Et oblata omnia adolebit sacerdos super altare, in holocaustum et odorem suauissimum Domino. Si autem de auibus, holocausti oblatio fuerit Domino, de turturibus, aut pullis columbe, offerat eam sacerdos ad altare, et retorto ad collum capite, ac rupto uulneris loco, decurrere faciet sanguinem super crepidinem altaris, uesiculam uero gutturis, et plumas proiiciet propter altare ad orientalem plagam, in loco in quo cineres effundi solent, confringetque ascellas eius, et non secabit, nec ferro diuidet eam, et adolebit super altare, lignis igne supposito. Holocaustum est e oblatio suauissimi odoris Domino.

[Cap. II.] Anima cum obtulerit oblationem [h. munera]  sacrificii Domino, simila erit eius oblatio, fundetque super eam oleum, et ponet thus, ac deferet ad filios Aaron sacerdotes, quorum unus tollet pugillum plenum simile et olei, ac totum thus, et ponet memoriale super altare, in odorem suauissimum Domino: quod autem reliquum fuerit de sacrificio, erit Aaron et filiorum eius, sanctum sanctorum de oblationibus Domini. Cum autem obtuleris sacrificium coctum in clibano: de simila, panes scilicet absque fermento, conspersos oleo, et lagana azyma oleo lita: si oblatio tua fuerit de sartagine, simile consperse oleo et absque fermento, diuides eam minutatim, et fundes super eam oleum. Sin autem de craticula fuerit sacrificium: eque simila oleo conspergetur, quam offeres Domino, tradens manibus sacerdotis. Qui cum obtulerit eam, tollet  memoriale de sacrificio, et adolebit super altare, in  odorem suauitatis Domino; quidquid autem reliquum est, erit Aaron et filiorum eius, sanctum sanctorum de oblationibus Domini. Omnis oblatio, que offertur Domino, absque fermento fiet, nec quidquam fermenti ac mellis adolebitur in sacrificium Domino. Primitias tantum eorum offeretis ac munera: super altare uero non ponentur in odorem suauitatis. Quidquid obtuleris sacrificii, sale condies, nec auferes sal federis Dei tui de sacrificio tuo. In omni oblatione [uulg. add. tua] offeres sal. Sin autem obtuleris munus primitiarum frugum tuarum Domino de spicis adhuc uirentibus, torrebis eas [uulg. tac. eas] igni, et confringes in morem farris, et sic offeres primitias tuas Domino, fundens supra oleum, et thus imponens, quia oblatio Domini est: de qua adolebit  sacerdos in memoriam muneris, partem farris fracti, et olei, ac totum thus.

[Cap. III.] Quod si hostia pacificorum fuerit eius oblatio, et de bobus uoluerit offerre, marem siue feminam, immaculata offeret coram Domino. Ponetque manum super caput uictime sue, que immolabitur in introitu tabernaculi testimonii, fundentque filii Aaron sacerdotes sanguinem per circuitum altaris. Et offerent de hostia pacificorum in oblationem Domino, adipem qui operit uitalia, et quidquid pinguedinis intrinsecus est: duos renes cum adipe quo teguntur ilia, et reticulum iecoris cum renunculis: adolebuntque ea super altare in holocaustum, lignis igne supposito, in oblationem suauissimi odoris Domino. Si uero de ouibus fuerit eius oblatio, et  pacificorum hostia, siue masculum, siue feminam obtulerit, immaculata erunt. Si agnum obtulerit coram Domino, ponet manum suam super caput uictime sue, que immolabitur in uestibulo tabernaculi testimonii: fundentque filii Aaron sanguinem eius per altaris circuitum. Et offerent de pacificorum hostia sacrificium Domino: adipem et caudam totam cum renibus, et pinguedinem que operit uentrem atque uniuersa uitalia, et utrumque renunculum cum adipe qui est iuxta ilia, reticulumque iecoris cum renunculis: et adolebit ea sacerdos super altare, in pabulum ignis et oblationis Domini. Si capra fuerit eius oblatio, et obtulerit eam Domino, ponet manum suam super caput eius: immolabitque eam in introitu tabernaculi testimonii. Et fundent filii Aaron sanguinem eius per altaris circuitum. Tollentque ex ea in  passum ignis Dominici, adipem qui operit uentrem,  et qui tegit uniuersa uitalia, duos renunculos, cum reticulo quod est super eos iuxta ilia, et aruinam iecoris cum renunculis, adolebitque ea sacerdos super altare, in alimoniam ignis et suauissimi odoris. Omnis adeps, Domini erit iure perpetuo in generationibus et cunctis habitaculis uestris, nec adipem, nec sanguinem omnino comedetis.

[T. II, B. II, C. II, Cap. Iu.] Locutusque est Dominus ad Mosen, dicens: Loquere filiis Isrel: Anima, cum [uulg. que] peccauerit per ignorantiam, et de uniuersis mandatis Domini, que precepit, ut non fierent, quidpiam fecerit: si sacerdos, qui est unctus, peccauerit, delinquere faciens populum, offeret pro peccato suo uitulum immaculatum Domino, et adducet illum ad ostium tabernaculi testimonii coram Domino: ponetque  manum super caput eius, et immolabit eum Domino. Hauriet quoque de sanguine uituli, inferens illum in tabernaculum testimonii. Cumque intinxerit digitum in sanguine, asperget eo septies coram Domino contra uelum sanctuarii: ponetque de eodem sanguine super cornua altaris thymiamatis gratissimi Domino, quod est in tabernaculo testimonii: omnem autem reliquum sanguinem fundet in basim altaris holocausti in introitu tabernaculi. Et adipem uituli auferet [h. et omnem adipem uituli peccati auferet] pro peccato, tam eum qui operit uitalia, quam omnia que intrinsecus sunt: duos renunculos, et reticulum, quod est super eos iuxta ilia, et adipem iecoris cum renunculis, sicut aufertur de uitulo hostie pacificorum, et adolebit ea super altare holocausti.  Pellem uero, et omnes carnes cum capite et pedibus et intestinis a fimo, et reliquo corpore efferet extra castra in locum mundum, ubi cineres effundi solent: incendetque ea super lignorum struem, que in loco effusorum cinerum cremabuntur. Quod si omnis turba Isrel ignorauerit, et per imperitiam fecerit quod contra mandatum Domini est, et postea intellexerit peccatum suum, offeret uitulum pro peccato [uulg. add. suo], adducetque eum ad ostium tabernaculi. Et ponent seniores populi manus super caput eius coram Domino. Immolatoque uitulo in conspectu Domini, inferet sacerdos, qui unctus est, de sanguine eius in tabernaculum testimonii, tincto digito aspergens septies contra uelum. Ponetque de eodem sanguine in cornibus altaris, quod est  coram Domino in tabernaculo testimonii; reliquum autem sanguinem fundet iuxta basim altaris holocaustorum, quod est in ostio tabernaculi testimonii. Omnemque eius adipem tollet, et adolebit super altare: sic faciens et de hoc uitulo quomodo fecit et prius, et rogante pro eis sacerdote, propitius erit eis Dominus. Ipsum autem uitulum efferet extra castra, atque comburet, sicut et priorem uitulum, quia pro peccato est multitudinis. Si peccauerit princeps, et fecerit unum e pluribus per ignorantiam, quod Domini [h. quod Domini Dei sui lege] lege prohibetur, et postea intellexerit peccatum suum, offeret hostiam Domino, hircum de capris immaculatum. Ponetque manum suam super caput eius, cumque immolauerit  eum in loco, ubi solet mactari holocaustum coram Domino, quia pro peccato est, tinget sacerdos digitum in sanguine hostie pro peccato, tangens cornua altaris holocausti, et reliquum [uulg. add. sanguinem] fundens ad basim eius. Adipem uero adolebit supra, sicut in uictimis pacificorum fieri solet: rogabitque pro eo sacerdos, et pro peccato eius, ac dimittetur ei. Quod si peccauerit anima per ignorantiam, de populo terre, ut faciat quidquam ex iis que Domini lege prohibentur, atque delinquat, et cognouerit peccatum suum, offeret capram immaculatam. Ponetque manum super caput hostie, que pro peccato est, et immolabit eam in loco holocausti. Tolletque sacerdos de sanguine in digito suo, et tangens cornua altaris holocausti, reliquum fundet  ad basim eius. Omnem autem adipem auferens, sicut auferri solet de uictimis pacificorum, adolebit super altare in odorem suauitatis Domino; rogabitque pro eo, et dimittetur ei. Sin autem de pecoribus obtulerit uictimam pro peccato, ouem scilicet immaculatam, ponet manum super caput eius, et immolabit eam in loco ubi solent holocaustorum cedi hostie. Sumetque sacerdos de sanguine eius digito suo, et tangens cornua altaris holocausti, reliquum fundet ad basim eius. Omnem quoque auferens adipem, sicut auferri solet adeps arietis qui immolatur pro pacificis, cremabit super altare in incensum Domini, rogabitque pro eo et pro peccato eius, et dimittetur ei.

[C. III, Cap. u.] Si peccauerit anima, et audierit  uocem adiurantis, testisque fuerit quod aut ipse uidit aut conscius est: nisi indicauerit, portabit iniquitatem suam. Anima que tetigerit aliquid immundum, siue quod occisum a bestia est, aut per se mortuum, uel quodlibet aliud reptile, et oblita fuerit [h. anima que tetigerit aliquid immundum, aut cadauer bestie immunde uel cuiuslibet quadrupedis uel reptilis animantis immundi, et oblita fuerit] immunditie sue, rea est, et deliquit: et si tetigerit quidquam de immunditia hominis iuxta omnem impuritatem qua pollui solet, oblitaque cognouerit postea, subiacebit delicto. Anima que iurauerit et protulerit labiis suis, ut uel male quid faceret, uel bene, et idipsum iuramento et sermone firmauerit, oblitaque postea intellexerit delictum suum, agat penitentiam  pro peccato, et offerat agnam de gregibus, siue capram, orabitque pro ea sacerdos et pro peccato eius: sin autem non potuerit offerre pecus, offerat duos turtures, uel duos pullos columbarum Domino, unum pro peccato, et alterum in holocaustum, dabitque eos secerdoti, qui primum offerens pro peccato, retorquebit caput eius ad pinnulas [h. ceruicem], ita ut collo hereat, et non penitus abrumpatur. Et asperget de sanguine eius parietem altaris; quidquid autem reliquum fuerit, faciet distillare ad fundamentum eius, quia pro peccato est. Alterum uero adolebit holocaustum, ut fieri solet: rogabitque pro eo sacerdos et pro peccato eius [h. expiabit super eum sacerdos pro peccato eius], et dimittetur ei.  Quod si non quiuerit manus eius offerre duos turtures, uel duos pullos columbe, offeret pro peccato similam, partem epha decimam, non mittet in eam oleum, nec thuris aliquid imponet, quia pro peccato est: tradetque eam sacerdoti, qui plenum [a 1Kb] ex ea pugillum hauriens, cremabit super altare in monimentum eius, qui obtulit, rogans pro illo, et expians, reliquam uero partem ipse habebit in munere. [T. III.] Locutusque est Dominus ad Mosen, dicens: Anima si preuaricans ceremonias per errorem [h. per ignorantiam], in his que Domino sunt sanctificata, peccauerit, offeret pro delicto suo arietem immaculatum de gregibus, qui emi potest duobus siclis iuxta pondus sanctuarii: ipsumque quod tulit damni [h. non habet] restituet, et quintam  partem ponet supra, tradens sacerdoti, qui rogabit pro eo offerens arietem, et dimittetur ei. Anima si peccauerit per ignorantiam, feceritque unum ex iis que Domini lege prohibentur, et peccati rea intellexerit iniquitatem suam, offeret arietem immaculatum de gregibus sacerdoti, iuxta mensuram estimationemque peccati: qui orabit pro eo, quia nesciens fecerit, et dimittetur ei, quia per errorem deliquit in Dominum.

[C. Iu, Cap. uI.] Locutus est Dominus ad Mosen, dicens: Anima que peccauerit, et contempto Domino, negauerit depositum proximo suo, quod fidei eius creditum fuerat [h. aut id quod fidei eius creditum fuerat], uel ui aliquid extorserit, aut calumniam fecerit, siue rem perditam inuenerit, et inficians  insuper peierauerit, et quodlibet aliud ex pluribus fecerit, in quibus peccare solent homines, conuicta delicti, reddet omnia, que per fraudem uoluit obtinere, integra, et quintam insuper partem domino, cui damnum intulerat. Pro peccato autem suo offeret arietem immaculatum de grege, et dabit eum sacerdoti, iuxta estimationem mensuramque delicti, qui rogabit pro eo coram Domino, et dimittetur illi pro singulis, que faciendo peccauit. [B. III, C. u.] Locutus est Dominus ad Mosen, dicens: Precipe Aaron et filiis eius: Hec est lex holocausti: Cremabitur in altari tota nocte usque mane: ignis ex eodem altari erit. uestietur sacerdos tunica et feminalibus lineis: tolletque cineres quos uorans ignis excussit, et ponens iuxta altare, spoliabitur prioribus  uestimentis, indutusque aliis, efferet eos extra castra et in loco mundissimo [h. non habet, usque ad fauillam consumi faciet] usque ad fauillam consumi faciet. Ignis autem in altari semper ardebit, quem nutriet sacerdos subiiciens ligna mane per singulos dies, et imposito holocausto, desuper adolebit adipes pacificorum. Ignis est ipse perpetuus, qui numquam deficiet in altari. Hec est lex sacrificii et libamentorum, que offerent filii Aaron coram Domino, et coram altari [h. coram Domino in altari].  Tollet sacerdos pugillum simile, que conspersa est oleo, et totum thus, quod super similam positum est: adolebitque illud in altari, in monimentum odoris suauissimi Domino: reliquam autem partem simile comedet Aaron cum filiis suis, absque fermento, et comedet in loco sancto atrii tabernaculi. Ideo autem non fermentabitur, quia pars eius in Domini offertur incensum. Sanctum sanctorum erit, sicut pro peccato atque delicto. Mares tantum stirpis Aaron comedent illud. Legitimum ac sempiternum est [uulg. erit] in generationibus uestris de sacrificiis Domini. Omnis qui tetigerit illa, sanctificabitur. [T. Iu, C. uI.] Et locutus est Dominus ad Mosen, dicens: Hec est oblatio Aaron et filiorum eius, quam offerre debent Domino in die unctionis sue.  Decimam partem epha offerent simile in sacrificio sempiterno, medium eius mane, et medium eius uespere: que in sartagine oleo conspersa frigetur. Offerat autem eam calidam, in odorem suauissimum Domino, sacerdos qui patri iure successerit: et tota cremabitur in altari. Omne enim sacrificium sacerdotum igne consumetur, nec quisquam comedet ex eo. [C. uII.] Locutus est autem Dominus ad Mosen, dicens: Loquere ad Aaron et ad filios eius: ista est lex hostie pro peccato: In loco ubi offertur holocaustum, immolabitur coram Domino. Sanctum sanctorum est. Sacerdos, qui offeret [uulg. offert], comedet eam in loco sancto, in atrio tabernaculi. Quidquid [h. quisquis] tetigerit carnes eius, sanctificabitur. Si de sanguine illius uestis fuerit aspersa,  lauabitur in loco sancto. uas antem fictile, in quo cocta est, confringetur; quod si uas eneum fuerit, defricabitur, et lauabitur aqua. Omnis masculus de genere sacerdotali uescetur carnibus eius, quia sanctum sanctorum est. Hostia enim que ceditur pro peccato, cuius sanguis infertur in tabernaculum testimonii ad expiandum in sanctuario, non comedetur, sed comburetur igni.

[Cap. uII.] Hec quoque est lex hostie pro delicto, sancta sanctorum est: idcirco ubi immolabitur holocaustum, mactabitur et uictima pro delicto: sanguis eius per gyrum fundetur altaris. Offerent ex ea caudam et adipem, qui operit uitalia. Duos renunculos, et pinguedinem que iuxta ilia est, reticulumque iecoris cum renunculis. Et adolebit ea sacerdos  super altare: incensum est Domini pro delicto. Omnis masculus de sacerdotali genere, in loco sancto uescetur his carnibus, quia sancta [uulg. sanctum] sanctorum est. Sicut pro peccato offertur hostia, ita et pro delicto: utriusque hostie lex una erit; ad sacerdotem, qui eam obtulerit, pertinebit. Sacerdos qui offert holocausti uictimam, habebit pellem eius. Et omne sacrificium simile, quod coquitur in clibano, quidquid et in craticula uel in sartagine preparatur, eius erit sacerdotis a quo offertur: [h. et]  siue oleo conspersa, siue arida fuerit, cunctis filiis Aaron mensura equa per singulos diuidetur. Hec est lex hostie pacificorum que offertur Domino. Si pro gratiarum actione fuerit oblatio, offerent panes absque fermento conspersos oleo, et lagana azyma uncta oleo, coctamque similam, et collyridas olei admixtione conspersas: panes quoque fermentatos, cum hostia gratiarum, que immolatur pro pacificis: ex quibus unus pro primitiis offeretur Domino, et erit sacerdotis qui fundet hostie sanguinem. Cuius carnes eadem comedentur die, nec remanebit ex eis quidquam usque mane. Si uoto uel sponte quisquam obtulerit hostiam, eadem similiter edetur die: sed et si quid in crastinum remanserit, uesci licitum est: quidquid autem tertius inuenerit dies, ignis absumet.  [C. uIII.] Et si quis de carnibus uictime pacificorum die tertio comederit, irrita fiet oblatio, nec proderit offerenti: quin potius quecumque anima tali se edulio contaminauerit, preuaricationis rea erit. Caro, que aliquid tetigerit immundum, non comedetur, sed comburetur igni: qui fuerit mundus, uescetur ea. Anima polluta, que ederit de carnibus hostie pacificorum, que oblata est Domino, peribit de populis suis. Et que tetigerit immunditiam hominis, uel iumenti, siue omnis rei que polluere potest, et comederit de huiuscemodi carnibus, interibit de populis suis. Locutusque est Dominus ad Mosen, dicens: Loquere filiis Isrel: Adipem ouis, et bouis, et capre, non comedetis. Adipem cadaueris morticini, et eius animalis quod  a bestia captum est, habebitis in usus uarios. Si quis adipem, qui offerri debet in incensum [h. Si quis adipem animalium que offerri debent in sacrificium] Domini, comederit, peribit de populo suo. Sanguinem quoque omnis animalis non sumetis in cibo, tam de auibus quam de pecoribus [h. non sumetis in cibo, in cunctis habitaculis uestris]. Omnis anima, que ederit sanguinem, peribit de populis suis. [C. IX.] Locutusque est Dominus ad Mosen, dicens: Loquere filiis Isrel [uulg. add. dicens]: Qui offert uictimam pacificorum Domino, offerat simul et sacrificium, id est, et libamenta eius. Tenebit manibus adipem hostie, et pectusculum: cumque ambo oblata Domino consecrauerit, tradet sacerdoti, qui adolebit adipem super altare, pectusculum  autem erit Aaron et filiorum eius. Armus quoque dexter de pacificorum hostiis cedet in primitias sacerdotis. Qui obtulerit sanguinem et adipem, filiorum Aaron, ipse habebit armum dextrum in portione sua. Pectusculum enim eleuationis et armum separationis tuli a filiis Isrel de hostiis eorum pacificis, et dedi Aaron sacerdoti ac filiis eius, lege perpetua, ab omni populo Isrel. [T, u, B. Iu.] Hec est unctio Aaron et filiorum eius in ceremoniis Domini, die qua obtulit eos Moses, ut sacerdotio fungerentur, et que precepit dari eis Dominus a filiis Isrel religione perpetua in generationibus suis. Ista lex holocausti et sacrificii pro peccato atque delicto, et pro consecratione et pacificorum  uictimis: quas [uulg. quam] constituit Dominus Mosi in monte Sinai, quando mandauit filiis Isrel ut offerrent oblationes suas Domino in deserto Sinai.

[C. X, Cap. uIII.] Locutusque est Dominus ad Mosen, dicens: Tolle Aaron cum filiis suis uestes eorum, et unctionis oleum, uitulum pro peccato, duos arietes, et canistrum cum azymis, et congregabis omnem cetum ad ostium tabernaculi. [C. XI.] Fecit Moses ut Dominus imperauerat. Congregataque omni turba ante fores tabernaculi, ait: Iste est sermo, quem iussit Dominus fieri. Statimque obtulit Aaron et filios eius. Cumque lauisset eos, uestiuit pontificem subucula linea, accingens eum balteo, et induens [uulg. add. eum] tunica hyacinthina, et desuper humerale imposuit, quod astringens cingulo,  aptauit rationali, in quo erat Doctrina et ueritas. Cidari quoque texit caput: et super eam, contra frontem, posuit laminam auream consecratam in sanctificatione, sicut preceperat ei Dominus. Tulit et unctionis oleum, quo liniuit tabernaculum cum omni supellectili sua. Cumque sanctificans aspersisset altare septem uicibus, unxit illud, et omnia uasa eius, labrumque cum basi [h. fistula] sua sanctificauit oleo. Quod fundens super caput Aaron, unxit eum et consecrauit; filios quoque eius oblatos uestiuit tunicis lineis, et cinxit balteo [uulg. balteis], imposuitque mitras, ut iusserat Dominus. Obtulit et uitulum pro peccato. Cumque super caput eius imposuisset Aaron, et filii eius manus suas, immolauit eum, hauriens sanguinem, et tincto digito,  tetigit cornua altaris per gyrum. Quo expiato et sanctificato, fudit reliquum sanguinem ad fundamenta eius. Adipem autem qui erat super uitalia, et reticulum iecoris, duosque renunculos eum aruinulis suis, adoleuit super altare: uitulum cum pelle, carnibus, et fimo, cremans extra castra, sicut preceperat Dominus. Obtulit et arietem in holocaustum, super cuius caput cum imposuissent Aaron et filii eius manus suas, immolauit eum, et fudit sanguinem eius super altare per circuitum [uulg. per circuitum altaris]. Ipsumque arietem in frusta concidens, caput eius, et artus, et adipem adoleuit igni, lotis prius intestinis et pedibus, totumque simul arietem incendit super altare, eo quod esset holocaustum suauissimi odoris Domino, sicut preceperat  ei. Obtulit et arietem secundum, in consecratione sacerdotum: posueruntque super caput illius Aaron et filii eius manus suas. Quem cum immolasset Moses, sumens de sanguine, tetigit extremum auricule dextre Aaron, et pollicem manus eius dextre, similiter et pedis. Obtulit et filios Aaron. Cumque de sanguine arietis immolati tetigisset extremum auricule singulorum dextre, et pollices manus ac pedis dextri, reliquum fudit super altare per circuitum; adipem uero, et caudam, omnemque pinguedinem que operit intestina reticulumque iecoris, et duos renes cum adipibus suis et armo dextro separauit. Tollens autem de canistro azymorum, quod erat coram Domino, panem absque fermento, et  collyridam conspersam oleo, laganumque posuit super adipes et armum dextrum, tradens simul omnia Aaron et filiis eius. Qui postquam [a 1Kb] leuauerunt ea coram Domino, rursum suscepta de manibus eorum, adoleuit super altare holocausti, eo quod consecrationis esset oblatio, in odorem suauitatis sacrificii Domino. Tulit et pectusculum, eleuans illud coram Domino, de ariete consecrationis in partem suam [h. In partem suam Moses], sicut preceperat ei Dominus. Assumensque unguentum et sanguinem qui erat super altare [uulg. altari], aspersit super Aaron et uestimenta eius, et super filios illius ac uestes eorum. Cumque sanctificasset eos in uestitu suo [h. Cumque sanctificasset eos et uestes eorum], precepit eis, dicens: Coquite carnes  ante fores tabernaculi [h. Tabernaculi testimonii], et ibi comedetis eas. Panes quoque consecrationis edite qui positi sunt in canistro, sicut precepit mihi Dominus, dicens: Aaron et filii eius comedent eos; quidquid autem reliquum fuerit de carne et panibus, ignis absumet. De ostio quoque tabernaculi non exibitis septem diebus, usque ad diem quo complebitur tempus consecrationis uestre. Septem enim diebus finitur consecratio: sicut et impresentiarum factum est, ut ritus sacrificii compleatur [uulg. compleretur]. Die ac nocte manebitis in tabernaculo obseruantes custodias Domini, ne moriamini: sic enim mihi preceptum est. Feceruntque Aaron et filii eius cuncta que locutus est Dominus per manum Mosi.

 [Cap. IX.] Facto autem octauo die, uocauit Moses Aaron et filios eius, ac maiores natu Isrel, dixitque ad Aaron: Tolle de armento uitulum pro peccato, et arietem in holocaustum, utrumque immaculatum, et offer illos coram Domino. Et ad filios Isrel loqueris: Tollite hircum pro peccato, et uitulum atque agnum anniculos, et sine macula, in holocaustum, bouem et arietem pro pacificis: et immolate eos coram Domino, in sacrificio singulorum similam oleo conspersam offerentes. Hodie enim Dominus apparebit uobis. Tulerunt ergo cuncta que iusserat Moses ad ostium tabernaculi: ubi cum omnis astaret multitudo, ait Moses: Iste est sermo, quem precepit Dominus; facite, et apparebit uobis gloria eius. Dixitque ad Aaron: Accede ad altare, et immola  pro peccato tuo: offer holocaustum, et deprecare pro te et pro populo. Cumque mactaueris hostiam populi, ora pro eo, sicut precepit Dominus. Statimque Aaron accedens ad altare, immolauit uitulum pro peccato suo: cuius sanguinem obtulerunt ei filii sui: in quo tingens digitum, tetigit cornua altaris,  et fudit residuum ab basim eius. Ad pemque et renunculos, ac reticulum iecoris, que sunt pro peccato, adoleuit super altare, sicut preceperat Dominus Mosi: carnes uero et pellem eius extra castra combussit igni. Immolauit et holocausti uictimam: obtuleruntque ei filii sui sanguinem eius, quem fudit per altaris circuitum. Ipsam etiam hostiam in frusta concisam, cum capite et membris singulis obtulerunt. Que omnia super altare cremauit igni [h. non habet], lotis prius aqua intestinis et pedibus. Et pro peccato populi offerens mactauit hircum: expiatoque altari [h. quo loto atque oblato], fecit holocaustum, addens in sacrificio libamenta, que pariter offeruntur, et adolens ea super altare, absque ceremoniis holocausti matutini. Immolauit et bouem atque arietem,  hostias pacificas populi: obtuleruntque ei filii sui sanguinem, quem fudit super altare in circuitu. Adipes autem bouis, et caudam arietis [h. Adipem autem bouis et arietis, et caudam arietis], renunculosque cum adipibus suis, et reticulum iecoris posuerunt super pectora. Cumque cremati essent adipes in altari, pectora eorum, et armos dextros separauit Aaron, eleuans coram Domino, sicut preceperat Moses. Et [b 1Kb] tendens manum contra populum, benedixit eis. Sicque completis hostiis pro peccato, et holocaustis, et pacificis, descendit. Ingressi autem et Moses et Aaron tabernaculum testimonii, et deinceps egressi, benedixerunt populo. [B. u.] Apparuitque gloria Domini omni multitudini, et ecce egressus ignis a Domino, deuorauit holocaustum, et adipes  qui erant super altare. Quod cum uidissent turbe, laudauerunt Dominum, ruentes in facies suas.

[C. XII, Cap. X.] Arreptisque Nadab et Abiu filii Aaron thuribulis, posuerunt ignem et incensum desuper, offerentes coram Domino ignem alienum: quod eis preceptum non erat. Egressusque ignis a Domino, deuorauit eos, et mortui sunt coram Domino. Dixit Moses ad Aaron: Hoc est quod locutus est Dominus: Sanctificabor in iis qui appropinquant mihi, et in conspectu omnis populi glorificabor. Quod audiens tacuit Aaron. uocatis autem Moses Misele et Elsaphan, filiis Oziel, patrui Aaron, ait ad eos: Ite et tollite fratres uestros de conspectu sanctuarii, et asportate extra castra. Confestimque pergentes, tulerunt eos sicut iacebant, uestitos lineis  tunicis, et eiecerunt foras [h. confestimque pergentes tulerunt eos in tunicis suis, et eiecerunt foras], ut sibi fuerat imperatum. Et dixit Moses ad Aaron et ad Eleazar, atque Ithamar, filios eius: Capita uestra nolite nudare, et uestimenta nolite scindere, ne forte moriamini, et super omnem cetum oriatur  indignatio. Fratres quoque uestri, [a 1Kb] omnis domus Isrel, plangant incendium quod Dominus suscitauit: uos autem non egrediemini fores tabernaculi, alioquin peribitis: oleum quippe sancte unctionis est super uos. Qui fecerunt omnia iuxta preceptum Mosi. [T. uI, C. XIII.] Dixit quoque Dominus ad Aaron: uinum et omne quod inebriare potest, non bibetis tu et filii tui, quando intretis in tabernaculum testimonii, ne moriamini: quia [h. non habet] preceptum sempiternum est in generationes uestras. Et ut habeatis scientiam discernendi inter sanctum et profanum, inter pollutum et mundum, doceatisque filios Isrel omnia legitima mea que locutus est Dominus ad eos per manum Mosi. [C. XIu.] Locutusque est Moses ad Aaron, et ad  Eleazar, et Ithamar filios eius, qui residui erant: Tollite sacrificium, quod remansit de oblatione Domini, et comedite illud absque fermento iuxta altare, quia sanctum sanctorum est. Comedetis autem in loco sancto, quod datum est tibi et filiis tuis de oblationibus Domini, sicut preceptum est mihi. Pectusculum quoque quod oblatum est, et armum qui separatus est, edetis in loco mundissimo tu et filii tui, ac filie tue tecum. Tibi enim ac liberis tuis reposita sunt de hostiis salutaribus filiorum Isrel: eo quod armum et pectus, et adipes qui cremantur in altari, eleuauerunt coram Domino, et pertineant ad te, et ad filios tuos, lege perpetua, sicut precepit Dominus. Inter hec hircum, qui oblatus fuerat pro peccato, cum quereret Moses,  exustum reperit, iratusque contra Eleazar et Ithamar, filios Aaron, qui remanserant, ait: Cur non comedistis hostiam pro peccato in loco sancto, que sancta sanctorum est, et data uobis ut portetis iniquitatem multitudinis, et rogetis pro ea in conspectu Domini, presertim cum de sanguine illius non sit illatum intra sancta, et comedere eam debueritis in sanctuario, sicut preceptum est mihi? Respondit Aaron: Oblata est hodie uictima pro peccato, et holocaustum coram Domino: mihi autem accidit, quod uides. Quomodo potui comedere eam, aut placere Domino in ceremoniis, mente lugubri? Quod cum audisset Moses, recepit satisfactionem.

[B. uI, C. Xu, Cap. XI.] Locutus est Dominus ad Mosen et Aaron dicens: Dicite filiis Isrel: Hec  sunt animalia que comedere debetis de cunctis animantibus [h. quadrupedibus] terre: Omne quod habet diuisam ungulam, et ruminat in pecoribus, comedetis. Quidquid autem ruminat quidem, et habet ungulam, sed non diuidit eam, sicut camelus et cetera, non comedetis illud, et inter immunda reputabitis. Cherogryllius qui ruminat, ungulamque non diuidit, immundus est: Lepus quoque, nam et ipse ruminat, sed ungulam non diuidit. Et sus, qui cum ungulam diuidat, non ruminat. Horum carnibus non uescemini, nec cadauera contingetis, quia immunda sunt uobis. [C. XuI.] Hec sunt etiam  que gignuntur in aquis, et uesci licitum est. Omne quod habet pinnulas et squamas, tam in mari quam in fluminibus et stagnis [h. non habet, et stagnis], comedetis. Quidquid autem pinnulas et squamas non habet eorum, que in aquis mouentur et uiuunt, abominabile uobis et exsecrandum erit, carnes eorum non comedetis, et morticina uitabitis. Cuncta que non habent pinnulas et squamas in aquis, polluta erunt. [C. XuII.] Hec sunt que de auibus comedere non debetis, et uitanda sunt uobis: aquilam et gryphem, et halieetum, miluum ac uulturem iuxta genus suum, et omne coruini generis in similitudinem suam, struthionem, et noctuam, et larum, et accipitrem iuxta genus suum: bubonem, et mergulum, et ibin, cygnum, et onocrotalum, et  porphyrionem, herodionem et charadrion iuxta genus suum, upupam quoque, et uespertilionem. [C. XuIII.] Omne de uolucribus quod graditur super quatuor pedes, abominabile erit uobis. Quidquid autem ambulat quidem super quatuor pedes, sed habet longiora retro crura, per que salit super terram, comedere debetis, ut est bruchus in genere suo, et attachus atque ophiomachus, ac locusta, singula iuxta genus suum. Quidquid autem ex uolucribus quatuor tantum habet pedes, exsecrabile erit uobis, et quicumque morticina eorum tetigerit, polluetur, et erit immundus usque ad uesperum, et si necesse fuerit ut portet quippiam horum [h. et qui portauerit quippiam horum] mortuum, lauabit uestimenta sua, et immundus erit usque ad  occasum solis. Omne animal quod habet quidem ungulam, sed non diuidit eam, nec ruminat, immundum erit, et qui tetigerit illud, contaminabitur. Quod ambulat super manus, ex cunctis animantibus, que incedunt quadrupedia, immundum erit: qui tetigerit morticina eorum, polluetur usque ad uesperum. Et qui portauerit huiuscemodi cadauera, lauabit uestimenta sua, et immundus erit usque ad uesperum, quia omnia hec immunda sunt uobis. Hec quoque inter polluta reputabuntur de his que mouentur in terra, mustela et mus et crocodilus, singula iuxta genus suum, mygale, et chameleon, et stellio, et lacerta, et talpa, omnia hec immunda sunt; qui tetigerit morticina eorum, immundus erit usque ad uesperum, et super quod ceciderit  quidquam de morticinis eorum, polluetur, tam uas ligneum et uestimentum, quam pelles et cilicia, et in quocumque fit opus, intingentur aqua, et polluta erunt usque ad uesperum, et sic postea mundabuntur. uas autem fictile, in quod horum quidquam intro ceciderit, polluetur, et idcirco frangendum est. Omnis cibus quem comedetis, si fusa fuerit super eum aqua, immundus erit: et omne liquens quod bibitur de uniuerso uase, immundum erit. Et quidquid de morticinis istius modi ceciderit super illud, immundum erit, siue clibani, siue chytropodes, destruentur et immundi erunt. Fontes uero  et cisterne, et omnis aquarum congregatio munda erit. Qui morticinum eorum tetigerit, polluetur. Si ceciderint super sementem, non polluent eam. Si autem quispiam aqua sementem perfuderit, et postea morticinis tacta fuerit, illico polluetur. Si mortuum fuerit animal, quod licet uobis comedere, qui cadauer eius tetigerit, immundus erit usque ad uesperum, et qui comederit ex eo quidpiam, siue portauerit, lauabit uestimenta sua, et immundus erit usque ad uesperum. [C. XIX.] Omne quod reptat super terram, abominabile erit, nec assumetur in cibum. Quidquid super pectus quadrupes graditur, et multos habet pedes, siue per humum trahitur, non comedetis, quia abominabile est. Nolite contaminare animas uestras, nec tangatis  quidquam eorum, ne immundi sitis. Ego enim sum Dominus Deus uester: sancti estote, quia ego sanctus sum. Ne polluatis animas uestras in omni reptili, quod mouetur super terram. Ego enim sum Dominus qui eduxi uos de terra Aegypti, ut essem uobis in Deum. Sancti eritis, quoniam ego sanctus sum. Ista est lex animantium ac uolucrum, et omnis anime uiuentis, que mouetur in aqua, et reptat in terra, ut differentias noueritis mundi et immundi, et sciatis quid comedere et quid respuere debeatis.

[B. uII, C. XX, Cap. XII.] Locutusque est Dominus ad Mosen, dicens: Loquere filiis Isrel, et dices ad eos: Mulier, si suscepto semine [h. fuso semine] pepererit masculum, immunda erit septem diebus, iuxta dies separationis menstrue. Et die octauo  circumcidetur infantulus: ipsa uero triginta tribus diebus manebit in sanguine purificationis sue. Omne sanctum non tanget, nec ingredietur in sanctuarium, donec impleantur dies purificationis eius [C. XXI]. Sin autem feminam pepererit, immunda erit duabus hebdomadibus iuxta ritum fluxus menstrui, et sexaginta ac sex diebus manebit in sanguine purificationis sue. Cumque expleti fuerint dies purificationis eius, pro filio, siue pro filia, deferet agnum anniculum in holocaustum, et pullum columbe, siue turturem pro peccato ad ostium tabernaculi testimonii, et tradet sacerdoti, qui offeret illa coram Domino, et rogabit pro ea, et sic mundabitur a profluuio sanguinis sui. Ista est lex parientis masculum aut feminam. Quod si non inuenerit manus eius, nec  potuerit offerre agnum, sumet duos turtures uel duos pullos columbe, unum in holocaustum, et alterum pro peccato. Orabitque pro ea sacerdos, et sic mundabitur.

[B. uII, C. XXII, Cap. XIII.] Locutusque est Dominus ad Mosen et Aaron, dicens: Homo, in cuius cute et carne ortus fuerit diuersus color siue pustula, aut quasi lucens quidpiam, id est, plaga lepre, adducetur ad Aaron sacerdotem, uel ad unum quemlibet filiorum eius. Qui cum uiderit, lepram in cute, et pilos in album mutatos colorem, ipsamque speciem  lepre humiliorem cute et carne reliqua, plaga lepre est, et ad arbitrium eius separabitur. Sin autem lucens candor fuerit in cute, nec humilior carne reliqua, et pili coloris pristini, recludet eum sacerdos septem diebus, et considerabit die septimo, et siquidem lepra ultra non creuerit, nec transierit in cute priores terminos, rursum includet [uulg. reclaudet], eum septem diebus aliis. Et die septimo contemplabitur: si obscurior fuerit lepra, et non creuerit in cute, mundabit eum, quia scabies est; lauabitque homo uestimenta sua, et mundus erit. Quod si postquam a sacerdote uisus est, et redditus munditie, iterum lepra creuerit, adducetur ad eum, et immunditie condemnabitur. Plaga lepre si fuerit in homine, adducetur ad sacerdotem, et uidebit  eum. Cumque color albus in cute fuerit, et capillorum mutauerit aspectum, ipsa quoque caro uiua apparuerit: lepra uetustissima iudicabitur, atque inolita cuti. Contaminabit itaque eum sacerdos, et non recludet, [a 1Kb] quia perspicue immunditie est. Sin autem effloruerit discurrens lepra in cute, et operuerit omnem cutem a capite usque ad pedes: quidquid sub aspectum oculorum cadit, considerabit eum sacerdos [h. sub aspectu oculorum sacerdotis], et teneri lepra mundissima iudicabit: eo quod omnis in candorem uersa sit, et idcirco homo mundus erit. Quando uero caro uiuens in eo apparuerit, tunc sacerdotis iudicio polluetur, et inter immundos reputabitur. Caro enim uiua si lepra aspergatur, immunda est. Quod si rursum uersa fuerit in alborem,  et totum hominem operuerit, considerabit eum sacerdos, et mundum esse decernet. Caro et cutis, in qua ulcus natum est et sanatum, et in loco ulceris cicatrix apparuerit alba, siue subrufa, adducetur homo ad sacerdotem: qui cum uiderit locum lepre humiliorem carne reliqua, et pilos uersos in candorem, contaminabit eum, plaga enim lepre orta est in ulcere. Quod si pilus coloris est pristini, et cicatrix subobscura, et uicina carne non est humilior, recludet eum septem diebus. Et siquidem creuerit, adiudicabit eum lepre. Sin autem steterit in loco suo, ulceris est cicatrix, et homo mundus erit. Caro et cutis, quam ignis exusserit, et sanata albam siue rufam habuerit cicatricem, considerabit eam sacerdos, et ecce uersa est in alborem  [h. Et ecce pilus uersus est in alborem], et locus eius reliqua cute humilior: contaminabit eum, quia plaga lepre in cicatrice orta est. Quod si pilorum color non fuerit immutatus, nec humilior plaga carne reliqua, et ipsa lepre species fuerit subobscura, recludet eum septem diebus, et die septimo contemplabitur; si creuerit in cute lepra, contaminabit eum. Sin autem in loco suo candor steterit non satis clarus, plaga combustionis est, et idcirco mundabitur, quia cicatrix est combusture. uir, siue mulier, in cuius capite, uel barba germinauerit  lepra, uidebit eos sacerdos. Et siquidem humilior fuerit locus carne reliqua, et capillus flauus, solitoque subtilior, contaminabit eos, quia lepra capitis ac barbe est. Sin autem uiderit locum macule equalem uicine carni, et capillum nigrum, recludet eum septem diebus, et die septimo intuebitur. Si non creuerit macula, et capillus sui coloris, est, et locus plage carni relique equalis, radetur homo absque loco macule, et includetur septem diebus aliis. Si die septimo uisa fuerit stetisse plaga in loco suo, nec humilior carne reliqua, mundabit eum, lotisque uestibus suis, mundus erit. Sin autem post emundationem rursus creuerit macula in cute, non queret amplius utrum capillus in flauum colorem sit commutatus, quia aperte immundus est. Porro si steterit macula, et capilli nigri  fuerint, nouerit hominem esse sanatum, et confidenter eum pronuntiet mundum. uir, siue mulier, in cuius cute candor apparuerit, intuebitur eos sacerdos. Si deprehenderit subobscurum alborem lucere in cute, sciat non esse lepram, sed maculam coloris candidi, et hominem mundum. uir, de cuius capite capilli fluunt, caluus ac mundus est; et si a fronte ceciderint pili, recaluaster et mundus est. Sin autem in caluitio siue in recaluatione albus, uel rufus color fuerit exortus, et hoc sacerdos uiderit, condemnabit eum haud dubie lepre, que orta est in caluitio. Quicumque ergo maculatus fuerit lepra, et separatus ad arbitrium sacerdotis, habebit uestimenta dissuta [h. scissa], caput nudum, os ueste contectum, contaminatum ac sordidum se clamabit  [h. contaminatum ac sordidum eum clamabit]. Omni tempore, quo leprosus est et immundus, solus habitabit extra castra. uestis lanea, siue linea, que lepram habuerit in stamine atque subtegmine, aut certe pellis, uel quidquid ex pelle confectum est, si alba uel rufa macula fuerit infecta, lepra reputabitur, ostendeturque sacerdoti. Qui consideratam recludet septem diebus, et die septimo rursus aspiciens si creuisse deprehenderit, lepra perseuerans est: pollutum iudicabit uestimentum, et omne in quo fuerit inuenta; et idcirco comburetur flammis. Quod si eam uiderit non creuisse, precipiet, et lauabunt id in quo lepra est, recludetque illud septem diebus aliis. Et cum uiderit faciem quidem pristinam non reuersam, nec tamen creuisse lepram, immundum  iudicabit, et igne comburet, eo quod infusa sit in superficie uestimenti, uel per totum, lepra. Sin autem obscurior fuerit locus lepre, postquam uestis est lota, abrumpet eum, et a solido diuidet. Quod si ultra apparuerit in his locis que prius immaculata erant, lepra uolatilis et uaga, debet igne comburi. Si cessauerit, lauabit [a 1Kb] ea que pura sunt, secundo, et munda erunt. Ista est lex lepre uestimenti lanei et linei staminis, atque subtegminis, omnisque supellectilis, pellicie, quomodo mundari debeat, uel contaminari.

[C. XXIII, Cap. XIu]. Locutusque est Dominus  ad Mosen, dicens: Hic est ritus leprosi, quando mundandus est: Adducetur ad sacerdotem, qui egressus extra castra, cum inuenerit lepram esse mundatam, precipiet ei qui purificatur, ut offerat pro se duos passeres uiuos, quibus uesci licitum est, et lignum cedrinum, uermiculumque et hyssopum. Et unum ex passeribus immolari iubebit in uase fictili super aquas uiuentes: alium autem uiuum cum ligno cedrino, et cocco et hyssopo, tinget in sanguine passeris immolati, quo asperget illum, qui mundandus est, septies, ut iure purgetur, et dimittet passerem uiuum, ut in agrum auolet. Cumque lauerit homo uestimenta sua, radet omnes pilos corporis, et lauabitur aqua: purificatusque ingredietur castra, ita dumtaxat ut maneat extra tabernaculum  suum septem diebus, et in die septimo radat capillos capitis, barbamque et supercilia, ac totius corporis pilos. Et lotis rursum uestibus et corpore, die octauo assumet duos agnos immaculatos, et ouem anniculam absque macula, et tres decimas simile in sacrificium, que conspersa sit oleo, et seorsum olei sextarium. Cumque sacerdos purificans hominem, statuerit eum, et hec omnia coram Domino in ostio tabernaculi testimonii, tollet agnum, offeret eum pro delicto, oleique sextarium. Et oblatis ante Dominum omnibus, immolabit agnum, ubi immolari solet hostia pro peccato, et holocaustum, id est, in loco sancto. Sicut enim pro peccato, ita et pro delicto ad sacerdotem pertinet hostia: sancta sanctorum est. Assumensque sacerdos de sanguine  hostie, que immolata est pro delicto, ponet super extremum auricule dextre eius, qui mundatur, et super pollices manus dextre et pedis, et de olei sextario mittet in manum suam sinistram, tingetque digitum dextrum in eo, et asperget septies contra Dominum [uulg. coram Domino]. Quod autem reliquum est olei in leua manu, fundet super extremum auricule dextre eius, qui mundatur, et super pollices manus ac pedis dextri, et super sanguinem qui fusus est pro delicto, et super caput eius. Rogabitque pro eo coram Domino, et faciet sacrificium pro peccato. Tunc immolabit holocaustum, et ponet illud in altari cum libamentis suis, et homo rite mundabitur. Quod si pauper est, et non potest manus eius inuenire que dicta sunt, sumet agnum pro delicto ad oblationem ut roget  pro eo sacerdos, decimamque partem simile consperse oleo in sacrificium, et olei sextarium, duosque turtures, siue duos pullos columbe, quorum sit unus pro peccato, et alter in holocaustum: offeretque ea die octauo purificationis sue sacerdoti, ad ostium tabernaculi testimonii coram Domino. Qui suscipiens agnum pro delicto et sextarium olei, leuabit simul: immolatoque agno, de sanguine eius ponet super extremum auricule dextre illius qui mundatur, et super pollices manus eius ac pedis dextri: olei uero partem mittet in manum suam sinistram, in quo tingens digitum dextre manus  asperget septies coram Domino: tangetque extremum dextre auricule illius qui mundatur, et pollices manus ac pedis dextri, in loco sanguinis, qui effusus est pro delicto: reliquam autem partem olei, que est in sinistra manu, mittet super caput purificati, ut placet pro eo Dominum; et turturem siue pullum columbe offeret, unum pro delicto, et alterum in holocaustum cum libamentis suis. Hoc est sacrificium leprosi, qui habere non potest omnia in emundationem sui. [C. XXIu.] Locutusque est Dominus ad Mosen et Aaron, dicens: Cum ingressi fueritis terram Chanaan, quam ego dabo uobis in possessionem, si fuerit plaga lepre in edibus, ibit cuius est domus, nuntians sacerdoti, et dicet: Quasi plaga lepre uidetur mihi esse in domo mea. At ille precipiet,  ut efferant uniuersa de domo, priusquam ingrediatur eam, et uideat utrum lepra [uulg. leprosa] sit, ne immunda fiant omnia que in domo sunt. Intrabitque postea, ut consideret domus lepram: et cum uiderit in parietibus illius quasi ualliculas pallore siue rubore deformes, et humiliores superficie reliqua, egredietur ostium domus, et statim claudet eam septem diebus. Reuersusque die septimo, considerabit eam. Si inuenerit creuisse lepram, iubebit erui lapides in quibus lepra est, et proiici eos extra ciuitatem in locum immundum: domum autem ipsam radi intrinsecus per circuitum, et spargi puluerem rasure extra urbem in locum immundum, lapidesque alios reponi pro his qui ablati fuerint, et luto alio liniri domum. Sin autem postquam eruti sunt lapides, et puluis  erasus, et alia terra lita, ingressus sacerdos uiderit reuersam lepram, et parietes aspersos [uulg. respersos] maculis, lepra est perseuerans, et immunda domus: quam statim destruent, et lapides eius ac ligna, atque uniuersum puluerem proiicient extra oppidum in locum immundum. Qui intrauerit domum quando clausa est, immundus erit usque ad uesperum; et qui dormierit in ea, et comederit quippiam, lauabit uestimenta sua. Quod si introierit sacerdos, et uiderit lepram non creuisse in domo, postquam denuo lita fuerit, purificabit eam, reddita sanitate, et in purificationem eius sumet duos passeres, lignumque cedrinum, et uermiculum atque hyssopum, et immolato uno passere in uase fictili super aquas uiuas, tollet lignum cedrinum, et hyssopum,  et coccum, et passerem uiuum, et tinget omnia in sanguine passeris immolati, atque in aquis uiuentibus, et asperget domum septies, purificabitque eam tam in sanguine passeris quam in aquis uiuentibus et in passere uiuo, lignoque cedrino et hyssopo atque uermiculo. Cumque dimiserit passerem auolare in agrum libere, orabit pro domo, et iure mundabitur. Ista est lex omnis lepre et percussure, lepre uestium, et domorum, cicatricis et erumpentium papularum, lucentis macule, et in uarias species coloribus immutatis, ut possit sciri quo tempore mundum quid uel immundum sit.

[T. uIII, B. uIII, C. XXu, Cap. Xu.] Locutusque est Dominus ad Mosen et Aaron, dicens: Loquimini  filiis Isrel, et dicite eis. uir, qui patitur fluxum seminis, immundus erit. Et tunc iudicabitur huic uitio subiacere, cum per momenta singula adheserit carni illius, atque concreuerit fedus humor. Omne stratum, in quo dormierit, immundum erit, et ubicumque sederit. Et si quis hominum tetigerit lectum eius, lauabit uestimenta sua, et ipse lotus aqua, immundus erit usque ad uesperum. Si sederit ubi ille sederat, et ipse lauabit uestimenta sua, et lotus aqua, immundus erit usque ad uesperum. Qui tetigerit carnem eius lauabit uestimenta sua, et ipse lotus aqua immundus erit usque ad uesperum. Si saliuam huiuscemodi homo iecerit super eum, qui mundus est, lauabit uestimenta sua, et lotus aqua, immundus erit usque ad uesperum. Sagma super quod  sederit, immundum erit et quidquid sub eo fuerit qui fluxum seminis patitur, pollutum erit usque ad uesperum. Qui portauerit horum aliquid, lauabit uestimenta sua, et ipse lotus aqua, immundus erit usque ad uesperum. Omnis quem tetigerit qui talis est, non lotis ante manibus, lauabit uestimenta sua, et lotus aqua, immundus erit usque ad uesperum. uas fictile quod tetigerit, confringetur [h. fluxum seminis patiens, confringetur]: uas autem ligneum lauabitur aqua. Si sanatus fuerit qui huiuscemodi sustinet passionem, numerabit septem dies post emundationem sui, et lotis uestibus ac toto corpore in aquis uiuentibus, erit mundus. Die autem octauo sumet duos turtures, aut duos pullos columbe, et ueniet in conspectum Domini ad ostium tabernaculi testimonii,  dabitque eos sacerdoti, qui faciet unum pro peccato, et alterum in holocaustum: rogabitque pro eo coram Domino, ut emundetur a fluxu seminis sui. uir, de quo egreditur semen coitus, lauabit aqua omne corpus suum: et immundus erit usque ad uesperum. uestem et pellem, quam habuerit, lauabit aqua, et immunda erit usque ad uesperum. Mulier, cum qua coierit, lauabitur aqua, et immunda erit usque ad uesperum. [C. XXuI.] Mulier que, redeunte mense, patitur fluxum sanguinis [h. Mulier que patitur fluxum sanguinis], septem diebus separabitur. Omnis qui tetigerit eam, immundus erit usque ad uesperum: et in quo dormierit, uel sederit diebus separationis sue, polluetur. Qui tetigerit lectum eius, lauabit uestimenta sua: et ipse lotus  aqua, immundus erit usque ad uesperum. Omne uas, super quod illa sederit, quisquis attigerit, lauabit uestimenta sua; et [uulg. add. ipse] lotus aqua, pollutus erit usque ad uesperum. Si coierit cum ea uir tempore sanguinis menstrualis, immundus erit septem diebus: et omne stratum, in quo dormierit, polluetur. Mulier, que patitur multis diebus fluxum sanguinis non in tempore menstruali, uel que post menstruum sanguinem fluere non cessat, quamdiu huic subiacet passioni, immunda erit quasi sit in tempore menstruo. Omne stratum in quo dormierit, et uas in quo sederit, pollutum erit. Quicumque tetigerit ea, lauabit uestimenta sua, et ipse lotus aqua, immundus erit usque ad uesperum. Si steterit sanguis,  et fluere cessauerit, numerabit septem dies purificationis sue: et octauo die offeret pro se sacerdoti duos turtures uel duos pullos columbe ad ostium tabernaculi testimonii: qui unum faciet pro peccato, et alterum in holocaustum, rogabitque pro ea coram Domino, et pro fluxu immunditie eius. Docebitis ergo filios Isrel, ut caueant immunditiam, et non moriantur in sordibus suis, cum polluerint tabernaculum meum, quod est inter eos. Ista est lex eius, qui patitur fluxum seminis, et qui polluitur coitu, et que menstruis temporibus separatur, uel que iugi fluit sanguine, et hominis qui dormierit eum ea.

[T. IX, B. IX, C. XXXuII, Cap. XuI.] Locutusque est Dominus ad Mosen post mortem duorum filiorum  Aaron, quando offerentes ignem alienum interfecti sunt: et precepit ei, dicens: Loquere ad Aaron fratrem tuum, ne omni tempore ingrediatur sanctuarium, quod est in uelum coram propitiatorio, quo tegitur arca, ut non moriatur , nisi hec ante fecerit. uitulum offeret pro peccato, et arietem in holocaustum. Tunica linea uestietur, feminalibus lineis uerenda celabit: accingetur zona linea, cidarim lineam imponet capiti: hec enim uestimenta sunt sancta: quibus cunctis, cum lotus fuerit, induetur. Suscipietque ab uniuersa multitudine filiorum Isrel duos hircos pro peccato, et unum arietem in holocaustum. Cumque obtulerit uitulum, et orauerit pro se et pro domo sua, duos hircos stare faciet coram Domino in [a 1Kb] ostio  tabernaculi testimonii: mittens super utrumque sortes; sortem unam Domino, et alteram [h. et alteram crudeli Dei] [b 3Kb] capro emissario, cuius sors exierit Domino, offeret illum pro peccato: cuius autem in caprum emissarium, statuet eum uiuum coram Domino, ut fundat preces super eum, et emittat illum in solitudinem [h. Lazazei in solitudinem]. His rite celebratis, offeret uitulum, et rogans pro se et pro domo sua, immolabit eum. Assumptoque thuribulo, quod de prunis altaris impleuerit, et hauriens manu compositum thymiama in incensum, ultra uelum intrabit in sancta: [c 1Kb] ut positis super ignem aromatibus  coram Domino, nebula eorum et uapor operiat [Ms. operiet] oraculum, quod est super testimonium, et non moriatur. Tollet quoque de sanguine uituli, et asperget digito septies [d 1Kb] [h. Tollet quoque de sanguine uituli, et asperget super propitiatorium ad Orientem, et coram propitiatorio asperget septies] contra propitiatorium ad Orientem. Cumque mactauerit hircum pro peccato populi, inferet sanguinem eius intra uelum, sicut preceptum est de sanguine uituli, ut aspergat e regione oraculi [h. ut aspergat eo super propitiatorium et coram propitiatorio], et expiet sanctuarium ab immunditiis filiorum Isrel, et preuaricationibus eorum, cunctisque peccatis. Iuxta hunc ritum faciet [e 1Kb] tabernaculo testimonii, quod fixum est inter eos in medio sordium habitationis  eorum. Nullus hominum sit in tabernaculo [f 1Kb] testimonii, quando pontifex ingreditur in sanctuarium, ut roget pro se et pro domo sua, et pro uniuerso cetu Isrel, donec egrediatur. Cum autem exierit ad altare, quod coram Domino est, oret pro se [g 1Kb] , et sumptum sanguinem uituli atque hirci fundat super cornua eius per gyrum: aspergatque digito septies, et purificet et sanctificet illud ab immunditiis filiorum Isrel. Postquam emundauerit sanctuarium, et tabernaculum, et altare, tunc offerat hircum uiuentem, et posita utraque manu super caput eius, confiteatur omnes iniquitates filiorum Isrel, et uniuersa delicta atque peccata eorum: que imprecans capiti eius, emittet illum per hominem paratum, in desertum. Cumque portauerit hircus omnes iniquitates  eorum in terram solitariam, et dimissus fuerit in deserto, reuertetur Aaron in tabernaculum testimonii, et depositis uestibus, quibus prius indutus erat, cum intraret sanctuarium, relictisque ibi, lauabit carnem suam in loco sancto, indueturque uestimentis suis. Et postquam egressus obtulerit holocaustum suum ac plebis, rogabit tam pro se quam pro populo: et adipem, qui oblatus est pro peccatis, adolebit super altare. Ille uero qui dimiserit caprum emissarium [in Latino habet, emissarius: in Hebreo habet, ad Azazel quod interpretatur crudelis], lauabit uestimenta sua et corpus aqua, et sic ingredietur  in castra. uitulum autem et hircum, qui pro peccato fuerant immolati, et quorum sanguis [a 1Kb] illatus est, ut in sanctuario expiatio compleretur, asportabunt foras castra, et comburent igni tam pelles quam carnes eorum et fimum: et quicumque combusserit ea, lauabit uestimenta sua et carnem aqua, et sic ingredietur in castra. Eritque uobis hoc legitimum sempiternum: [C. XXuIII.] Mense septimo, decima die mensis, affligetis animas uestras, nullumque facietis opus, siue indigena, siue aduena, qui peregrinatur inter uos. In hac die expiatio erit uestri, atque mundatio ab omnibus peccatis uestris: [b 1Kb] coram Domino mundabimini. Sabbatum enim requietionis est, et affligetis animas uestras religione perpetua. Expiabit autem sacerdos, qui unctus fuerit,  et cuius initiate manus, ut sacerdotio fungatur pro patre suo: indueturque stola linea et uestibus sanctis, et expiabit sanctuarium et tabernaculum testimonii atque altare, sacerdotes quoque et uniuersum populum. Eritque hoc uobis legitimum sempiternum, ut oretis pro filiis Isrel, et pro cunctis peccatis eorum semel in anno. Fecit igitur sicut preceperat Dominus Mosi.

[T. X, C. XXIu, Cap. XuII.] Et locutus est Dominus ad Mosen, dicens: Loquere Aaron et filiis eius, et cunctis filiis Isrel, et dices ad eos; Iste est sermo, quem mandauit Dominus, dicens: Homo quilibet de domo Isrel, si occiderit bouem aut ouem, siue capram, in castris, uel extra castra, et non obtulerit ad ostium tabernaculi oblationem Domino,  sanguinis reus erit: quasi sanguinem fuderit, sic peribit de medio populi sui. Ideo offerre debent sacerdoti filii Isrel hostias suas, quas occidunt in agro, [c 1Kb] ut sanctificentur Domino ante ostium tabernaculi testimonii, et immolent eas hostias pacificas Domino. Fundetque sacerdos sanguinem super altare Domini ad ostium tabernaculi testimonii, et adolebit adipem in odorem suauitatis Domino: et nequaquam ultra immolabunt hostias suas demonibus, cum quibus fornicati sunt. Legitimum sempiternum erit illis et posteris eorum. Et ad ipsos dices: Homo de domo Isrel et de aduenis qui peregrinantur apud uos, qui obtulerit holocaustum siue uictimam, et ad ostium tabernaculi testimonii non adduxerit eam, ut offeratur Domino, interibit de populo suo. [C. XXX.]  Homo quilibet de domo Isrel et de aduenis qui peregrinantur inter [d 1Kb] uos, si comederit sanguinem, obfirmabo faciem meam contra animam illius, et disperdam eam de populo suo, quia anima carnis in sanguine est: et ego dedi illum uobis, ut super altare in eo expietis pro animabus uestris, et sanguis  pro anime piaculo sit. Idcirco dixi filiis Isrel: Omnis anima ex uobis non comedet sanguinem, nec ex aduenis qui peregrinantur inter uos. Homo quicumque de filiis Isrel et de aduenis qui peregrinantur apud uos, si uenatione atque aucupio ceperit feram uel auem, quibus uesci licitum est, fundat sanguinem eius, et operiat illum terra [h. puluere]. Anima enim omnis carnis in sanguine est: unde dixi filiis Isrel: Sanguinem uniuerse carnis non comedetis, quia anima carnis in sanguine est: et quicumque comederit illum, interibit. [C. XXXI.] Anima que comederit morticinum, uel captum a bestia, tam de indigenis, quam de aduenis, lauabit uestimenta sua et semetipsum aqua, et contaminatus erit usque ad uesperum: et hoc ordine mundus fiet. Quod si  non lauerit uestimenta sua, nec corpus portabit iniquitatem suam.

[B. X, C. XXXII, Cap. XuIII.] Locutus est Dominus ad Mosen, dicens: Loquere filiis Isrel, et dices ad eos: Ego Dominus Deus uester, iuxta consuetudinem [h. opera] terre Aegypti, in qua habitastis, non facietis: et iuxta morem [h. opera] regionis Chanaan, ad quam ego introducturus sum uos, non agetis, nec in legitimis eorum ambulabitis. Facietis iudicia mea, et precepta mea seruabitis, et ambulabitis in eis [h. ut ambuletis in his]. Ego Dominus Deus uester. Custodite leges meas atque iudicia, que faciens homo, uiuet in eis. Ego Dominus. Omnis homo ad proximam sanguinis sui [h. carnis sue] non accedet, ut reuelet turpitudinem eius. Ego  Dominus. Turpitudinem patris tui et turpitudinem matris tue non discooperies: mater tua est. Non reuelabis turpitudinem eius. Turpitudinem uxoris patris tui non discooperies: turpitudo enim patris tui est. Turpitudinem sororis tue ex patre, siue ex matre, que domi uel foris genita est, non reuelabis. Turpitudinem filie filii tui uel neptis ex filia non reuelabis: quia turpitudo tua est. Turpitudinem filie uxoris patris tui, quam peperit patri tuo, et est soror tua [h. quam peperit patri tuo, non reuelabis, soror tua est] non reuelabis. Turpitudinem sororis patris tui non discooperies: quia caro [h. propinqua] est patris tui. Turpitudinem sororis matris tue non reuelabis, eo quod caro [h. propinqua] sit matris tue. Turpitudinem patrui tui [uulg. tac. tui] non reuelabis,  nec accedes ad uxorem eius, que tibi affinitate coniungitur [h. Uxor patrui tui est]. Turpitudinem nurus tue non reuelabis, quia uxor filii tui est, nec discooperies ignominiam eius. Turpitudinem uxoris fratris tui non reuelabis: quia turpitudo fratris tui est. Turpitudinem uxoris tue et filie eius  [h. mulieris et filie eius] non reuelabis. Filiam filii eius, et filiam filie illius non sumes, ut reueles ignominiam eius: quia caro [h. propinque] illius sunt, et talis coitus incestus est. Sororem uxoris tue in pellicatum illius non accipies, nec reuelabis turpitudinem eius, adhuc illa uiuente. Ad mulierem que patitur menstrua, non accedes, nec reuelabis feditatem eius. Cum uxore proximi tui non coibis, nec seminis commixtione maculaberis. De semine tuo non dabis, ut consecretur idolo Moloch, nec pollues nomen Dei tui. Ego Dominus. [C. XXXIII.] Cum masculo non commisceberis coitu femineo, quia abominatio est. Cum omni pecore non coibis, nec maculaberis cum eo. Mulier non succumbet iumento, nec miscebitur ei: quia scelus est. Nec polluamini in omnibus his,  quibus contaminate sunt uniuerse [h. non habet] gentes, quas ego eiiciam ante conspectum uestrum, et quibus polluta est terra: cuius ego scelera uisitabo, ut euomat habitatores suos. Custodite legitima mea atque iudicia, et non faciatis ex omnibus abominationibus istis, tam indigena quam colonus, qui peregrinantur apud uos. Omnes enim exsecrationes istas fecerunt accole terre, qui fuerunt ante uos, et polluerunt eam. Cauete ergo ne et uos similiter euomat, cum paria feceritis, sicut euomuit gentem, que fuit ante uos. Omnis anima, que fecerit de abominationibus istis quidpiam, peribit de medio populi sui. Custodite mandata mea. Nolite facere que fecerunt ii, qui fuerunt ante uos, et ne polluamini in eis. Ego Dominus Deus  uester.

[T. XI, C. XXXIu, Cap. XIX.] Locutusque est Dominus ad Mosen, dicens: Loquere ad omnem cetum filiorum Isrel, et dices ad eos: Sancti estote, quia ego sanctus sum, Dominus Deus uester. Unusquisque matrem [uulg. add. suam] et patrem suum timeat. Sabbata mea custodite. Ego Dominus Deus uester. Nolite conuerti ad idola, nec deos conflatiles faciatis uobis. Ego Dominus Deus uester. Si immolaueritis hostiam pacificorum Domino, ut sit placabilis, eo die quo fuerit immolata, comedetis eam, et die altero [h. si immolaueritis hostiam pacificorum, uoluntarie immolate, et eo die quo fuerit immolata uescetur et die altero]: quidquid autem residuum fuerit in diem tertium, igne comburetis. Si  quis post biduum comederit ex ea, profanus erit, et impietatis reus. Portabit iniquitatem suam, quia sanctum Domini polluit, et peribit anima illa de populo suo. [C. XXXu.] Cum messueris segetes terre tue, non tondebis usque ad solum superficiem terre: nec remanentes spicas colliges [h. cum messueris segetes terre tue, non metes totum agrum, sed partem relinques]. Neque in uinea tua racemos et grana decidentia congregabis, sed pauperibus et peregrinis carpenda dimittes. Ego Dominus Deus uester.  [C. XXXuI.] Non facietis furtum. Non mentiemini, nec [a 1Kb] decipiat unusquisque proximum suum. Non periurabis in nomine meo, nec pollues [h. uiolabis] nomen Dei tui. Ego Dominus. [C. XXXuII.] Non facies calumniam proximo tuo, nec ui [h. nec fraude] opprimes eum. [C. XXXuIII.] Non morabitur opus mercenarii [uulg. add. tui] apud te usque mane. [C. XXXIX.] Non maledices surdo, [C. XL.] nec coram ceco pones ostendiculum: [C. XLI.] sed timebis Deum tuum, quia [h. non habet] ego sum [h. non habet] Dominus. [C. XLII.] Non facies quod iniquum est, nec iniuste iudicabis [h. quod iniquum est in iudicio]. [C. XLIII.] Nec consideres personam pauperis, nec honores uultum potentis. Iuste iudica proximo tuo. [C. XLIu.] Non eris criminator, nec  susurro in populis. [C. XLu.] Non stabis contra sanguinem proximi tui. Ego Dominus. [C. XLuI.] Ne oderis fratrem tuum in corde tuo, sed publice argue eum, ne habeas super illo peccatum. Non queres ultionem, nec memor eris iniurie ciuium tuorum. [C. XLuII.] Diliges amicum [h. proximum] tuum sicut te ipsum. Ego Dominus. Leges meas [h. legitima mea] custodite. [C. XLuIII.] Iumenta tua non facies coire cum alterius generis animantibus. Agrum tuum non seres diuerso semine. ueste que ex duobus texta est, non indueris. [C. XLIX, L.] Homo si dormierit cum muliere coitu seminis, que sit ancilla etiam nubilis [h. que sit ancilla et alligata uiro], et tamen pretio non redempta, nec libertate donata: uapulabunt ambo, et non morientur, quia  non fuit libera. Pro delicto autem suo offeret Domino ad ostium tabernaculi testimonii arietem: orabitque pro eo sacerdos, et pro delicto eius coram Domino, et repropitiabitur ei, dimitteturque peccatum. Quando ingressi fueritis terram, et plantaueritis in ea ligna pomifera, auferetis preputia eorum: poma que germinant, immunda erunt uobis [h. tribus annis], nec edetis ex eis. Quarto autem anno omnis fructus eorum sanctificabitur laudabilis Domino. Quinto autem anno comedetis fructus, congregantes poma que proferunt. Ego Dominus Deus uester. Non comedetis cum sanguine [h. super sanguinem]. [C. LI.] Non augurabimini, nec obseruabitis somnia. Neque in rotundum attondebitis comam: nec radetis barbam. Et super mortuo non  incidetis carnem uestram, neque figuras aliquas et stigmata facietis uobis. Ego Dominus. [C. LII.] Ne prostituas filiam tuam, ne contaminetur terra, et impleatur piaculo. Sabbata mea custodite, et sanctuarium meum metuite. Ego Dominus. [C. LIII.] Ne declinetis ad magos [h. Pithones], nec ab ariolis aliquid sciscitemini, ut polluamini per eos. Ego Dominus Deus uester. [C. LIu.] Coram cano capite consurge, et honora personam senis: et time Dominum Deum tuum. Ego sum Dominus. [C. Lu.] Si  habitauerit aduena in terra uestra, et moratus fuerit inter uos [h. non habet], ne exprobretis ei [h. ne circumueniatis eum]: sed sit inter uos quasi indigena: et diligetis eum quasi uosmetipsos: fuistis enim et uos aduene in terra Aegypti. Ego Dominus Deus uester. [C. LuI.] Nolite facere iniquum aliquid in iudicio, in regula, in pondere, in mensura. Statera iusta, et equa sint [h. non habet] pondera, iustus modius, equusque sextarius [h. sunt uobis]. Ego Dominus Deus uester, qui eduxi uos de terra Aegypti. Custodite omnia precepta mea, et uniuersa iudicia, et facite ea. Ego Dominus.

[T. XII, C. LuII, Cap. XX.] Locutusque est Dominus ad Mosen, dicens: Hec loqueris filiis Isrel: Homo de filiis Isrel, et de aduenis qui habitant in  Isrel, si quis dederit de semine suo idolo Moloch, morte moriatur: populus terre lapidabit eum. Et ego ponam faciem meam contra illum: succidamque eum de medio populi sui, eo quod dederit de semine suo Moloch, et contaminauerit sanctuarium meum, ac polluerit [h. uiolauerit] nomen sanctum meum: Quod si negligens populus terre, et quasi paruipendens imperium meum, dimiserit hominem qui dedit de semine suo Moloch, nec uoluerit eum occidere: ponam faciem meam super hominem illum, et cognationem eius, succidamque et ipsum, et omnes qui consenserunt ei ut fornicaretur cum Moloch, de medio populi sui. [B. XI, C. LXIII.] Anima, que declinauerit ad magos [h. Pythones] et ariolos, et fornicata fuerit cum eis, ponam faciem meam  contra eam, et interficiam illam de medio populi sui. Sanctificamini et estote sancti, [a 1Kb] quia et [h. non habet] ego  Dominus Deus uester. Custodite precepta mea, et facite ea: Ego Dominus qui sanctifico uos. [C. LIX.] Qui maledixerit patri suo, et matri, morte moriatur: patri matrique maledixit, sanguis eius sit super eum. [C. LX.] Si mechatus quis fuerit cum uxore alterius, et adulterium perpetrauerit cum coniuge proximi sui, morte moriantur mechus et adultera. [C. LXI.] Qui dormierit cum nouerca sua, et reuelauerit ignominiam patris sui, morte moriantur ambo: sanguis eorum sit super eos. [C. LXII.] Si quis dormierit cum nuru sua, uterque moriatur, quia scelus operati sunt: sanguis eorum sit super eos. [C. LXIII.] Qui dormierit  cum masculo, coitu femineo, uterque operatus est nefas, morte moriantur: sit sanguis eorum super eos. [C. LXIu.] Qui supra uxorem filiam, duxerit matrem eius, scelus operatus est: uiuus ardebit cum eis [h. igni comburentur tam ipse quam ille], nec permanebit tantum nefas in medio uestri. [C. LXu.] Qui cum iumento et pecore coierit, morte moriatur: pecus quoque occidite. [C. LXuI.] Mulier  que succubuerit cuilibet iumento, simul interficietur cum eo: sanguis eorum sit super eos. [C. LXuII.] Qui acceperit sororem suam, filiam patris sui, uel filiam matris sue, et uiderit turpitudinem eius, illaque conspexerit fratris ignominiam: nefariam rem operati sunt: occidentur in conspectu populi sui, eo quod turpitudinem suam mutuo reuelauerint, et portabunt iniquitatem suam. [C. LXuIII.] Qui coierit cum muliere in fluxu menstruo, et reuelauerit turpitudinem eius, ipsaque aperuerit fontem sanguinis sui, interficientur ambo de medio populi sui. Turpitudinem matertere et amite tue non discooperies: qui hoc fecerit, ignominiam carnis [h. propinque] sue nudauit, portabunt ambo iniquitatem suam. Qui coierit cum uxore patrui, uel auunculi  sui, et reuelauerit ignominiam cognationis sue, portabunt ambo peccatum suum: absque liberis morientur [h. Qui coierit cum uxore patrui sui, et reuelauerit ignominiam eius, portabunt ambo peccatum suum, absque liberis morientur]. Qui duxerit uxorem fratris sui, rem facit illicitam, turpitudinem fratris sui reuelauit: absque liberis erunt. Custodite leges meas [h. legitima mea], atque iudicia, et facite ea: ne et uos euomat terra quam intraturi estis et habitaturi. Nolite ambulare in legitimis nationum, quas ego expulsurus sum ante uos. Omnia enim hec fecerunt, et abominatus sum eas. uobis autem loquor: Possidete terram eorum, quam dabo uobis in hereditatem, terram fluentem lacte et melle. Ego Dominus Deus uester, qui separaui uos a ceteris  populis. Separate ergo et uos iumentum mundum ab immundo, et auem mundam ab immunda: ne polluatis animas uestras in pecore, et in auibus, et cunctis que mouentur in terra, et que uobis ostendi esse polluta. Et [uulg. tac. Et] eritis mihi sancti, quia sanctus ego sum Dominus, et separaui uos a ceteris populis, ut essetis mei. [C. LXIX.] uir, siue mulier, in quibus pythonicus, uel diuinationis fuerit spiritus, morte moriantur. Lapidibus obruent eos: sanguis eorum sit super illos.

[T. XIII, C. LXX, Cap. XXI.] Dixit quoque Dominus ad Mosen: Loquere ad sacerdotes filios Aaron, et dices ad eos: Ne contaminetur sacerdos in mortibus ciuium suorum, nisi tantum in consanguineis ac propinquis, id est, super matre, et patre,  et filio, ac filia, fratre quoque, et sorore uirgine, que non est nupta uiro: sed nec in principe populi sui contaminabitur. Non radent caput, nec barbam [h. non radent in capite suo caluitium, nec barbam tondent], neque in carnibus suis facient incisuras. Sancti erunt Deo suo, et non polluent [h. uiolabunt] nomen eius: incensum enim Domini, et [h. non habet] panes Dei sui offerunt, et ideo  sancti erunt. Scortum et uile prostibulum [a 1Kb] non ducet [uulg. docent, et consecrati sunt, et offerunt. Sint ergo sancti] uxorem, nec eam que repudiata est a marito: quia consecratus est Deo suo, et panes propositionis offert [h. sanctifica itaque eum, quia panes propositionis Dei tui offert]. Sit ergo sanctus quia sanctus ego sum, Dominus, qui sanctifico uos [uulg. eos]. [C. LXXI.] Sacerdotis filia, si deprehensa fuerit in stupro, et uiolauerit nomen patris sui, flammis exuretur. Pontifex, id est, sacerdos maximus inter fratres suos, super cuius caput fusum est unctionis oleum, et cuius manus in sacerdotium consecrate sunt, uestitusque est sanctis uestibus, caput suum non discooperiet, uestimenta non scindet: et ad omnem mortuum non ingredietur omnino. Super  patre quoque suo et matre non contaminabitur. Nec egredietur de sanctis, ne polluat [h. uiolet] sanctuarium Dei sui, quia oleum sancte unctionis Dei sui [h. quia corona olei unctionis Dei sui super eum est] super eum est [uulg. Domini, et tac. sui]. Ego Dominus. uirginem ducet uxorem: uiduam autem et repudiatam, et sordidam, atque meretricem non accipiet, sed puellam de populo suo: nec commisceat stirpem generis sui uulgo gentis sue [h. nec commisceat semen suum sicut uulgus gentis sue]: quia ego Dominus qui sanctifico eum. [B. XII, C, LXXII.] Locutusque est Dominus ad Mosen, dicens: Loquere ad Aaron: Homo de semine tuo per familias suas qui habuerit maculam, non offeret panes Deo suo, nec accedet ad ministerium  eius: si cecus fuerit, si claudus, si uel paruo, uel grandi, uel torto, si fracto pede, si manu, si gibbus, si lippus, si albuginem habens in oculo, si iugem scabiem, si impetiginem in corpore, uel herniosus. Omnis qui habuerit maculam de semine Aaron sacerdotis, non accedet offerre hostias Domino, nec panes Deo suo: uescetur tamen panibus, qui offeruntur in sanctuario: ita dumtaxat, ut intra uelum non ingrediatur, nec accedat ad altare, quia maculam habet, et contaminare non debet sanctuarium meum. Ego Dominus qui sanctifico eos. Locutus est ergo Moses ad Aaron, et filios eius, et ad omnem Isrel, cuncta que fuerant sibi imperata.

[C. LXXIII, Cap. XXII.] Locutus quoque est Dominus ad Mosen, dicens: Loquere ad Aaron et ad  filios eius, ut caueant ab his que consecrata sunt filiorum Isrel, et non contaminent nomen sanctificatorum mihi, que ipsi offerunt. Ego Dominus [h. ut non contaminent nomen sanctum meum in his que sanctificata sunt mihi. Ego Dominus]. Dic ad eos et ad posteros eorum: Omnis homo qui accesserit de stirpe uestra ad ea que consecrata sunt, et que obtulerunt filii Isrel Domino, in quo est immunditia, peribit coram Domino. Ego sum Dominus. Homo de semine Aaron, qui fuerit leprosus, aut patiens fluxum seminis, non uescetur de his que  sanctificata sunt mihi, donec sanetur. Qui tetigerit immundum super mortuo [h. donec curetur. Anima que tetigerit immundum super mortuo], et ex quo egreditur semen quasi coitus, et qui tangit reptile, et quodlibet immundum, cuius tactus est sordidus, immundus erit usque ad uesperum, et non uescetur his que sanctificata sunt, sed cum lauerit carnem suam aqua, et occubuerit sol, tunc mundatus uescetur de sanctificatis, quia cibus illius est. Morticinum et captum a bestia non comedent, nec polluentur in eis. Ego sum Dominus. Custodiant precepta mea [h. Obseruent custodias meas], ut non subiaceant peccato, et moriantur in sanctuario, cum polluerint [h. uiolauerint] illud. Ego Dominus qui sanctifico eos [uulg. uos]. Omnis alienigena non  comedet de sanctificatis, inquilinus sacerdotis et mercenarius non uescentur ex eis. Quem autem sacerdos emerit et qui uernaculus domus eius fuerit, hi comedent ex eis. Si filia sacerdotis cuilibet ex populo nupta fuerit, de his que sanctificata sunt, et de primitiis non uescetur; sin autem uidua, et repudiata, et absque liberis reuersa fuerit ad domum patris sui: sicut puella consueuerat, aletur cibis patris sui. Omnis alienigena comedendi ex eis non habet potestatem. Qui comederit de sanctificatis per ignorantiam, addet quintam partem cum eo quod comedit, et dabit sacerdoti in sanctuarium. Nec contaminabunt sanctificata filiorum Isrel, que offerunt Domino: ne forte sustineant iniquitatem delicti sui, cum sanctificata comederint. Ego Dominus  qui sanctifico eos. [T. XIu, C. LXXIu.] Locutusque est Dominus ad Mosen, dicens: Loquere ad Aaron et filios eius, et ad omnes filios Isrel, dicesque ad eos: Homo de domo Isrel et de aduenis qui habitant apud uos, qui obtulerit oblationem suam, uel uota soluens, uel sponte offerens, quidquid illud obtulerit in holocaustum Domini, ut offeratur per uos, masculus immaculatus erit ex bobus, et ex ouibus, et ex capris: si maculam habuerit, non offeretis, neque erit acceptabile: homo qui obtulerit uictimam pacificorum Domino, uel uota soluens, uel sponte offerens, tam de bobus quam de ouibus, immaculatum offeret, ut acceptabile sit: omnis macula non erit in eo. Si cecum fuerit, si fractum, si cicatricem habens, si papulas, aut scabiem,  uel impetiginem, non offeretis ea Domino, neque adolebitis ex eis super altare Domini. Bouem et ouem aure et cauda amputatis, uoluntarie offerre potes [h. bouem et ouem, que generaliter plus minusue habuerit, uoluntarie offerre potes], uotum autem ex his solui non potest. Omne animal quod uel contritis, uel tunsis, uel sectis ablatisque testiculis est, non offeretis Domino, et in terra uestra hoc omnino ne faciatis. De manu alienigene non offeretis panes Deo uestro, et quidquid aliud dare uoluerit: quia corrupta et maculata sunt omnia,  non suscipietis ea [h. De manu alienigene non offeretis panes Deo uestro de omnibus istis, quia corrupta et maculata sunt omnia; non suscipietis ea]. Locutusque est Dominus ad Mosen, dicens: Bos, ouis et capra, cum genita fuerint, septem diebus erunt sub ubere matris sue: die autem octauo, et deinceps offerri poterunt Domino. Siue illa bos, siue illa ouis, non immolabuntur una die cum fetibus suis [C. LXXu.] Si immolaueritis hostiam pro gratiarum actione Domino, ut possit esse placabilis, eodem die comedetis eam [h. eodem die comedetur], non remanebit [h. non remanebit ex ea quidquam in mane] quidquam in mane alterius diei. Ego Dominus: Custodite mandata mea, et facite ea. Ego Dominus. Ne polluatis nomen meum sanctum, ut sanctificer in  medio filiorum Isrel. Ego Dominus qui sanctifico uos, et eduxi de terra Aegypti, ut essem uobis in Deum. Ego Dominus.

[B. XIII, C. LXXuI, Cap. XXIII.] Locutusque est Dominus ad Mosen, dicens: Loquere filiis Isrel, et dices ad eos: He sunt ferie Domini, quas uocabitis sanctas: Sex diebus facietis opus: dies septimus, quia sabbati requies est, uocabitur sanctus. Omne opus non facietis in eo: sabbatum Domini est in cunctis habitationibus uestris. [C. LXXuII.] He sunt ergo ferie Domini sancte, quas celebrare debetis temporibus suis. Mense primo, quarta decima die mensis ad uesperum Phase Domini est, et quinta decima die mensis huius, solemnitas azymorum Domini est. Septem diebus azyma comedetis. Dies primus  erit uobis celeberrimus sanctusque: omne opus seruile non facietis in eo [h. non habet], sed offeretis sacrificium in igne Domino septem diebus. [C. LXXuIII.]. Dies autem septimus erit celebrior et sanctior, nullumque seruile opus facietis [uulg. add. in eo]. Locutusque est Dominus ad Mosen, dicens: Loquere filiis Isrel, et dices ad eos: Cum ingressi fueritis terram, quam ego dabo uobis, et messueritis segetem, feretis manipulos spicarum, primitias messis uestre, ad sacerdotem: qui eleuabit fasciculum coram Domino, ut acceptabile sit pro uobis, altero die sabbati, et sanctificabit illum: Atque in eodem die quo manipulus consecratur, cedetur agnus immaculatus, anniculus in holocaustum Domini. Et libamenta offerentur cum eo, due decime simile consperse oleo in incensum Domini, odoremque suauissimum:  liba quoque uini, quarta pars hin. Panem, et polentam, et pultes [h. spicam teneram] non comedetis ex segete, usque ad diem, qua offeretis ex ea Deo uestro. Preceptum est sempiternum in generationibus, cunctisque habitaculis uestris. Numerabitis ergo ab altero die sabbati, in quo obtulistis manipulum primitiarum, septem hebdomadas plenas, usque ad alteram diem expletionis hebdomade septime, id est, quinquaginta dies, et sic offeretis sacrificium nouum Domino ex omnibus habitaculis uestris, panes primitiarum duos [h. Ex habitaculis uestris offeretis panes primitiarum duos] de duabus decimis simile fermentate, quos coquetis in primitias Domini.  Offeretisque cum panibus septem agnos immaculatos anniculos, et uitulum de armento unum, et arietes duos, et erunt in holocaustum cum libamentis suis, in odorem suauissimum Domino. Facietis et hircum [h. caprarum] pro peccato, duosque agnos anniculos hostias pacificorum. Cumque eleuauerit eos sacerdos cum panibus primitiarum coram Domino, cedent in usum eius [h. sanctitas erunt Domino ad sacerdotem]. Et uocabitis hunc diem celeberrimum atque sanctissimum: omne opus seruile non facietis in eo. Legitimum sempiternum erit in cunctis habitaculis, et generationibus uestris. Postquam autem messueritis segetem [h. Et cum messueritis segetem] terre uestre, non secabitis eam usque ad solum: nec remanentes spicas colligetis, sed pauperibus et  peregrinis dimittetis eas. Ego sum Dominus Deus uester [T. Xu, C. LXXIu.] Locutusque est Dominus ad Mosen, dicens: Loquere filiis Isrel: Mense septimo, prima die mensis, erit uobis sabbatum memoriale, clangentibus tubis, et uocabitur sanctum: omne opus seruile non facietis in eo [h. non habet], et offeretis holocaustum Domino. Locutusque est Dominus ad Mosen, dicens: Decimo die mensis huius septimi, dies expiationum erit celeberrimus, et uocabitur sanctus: affligetisque animas uestras in eo, et offeretis holocaustum Domino. Omne opus [uulg. add. seruile] non facietis in tempore diei huius: quia dies propitiationis est, ut propitietur uobis Dominus Deus uester. Omnis anima, que afflicta non fuerit in die hoc, peribit de populis suis, et que operis quidpiam  fecerit, delebo eam de populo suo. Nihil ergo operis facietis in eo [h. non habet]: legitimum sempiternum erit uobis in cunctis generationibus et habitationibus uestris. Sabbatum requietionis est, et affligetis animas uestras die nono mensis a uespera usque [h. Affligetis animas uestras die nona mensis ad uesperam, a uespera usque] ad uesperam celebrabitis sabbata uestra. Et locutus est Dominus ad Mosen, dicens: Loquere filiis Isrel: A quinto decimo die mensis huius septimi erunt ferie tabernaculorum septem diebus Domino. Dies primus uocabitur celeberrimus atque sanctissimus: omne opus seruile non facietis in eo [h. non habet]. Et septem diebus offeretis holocausta Domino; dies quoque octauus erit celeberrimus atque sanctissimus, et offeretis holocaustum Domino: est enim cetus atque collecte: omne opus seruile non facietis  in eo [h. non habet]. He sunt ferie Domini, quas uocabitis celeberrimas atque sanctissimas, offeretisque in eis oblationes Domino, holocausta et libamenta iuxta ritum uniuscuiusque diei: exceptis sabbatis Domini, donisque uestris, et que offeretis ex uoto, uel que sponte tribuetis Domino. A quinto decimo ergo die mensis septimi, quando congregaueritis omnes fructus terre uestre, celebrabitis ferias Domini septem diebus. Die primo et die octauo erit sabbatum, id est, requies. Sumetisque uobis die primo fructus arboris pulcherrime, spathulasque palmarum, et ramos ligni densarum frondium, et salices de torrente, et letamini coram Domino  Deo uestro. Celebrabitisque solemnitatem eius septem diebus per annum. Legitimum sempiternum erit in generationibus uestris. Mense septimo festa celebrabitis, et habitabitis in umbraculis [h. tabernaculis] septem diebus. Omnis, qui de genere est Isrel, manebit in tabernaculis, ut discant posteri uestri, quod in tabernaculis habitare fecerim filios Isrel, cum educerem eos de terra Aegypti. Ego Dominus Deus uester. Locutusque est Moses super solemnitatibus Domini ad filios Isrel.

[C. LXXX, Cap. XXIu.] Et locutus est Dominus ad Mosen, dicens: Precipe filiis Isrel, ut afferant tibi oleum de oliuis purissimum, ac lucidum, ad concinnandas lucernas iugiter, extra uelum testimonii in tabernaculo federis [h. testimonii]. Ponet eas  Aaron a uespere usque in mane coram Domino, cultu rituque perpetuo in generationibus uestris super candelabrum mundissimum ponentur semper in conspectu Domini. Accipies quoque similam, et coques ex ea duodecim panes [h. placentas], qui singuli habebunt duas decimas: quorum senos altrinsecus super mensam purissimam coram Domino statues, et pones super eos thus lucidissimum, ut sit [h.] pani in monimentum oblationis Domini. Per singula sabbata mutabuntur [h. preparabuntur] coram Domino suscepti a filiis Isrel federe sempiterno: eruntque Aaron et filiorum eius, ut comedant eos in loco sancto: quia sanctum sanctorum est de sacrificiis Domini iure perpetuo. [T. XuI, B. XIu, C. LXXXI.] Ecce autem egressus filius mulieris  Isrelitidis, quem pepererat de uiro Aegyptio inter filios Isrel, iurgatus est in castris cum uiro Isrelita. Cumque blasphemasset nomen Dei, et maledixisset ei [h. Non habet, Dei, nec, ei], adductus est ad Mosen , filia Dibri de tribu Dan. Miseruntque eum in carcerem, donec nossent quid iuberet Dominus. Qui locutus est ad Mosen, dicens: Educ blasphemum extra castra, et ponant omnes, qui audierunt, manus suas super caput eius, et lapidet eum populus uniuersus: Et ad filios Isrel loqueris: Homo, qui maledixerit Deo suo, portabit peccatum suum, et qui blasphemauerit nomen Domini, morte moriatur: lapidibus opprimet eum omnis multitudo, siue ille ciuis, siue peregrinus fuerit. Qui blasphemauerit nomen Domini  [h. non habet, Domini], morte moriatur. [C. LXXXII.] Qui percusserit, et occiderit hominem, morte moriatur. Qui percusserit animal, reddat uicarium, id est, animam pro anima. Qui irrogauerit maculam cuilibet ciuium suorum: sicut fecit, sic fiat ei: fracturam pro fractura, oculum pro oculo, dentem pro dente restituet, qualem inflixerit maculam, talem sustinere cogetur. Qui percusserit iumentum, reddet aliud. Qui percusserit hominem, punietur. Aequum iudicium sit inter uos, siue peregrinus,  siue ciuis peccauerit [h. fuerit]: quia ego sum Dominus Deus uester. Locutusque est Moses ad filios Isrel, et eduxerunt eum, qui blasphemauerat, extra castra, ac lapidibus oppresserunt. Feceruntque filii Isrel sicut preceperat Dominus Mosi.

[Cap. XXu.] Locutusque est Dominus ad Mosen in monte Sinai, dicens: Loquere filiis Isrel, et dices ad eos: Quando ingressi fueritis terram quam ego dabo uobis, [a 1Kb] sabbatizet sabbatum [h. terra] Domino. Sex annis seres agrum tuum, et sex annis putabis uineam tuam, colligesque fructus eius: septimo autem anno sabbatum erit terre, requietionis Domini: agrum non seres, et uineam non putabis. Que sponte gignet humus, non metes, et uuas primitiarum tuarum non colliges quasi uindemiam  [h. Et uuas quas uinea sponte attulerit non colliges quasi uindemiam]: annus enim requietionis terre est: sed erunt uobis in cibum, tibi et seruo tuo, ancille tue et mercenario tuo, et aduene qui peregrinantur apud te: iumentis tuis et pecoribus, omnia que nascuntur, prebebunt cibum. Numerabis quoque tibi septem hebdomadas annorum, id est, septem septies, que simul faciunt annos quadraginta nouem: et clanges buccina mense septimo, decima die mensis propitiationis tempore in uniuersa terra uestra. Sanctificabisque annum quinquagesimum, et uocabis remissionem cunctis habitatoribus terre tue: ipse est enim Iubileus. Reuertetur homo ad possessionem suam, et unusquisque rediet ad familiam pristinam: quia iubileus est et quinquagesimus  annus. Non seretis, neque metetis sponte in agro nascentia, et primitias uindemie non colligetis, ob sanctificationem iubilei, sed statim oblata comedetis [h. et uineam non uindemiabitis, sed in agro statim comedetis]. Anno iubilei redient omnes ad possessiones suas. Quando uendes quidpiam ciui tuo, uel emes ab eo, ne contristes fratrem tuum, sed iuxta numerum annorum iubilei emes ab eo, et iuxta supputationem frugum uendet tibi. Quanto plures anni remanserint post iubileum, tanto crescet et pretium: et quanto minus temporis numeraueris, tanto minoris et emptio constabit. Tempus enim frugum uendet tibi. Nolite affligere contribules uestros, sed timeat unusquisque Deum suum, quia ego Dominus Deus uester. Facite precepta mea, et iudicia  custodite, et implete ea, ut habitare possitis in terra absque ullo pauore, et gignat uobis humus fructus suos, quibus uescamini usque ad saturitatem, nullius impetum formidantes. Quod si dixeritis: Quid comedemus anno septimo, si non seuerimus, neque collegerimus fruges nostras? Dabo benedictionem meam uobis anno sexto, et faciet fructus trium annorum: seretisque anno octauo, et comedetis ueteres fruges usque ad nonum annum: donec noua nascantur, edetis uetera. Terra quoque non uendetur  in perpetuum: quia mea est, et uos aduene et coloni mei estis [h. et coloni apud me]. Unde cuncta regio possessionis uestre sub redemptionis conditione uendetur. [C. LXXXIII.] Si attenuatus frater tuus uendiderit possessiunculam suam, et uoluerit propinquus eius, potest redimere quod ille uendiderat. Sin autem non habuerit proximum, et ipse pretium ad redimendum potuerit inuenire: computabuntur fructus ex eo tempore quo uendidit, et quod reliquum est, reddet emptori, sicque recipiet possessionem suam. Quod si non inuenerit manus eius, ut reddat pretium, habebit emptor quod emerat, usque ad annum iubileum. In ipso enim omnis uenditio redit [uulg. redibit] ad dominum et ad possessorem pristinum. Qui uendiderit domum intra  urbis muros, habebit licentiam redimendi, donec unus impleatur annus. Si non redemerit, et anni circulus fuerit euolutus, emptor possidebit eam, et posteri eius in perpetuum, et redimi non poterit etiam in iubileo. Sin autem in uilla fuerit domus, que muros non habet, agrorum iure uendetur. Si ante redempta non fuerit, in iubileo reuertetur ad dominum. Aedes Leuitarum, que in urbibus sunt, semper possunt redimi. si redempte non fuerint, in iubileo reuertentur ad dominos, quia domus urbium Leuitarum pro possessionibus sunt inter filios Isrel. Suburbana autem eorum non ueneant, quia possessio sempiterna est. Si attenuatus fuerit frater tuus, et infirmus manu, et susceperis eum quasi aduenam et peregrinum, et uixerit tecum, ne accipias ab eo  usuram, nec amplius quam dedisti. Time Deum tuum, ut uiuere possit frater tuus apud te. Pecuniam tuam non dabis ei ad usuram, et frugum superabundantiam non exiges. Ego Dominus Deus uester, qui eduxi uos de terra Aegypti, ut darem uobis terram Chanaan, et essem uester Deus. [C. LXXXIu.] Si paupertate compulsus uendiderit se tibi frater tuus, non eum opprimes seruitute famulorum, sed quasi mercenarius et colonus erit [h. tecum], usque ad annum iubileum operabitur apud te, et postea egredietur cum liberis suis, et reuertetur ad cognationem et ad possessionem patrum suorum; mei enim serui sunt, et ego eduxi eos de terra Aegypti. Non ueneant conditione seruorum: ne affligas eum per potentiam, sed metuito Deum tuum.  Seruus et ancilla sint uobis de nationibus, que in circuitu uestro sunt. Et de aduenis, qui peregrinantur apud uos, uel qui ex his nati fuerint in terra uestra; hos habebitis famulos: et hereditario iure transmittetis ad posteros, ac possidebitis in eternum Fratres autem uestros filios Isrel ne opprimatis per potentiam. Si inualuerit apud uos manus aduene atque peregrini, et attenuatus frater tuus uendiderit se ei, aut cuiquam de stirpe eius: post uenditionem potest redimi. Qui uoluerit ex fratribus suis, redimet eum, et patruus, et patruelis, et consanguineus, et affinis [h. unus ex fratribus suis redimet eum, aut patruus, aut patruelis, aut quilibet consanguineus cognationis sue]. Sin  autem et ipse potuerit, redimet se, supputatis dumtaxat annis a tempore uenditionis sue usque ad annum iubileum: et pecunia, qua uenditus fuerat, iuxta annorum numerum et rationem mercenarii supputata. Si plures fuerint anni qui remanent usque ad iubileum, secundum hos reddet et pretium. Si pauci, ponet rationem cum eo iuxta annorum numerum, et reddet emptori quod reliquum est annorum, quibus ante seruiuit mercedibus imputatis: non affliget eum uiolenter in conspectu tuo. Quod si per hec redimi non potuerit, anno iubileo egredietur cum liberis suis. Mei enim serui sunt filii Isrel, quos eduxi de terra Aegypti.

[C. LXXXu, Cap. XXuI.] Ego Dominus Deus uester: Non facietis uobis [h . . . . . . . ] idolum et sculptile,  nec titulos erigetis, nec insigem lapidem ponetis in terra uestra, ut adoretis eum. [C. LXXXuI.] Ego enim sum Dominus Deus uester: custodite sabbata mea, et pauete ad sanctuarium meum. Ego Dominus. [C. LXXXIX. B. Xu.] Si in preceptis meis ambulaueritis, et mandata mea custodieritis et feceritis ea, dabo uobis pluuias temporibus suis, et terra gignet germen suum et pomis arbores replebuntur. Apprehendet messium tritura uindemiam, et uindemia occupabit sementem: et comedetis panem uestrum in saturitate, et absque pauore habitabitis in terra uestra: Dabo pacem in finibus uestris, dormietis, et non erit qui exterreat. Auferam malas bestias: et gladius non transibit terminos uestros. Persequemini inimicos uestros, et corruent  coram uobis: persequentur quinque de uestris centum alienos, et centum de uobis decem millia: cadent inimici uestri in conspectu uestro gladio. Respiciam uos, et crescere faciam: multiplicabimini, et firmabo pactum meum uobiscum. Et comedetis uetustissima ueterum, et uetera nouis superuenientibus proiicietis. Ponam tabernaculum meum in medio uestri, et non abiiciet uos anima mea. [C. LXXXuIII.] Et ambulabo inter uos, et ero uester Deus, uosque eritis populus meus. Ego Dominus Deus uester: qui eduxi uos de terra Aegyptiorum, ne seruiretis eis; et qui confregi catenas ceruicum uestrarum, ut incederetis erecti. Quod si non audieritis me, nec feceritis omnia precepta mea: si spreueritis leges meas [h. legitima mea], et iudicia mea  contempseritis, ut non faciatis ea que a me constituta sunt, et ad irritum perducatis pactum meum: ego quoque hec faciam uobis: uisitabo uos uelociter in egestate et ardore, qui conficiat oculos uestros, et consumat animas uestras. Frustra seretis sementem, que ab hostibus deuorabitur. Ponam faciem meam contra uos, et corruetis coram hostibus uestris, et subiiciemini his qui oderunt uos, fugietis, nemine persequente. Sin autem nec sic obedieritis mihi, addam correptiones uestras septuplum propter peccata uestra, et conteram superbiam duritie uestre. Daboque celum uobis desuper sicut ferrum, et terram eneam. Consumetur incassum labor uester, non proferet terra germen, nec arbores  poma prebebunt. Si ambulaueritis ex aduerso mihi, nec uolueritis audire me, addam plagas uestras usque [uulg. tac. usque] in septuplum propter peccata uestra: emittamque in uos bestias agri, que consumant uos, et pecora uestra, et ad paucitatem cuncta redigant, deserteque fient uie uestre. Quod si nec sic uolueritis recipere disciplinam, sed ambulaueritis ex aduerso mihi: ego quoque contra uos aduersus incedam, et percutiam uos septies propter peccata uestra, inducamque super uos gladium ultorem federis mei. Cumque confugeritis in urbes, mittam pestilentiam in medio uestri, et trademini in hostium manibus, postquam confregero baculum panis uestri: ita ut decem mulieres in uno clibano coquant panes, et reddant eos ad pondus [h. et uertetur  panis uester ad pondus]: et comedetis, et non saturabimini. Sin autem nec per hec audieritis me, sed ambulaueritis contra me: et ego incedam aduersum uos in furore contrario, et corripiam uos septem plagis [h. septies] propter peccata uestra, ita ut comedatis carnes filiorum uestrorum et filiarum uestrarum, destruam excelsa uestra, et simulacra uestra [uulg. tac. uestra] confringam. Cadetis inter ruinas idolorum uestrorum, et abominabitur uos anima mea, intantum ut urbes uestras redigam in solitudinem, et deserta faciam sanctuaria uestra, nec recipiam ultra odorem suauissimum. Disperdamque terram uestram, et stupebunt super eam inimici uestri, cum habitatores illius fuerint. uos autem dispergam in gentes, et euaginabo post uos gladium,  eritque terra uestra deserta, et ciuitates uestre dirute. Tunc placebunt terre sabbata sua cunctis diebus solitudinis sue: quando fueritis in terra hostili, sabbatizabit, et requiescet in sabbatis solitudinis sue, eo quod non requieuerit in sabbatis uestris quando habitabatis in ea. Et qui de uobis remanserint, dabo pauorem in cordibus eorum in regionibus hostium, terrebit eos sonitus folii uolantis, et ita fugient quasi gladium: cadent, nullo persequente, et corruent singuli super fratres suos quasi bella fugientes, nemo uestrum inimicis audebit resistere. Peribitis inter gentes, et hostilis uos terra consumet. Quod si et de iis aliqui remanserint, tabescent in iniquitatibus suis, in terra inimicorum suorum, et propter peccata patrum suorum et sua affligentur: donec confiteantur  iniquitates suas, et maiorum suorum, quibus preuaricati sunt in me, et ambulauerunt ex aduerso mihi. Ambulabo igitur et ego contra eos, et inducam illos in terram hostilem, donec erubescat incircumcisa mens eorum: tunc orabunt pro impietatibus suis. Et recordabor federis mei, quod pepigi cum Iacob, et Isaac, et Abraham. Terre quoque memor ero: que cum relicta fuerit ab eis, complacebit sibi in sabbatis suis, patiens solitudinem propter illos. Ipsi uero rogabunt pro peccatis suis, eo quod abiecerint iudicia mea et leges meas [h. legitima] despexerint. Et tamen etiam cum essent in terra hostili, non penitus abieci eos, neque sic despexi, ut consumerentur, et irritum facerem pactum meum  cum eis. Ego enim sum Dominus Deus eorum, et recordabor federis mei pristini, quando eduxi eos de terra Aegypti in conspectu gentium, ut essem Deus eorum. Ego Dominus. Hec sunt precepta atque iudicia et leges, quas dedit Dominus inter se et inter filios Isrel in monte Sinai per manum Mosi.

[B. XuI, C. LXXXuIII, Cap. XXuII.] Locutusque est Dominus ad Mosen, dicens: Loquere filiis Isrel, et dices ad eos: Homo qui uotum fecerit, et spoponderit animam suam, sub estimatione dabit pretium. Si fuerit masculus a uigesimo anno usque ad sexagesimum annum, dabit quinquaginta siclos argenti ad mensuram sanctuarii: si mulier, triginta. A quinto autem anno usque ad uigesimum, masculus dabit uiginti siclos; femina decem. Ab uno mense  usque ad annum quintum, pro masculo dabuntur quinque sicli, pro femina tres. Sexagenarius et ultra masculus dabit quindecim siclos; femina decem. Si pauper fuerit, et estimationem reddere non ualebit, stabit coram sacerdote, et quantum ille estimauerit, et uiderit eum posse reddere, tantum dabit. Animal autem quod immolari potest Domino, si quis uouerit Domino [uulg. tac. Domino], sanctum erit, et mutari non poterit, id est, nec melius malo, nec peius bono: quod si mutauerit, et ipsum quod mutatum est, et illud pro quo mutatum est, consecratum erit Domino. Animal autem immundum, quod immolari Domino non potest, si quis uouerit, adducetur ante sacerdotem. Qui iudicans utrum bonum an malum sit,  statuet pretium. Quod si dare [h. redimere] uoluerit is qui offert, addet supra estimationem quintam partem. Homo si uouerit domum suam, et sanctificauerit Domino, considerabit eam sacerdos utrum bona an mala sit, et iuxta pretium, quod ab eo fuerit constitutum, uenumdabitur: sin autem ille qui uouerat, uoluerit redimere eam, dabit quintam partem estimationis supra, et habebit domum. Quod si agrum possessionis sue uouerit et consecrauerit Domino: iuxta mensuram sementis estimabitur pretium: si triginta modiis hordei seritur terra, quinquaginta siclis uendetur argenti. Si statim ab anno incipientis [uulg. accipientis] iubilei uouerit agrum, quanto ualere potest, tanto estimabitur. Sin autem post aliquantulum temporis, supputabit  sacerdos pecuniam iuxta annorum, qui reliqui sunt, numerum usque ad iubileum, et detrahetur ex pretio. Quod si uoluerit redimere agrum ille qui uouerat, addet quintam partem estimate pecunie, et possidebit eum. Sin autem noluerit redimere, sed alteri cuilibet fuerit uenumdatus, ultra eum qui uouerat, redimere non poterit: quia cum iubilei uenerit dies, sanctificatus erit Domino, et possessio consecrata ad ius pertinet sacerdotum. Si ager emptus est, et non de possessione maiorum sanctificatus fuerit Domino, supputabit sacerdos iuxta annorum numerum usque ad iubileum, pretium, et dabit ille qui uouerat eum, Domino In iubileo autem reuertetur ad priorem dominum  qui uendiderat eum, et habuerat in sorte possessionis sue. Omnis estimatio siclo sanctuarii ponderabitur. Siclus uiginti obolos habet. Primogenita, que ad Dominum pertinent, nemo sanctificare poterit, et uouere, siue bos, siue ouis fuerit, Domini sunt. Quod si immundum est animal, redimet qui obtulit, iuxta estimationem tuam, et addet quintam partem pretii; si redimere noluerit, uendetur alteri quantocumque a te fuerit estimatum. Omne quod Domino consecratur, siue homo fuerit, siue animal, siue ager, non uendetur, nec redimi poterit. Quidquid semel fuerit consecratum, sanctum sanctorum erit Domino. Et omnis consecratio,  que offertur ab homine, non redimetur, sed morte morietur. Omnes decime terre, siue de frugibus, siue de pomis arborum, Domini sunt, et illi sanctificantur. Si quis autem uoluerit redimere decimas suas, addet quintam partem earum. Omnium decimarum bouis et ouis et capre [h. non habet], que sub pastoris uirga transeunt, quidquid decimum uenerit, sanctificabitur Domino. Non eligetur nec bonum nec malum, nec altero commutabitur: si quis mutauerit, et quod mutauit [uulg. mutatum est], et pro quo mutatum est, sanctificabitur Domino, et non redimetur. Hec sunt precepta, que mandauit Dominus Mosi ad filios Isrel in monte Sinai.


 Explicit uaiecra, id est, Leuiticus.





[LIBER NUMERORUM.]





[CAPITULATIONES LIBRI NUMERORUM.]



TITULI LIBRI NUMERI, QUI HEBRAICE DICITUR uAIEDABBER.

 I. Precepit Dominus Mosi, ut numerum totius populi a uiginti annis et supra, omnium uirorum, ac principum familiarum describat, excepta tribu Leui, et qualiter castra promoueantur, uel ponantur.

II. Descriptio tribus Leuitice, et ut quis debeat in ministerio Domini officio mancipari.

III. Ubi precepit maculatos extra castra esse, de uotis reorum, de aquis zelotypie inter uxorem et maritum.

Iu. De consecratione Nazareorum et oblationibus eorum: quomodo sacerdotes populum benedicant.

u. De dedicatione tabernaculi, et altaris, et quid per duodecim dies singuli principes tribuum obtulerint. De consecratione Leuitarum, et de lucernis contra Aquilonem ponendis, ut mensam panum propositionis  respiciant.

uI. De primo Pascha in deserto, et secundo eorum, qui primum facere non potuerunt: et tubis argenteis ad congregandum populum faciendis.

uII. Ubi mota sunt castra, cognato suo Moses suadet, ut ad terram promissionis secum pergat. De murmuratione populi, et igne iracundie Dei uindicantis in eo. De desiderio populi querentis carnes, cepas, et cucumeres, et cetera, et nolentium dulcissimum man. De Septuaginta presbyteris prophetantibus, et de coturnicibus ad comedendum eis irascente Deo adductis, et de sepulcris concupiscentie.

uIII. De murmuratione Aaron et Marie, et de lepra eius. De exploratoribus ad terram promissionis considerandam  missis. De fructuum indiciis allatis. De tentatione populi et pauore. De fide Iosue et Chaleb. De iracundia Dei, ubi per seipsum iurat nullum ex eis terram promissionis contingere.

IX. De spontaneis uotis. De primitiis separandis. De anima que per ignorantiam, uel superbiam peccat. De homine ligna colligente; qua sententia debuit Deo imperante bercelli. De fimbriis in angulis palliorum.

X. De certamine Dathan, Core, et Abiron, et de interitu eorum. Populus contra Mosen et Aaron pro eis murmuratus est. Ubi ira exiit a Domino, et populum  percutere cepit, et Aaron thuribulum cum thymiamate offerens prohibuerit uastatorem. De uirgis duodecim, et uirga Aaron frondescente.

XI. De custodia tabernaculi, quod ad sacerdotem pertinet. De primogenitis redimendis, et de decimis decimandis.

XII. De uitula rufa, que extra castra mactatur. De expiatione. De aqua contradictionis et morte Marie.

XIII. Moses nuntios mittit ad Edom transitum petens, et prohibitus est. De morte Aaron in monte Hor, et Eleazaro successore filio eius. De serpente eneo, et nuntiis ad Seon regem Amorrheorum directis.

XIu. De Balaac rege, et Balam ariolo, ubi asina locuta est, et quomodo econtrario benedixerit populo Isrel.

 Xu. Populus initiatus Belphegor. Iubet Dominus principes populi suspendi in patibulis. De scorto Madianitide, et uindicta Phinees. De bello Madianitis illato, et populo iterum numerato. De filiabus Salphaad hereditatem querentibus. De Mosi morte predicta, et Iosue ordinato successore eius.

XuI. De ritu sacrificii matutini, et holocausti faciendi per singulos menses, qui sibi anno uertente succedunt. De oblatione in Pentecoste. De oblationibus mensis tubarum, et uotis mulierum.

XuII. De interfectione Madianitarum, et preda eorum. De petitione Rubenitarum et Gaaditarum, ut in eadem terra animalium merito sortes suscipiant, et concessione Mosi.

XuIII. Hic profectionum loca commemorat, et in quibus  locis fixerint tentoria.

XIX. Dominus precipit qualiter terram repromissionis sorte diuidant, et unaqueque tribus cuius loci debeat fine concludi.

XX. Ubi iubetur urbes in fugitiuorum presidia separari, et qui sint qui debeant presidio confoueri. Filii filiorum Ioseph Mosen interpellant pro filiabus Salphaad, ne hereditate donante in alia tribu, coniugia sortiantur, ne sortium confusio fiat, et aliorum possessio ad alteros transeat, et precepte sunt in tribu sua quibus uoluissent coniugia sociari.



BREuES LIBRI NUMERI.


 I. Recognitio duodecim tribuum facta a Mose et Aaron; et [a 1Kb] duodecim principibus, a uiginti annis et supra, preter Leuitas, DC. III et DL.

II. Iubet Dominus tribum Leui non numerari: ut ipsi tabernaculo deseruiant, et minis rent.

III. Iubet Dominus ut ordinate procedant per domus paternas, et per turmas suas.

Iu. De progenie Mosis, et Aaron, et filiorum eius, qui ad sacerdotium uncti sunt.

u. Leuitas dicit Dominus adiungi Aaron, eo quod sibi acceperit eos pro omnibus primogenitis Isrel.

uI. Leuite dinumerantur a mense uno et supra, duo millia ducenti et septuaginta quatuor.

uII. Omnem primogenitum filiorum Isrel a mense uno et supra iussit Dominus dinumerari.

 uIII. Filios Caath iubet Dominus portare arcam, et mensam, et altare, et ut non tangant sancta, ne moriantur.

IX. Filios Gerson iubet portare tabernaculum et lora.

X. Filios Merari capita tabernaculi, et seras et columnas, et bases, omnes portantes opus tabernaculi octo millia quingenti octoginta.

XI. Iubet Dominus eiici de castris omnem immundum.

XII. De muliere, que latenter fuerit adulterata.

XIII. De iis, qui uotum uouerint castitatis.

XIu. Quomodo benedicant populum sacerdotes.

Xu. Ungit Moses tabernaculum, et principes munera offerunt.

 XuI. Singuli per singulos dies duodecim principes munera sua Mosi offerunt.

XuII. De candelabro, et lucernis.

XuIII. De Leuitis purificatis ad ministerium tabernaculi.

XIX. A uiginti quinque annis Leuitas accedere ad ministrandum, et a quinquaginta recedere.

XX. Anno secundo ex Aegypto in primo mense iubet Dominus celebrari Pascha.

XXI. Perfectum est tabernaculum, et nubes texit illud in die, et ignis in nocte.

XXII. Precedente nube, ex precepto Domini promouebant, et consistebant.

XXIII. De tubis argenteis ad promouenda castra.

XXIu. In secundo anno, secundo mense promouent  omnes filii Isrel castra.

XXu. Hobab [b 1Kb] cognatum suum hortatur Moses uenire secum.

XXuI. Promouerunt de monte Domini, et arca testamenti precedebat eos.

XXuII. Murmurauit populus, et ignis consumit aliquos ex ipsis.

 XXuIII. Fleuit populus, petentes carnes: et dixit Moses ad Dominum: Non potero solus ferre populum istum.

XXIX. Dixit Dominus Mosi: Conuoca ad me septuaginta uiros seniores, et dabo eos tibi in auxilium.

XXX. Tulit Dominus ab spiritu Mosi, et posuit super seniores, et prophetauerunt.

XXXI. Misit Dominus gregem coturnicum in castra, et percussit ex populo uiginti tria millia uirorum.

XXXII. Aaron et Maria male locuti sunt de Mose, et Maria [c 1Kb] percussa est lepra, et fuit extra castra septem diebus.

XXXIII. Mittit Moses speculatores duodecim, singulos de singulis tribubus, qui reuersi miserunt terrorem  in populo. Chaleb autem exhortabatur populum, ut ascenderent aduersus eos.

XXXIu. Murmurauit populus dicens: Demus [d 1Kb] nobis ducem, et reuertamur in Aegyptum.

XXXu. Iratus est Dominus, et dixit, percutere populum, et deprecatus est Moses Dominum, et propitius factus est eis.

XXXuI. Iurat Dominus non introducere eos in terram promissionis pro eo quod murmurauerint.

XXXuII. De holocausto et sacrificio.

XXXuIII. Primitias panis terre quam ingressi fuerint, iubet sibi offerri Dominus.

XXXIX. Eum qui colligit ligna in sabbato, iubet Dominus lapidari.

XL. De fimbriis faciendis.

 XLI. De Core, Dathan, et Abiron, et ducentis quinquaginta principibus.

XLII. Dixit Dominus delere omnem synagogam, et deprecati sunt Moses et Aaron pro populo, et glutiuit terra [e 1Kb] Dathan et Abiron, et consumpsit ignis ducentos quinquaginta ferentes incensum.

XLIII. Exiit ira a facie Domini, et fragor factus est, et mortui sunt ex populo quatuordecim millia septingenti, pro eo quod murmurauerunt aduersus Mosen et Aaron.

XLIu. De uirga Aaron que floruit, et ut desinat populus murmurare, ne moriantur.

XLu. Tribum Leui iubet seruire tabernaculo, et custodire, et ad uasa sancta ne accedant.

XLuI. Leuitas iubet accipere decimas, et ex ipsis decimas  offerre.

XLuII. uaccam cremari in cineres ad aquam sparsionis.

XLuIII. Mortua est Maria in deserto: murmurauit populus pro aqua, et percussit Moses petram uirga dicens: [f 1Kb] Numquid de petra hac producemus uobis aquam? et exiit aqua multa. Dominus dixit ad Mosen,  et Aaron: Non inducetis uos populum istum in terram, quam dedi eis.

XLIX. Mittit Moses ad regem Edon, ut transirent per ipsum, et ille noluit.

L. Iubet Dominus Mosi, ut uestiat Eleazarum stolam patris sui Aaron [a 1Kb] in Or monte, et ut Aaron moriatur ibi.

LI. Rex Arad belligerauit aduersus Isrel, Domino prohibente, et subditi sunt ei.

LII. Murmurauit populus; et immisit eis Dominus colubros mortis.

LIII. Profecti ambulant per desertum, et misit Moses ad Seon, ut transirent per fines eius, et noluit Seon, sed uenit ad pugnam, [b 1Kb] et occidit eum Isrel.

LIu. Exiit Og rex in obuiam Isrel ad pugnam, et fecit  ei sicut fecit Seon regi Amorrheorum.

Lu. Balaac rex Moab misit ad Balaam, ut ueniret, et malediceret Isrel: et obuiauit illi angelus euaginato gladio, et uolebat occidere eum.

LuI. Fornicati sunt ex populo cum Madianitis, et occidit Phinees Zamri cum Madianite, et mortui sunt ex populo uiginti quatuor millia.

LuII. Dicit Dominus ad Mosen ut percutiat Madianitas.

LuIII. Precepit Dominus Mosi, a [c 1Kb] uigesimo anno et supra considerari populum: et numerati sunt sexcenta millia, et mille septingenti triginta.

LIX. Filii Leui, ex quibus Amram, et uxor eius Iochabed  qui considerati sunt ab uno mense, et supra uiginti  tria millia.

LX. Accepit Moses Iesum filium Naue, et imposuit  super eum manus coram omni populo, sicut constituit illi Dominus.

LXI. Dicit Dominus Mosi, ut precipiat populo de sacrificiis et hostiis offerendis.

LXII. Que in die Pasche offerri debeant, ostendit.

LXIII. Que in Pentecoste.

LXIu. Que in mense septimo per dies septem.

LXu. uotum quod uouerit quis non pretermittendum.

LXuI. Dicit Dominus Mosi, ut faciat uindictam in Madianitas, et commiserunt contra Madian, et occiderunt omnem masculinum eorum.

LXuII. Filii Ruben et Gad petierunt a Mose terram [d 1Kb] intra Iordanem, dicentes: Mulieres nostras et pecora nostra relinquemus hic, et nos precedemus ante  populum armati et ordinati.

LXuIII. Diuerticula filiorum Isrel ex quo profecti sunt ex Aegypto.

LXIX. Dicit Dominus ut disperdant omnes [e 1Kb] inhabitantes in Chanaan: quod si residui fuerint, esse sudes in oculis eorum.

LXX. Nouem tribubus et dimidie tribui Manasse terram Chanaan iubet Dominus diuidi in sortem.

LXXI. Nomina hominum, qui dispertiant filiis Irel terram Chanaan.

LXXII. Ciuitates significat, que dantur Leuitis, uel que sint in refugium.

LXXIII. In ciuitatibus refugiorum, quibus causis perpetrantes homicidia confugere debeant, ostendit.

LXXIu. De filiabus Salphaad iubetur, ut sint in tribu  plebis patris sui.



CAPITULA LIBRI NUMERI QUI HEBRAICE DICITUR uAIEDABBER.


 I. De Leuitis non numerandis.

II. De castris constituendis.

III. Progenies Aaron.

Iu. Leuite obsequio Aaron dati.

u. Leuitas pro primogenitis Isrel datos.

uI. Numerus Leuitarum.

uII. Consideratio primogenitorum.

uIII. Redemptio primogenitorum pro Leuitis.

 IX. De seruitio filiorum Caath.

X. Leuitas a triginta annis usque ad quinquagesimum ministrare.

XI. De seruitio filiorum Gerson.

XII. De seruitio filiorum Merari.

XIII. Ubi leprosi de castris eiiciuntur.

XIu. De peccatis negligentie.

Xu. Primitias sacerdotum esse.

XuI. De Zelotypis.

XuII. Qui uotum uouit castitatis.

XuIII. Ubi Deus iubet quomodo benedicantur filii Isrel.

 XIX. Principes uehicula offerentes. Munera principum.

XX. Are dedicatio.

XXI. De candelabro.

XXII. De purificatione Leuitarum.

XXIII. De primogenitis.

XXIu. De Leuitarum ordinatione.

XXu. A quo tempore etatis, et usque quo Leuite in  tabernaculo deseruiunt.

XXuI. De Pascha.

XXuII. De immundis, qui Pascha celebrare non potuerunt.

XXuIII. Quomodo promoueantur.

XXIX. De tubis ad Moysen.

XXX. Profectio prima a monte Sina.

XXXI. Cognato suo Moyses proficisci secum suadet.

XXXII. Ubi murmurat populus, et igne percussus oburitur.

XXXIII. Desideria carnium, et peponum, et ceparum.

XXXIu. De manna.

 XXXu. Moyses ad Deum pro carnibus.

XXXuI. De septuaginta senioribus, qui acceperunt de spiritu eius.

XXXuII. Maria et Aaron aduersum Moysen murmurant.

XXXuIII. Ubi misit Moyses considerare terram, et de botro, et malo.

XXXIX. Moses satisfacit pro populo.

XL. Ubi murmurauit synagoga aduersus Deum, et uindictam sumpserunt. Comminatio quod in eremo morituri essent a uiginti annis et supra.

XLI. Ubi moriuntur, qui terre detraxerunt exploratores.

XLII. Ubi populus montem ascendere prohibetur ab Amalec.

 XLIII. Deprecatio sacrificiorum.

XLIu. De primitiis.

XLu. De Synagoga si nolens peccauerit.

XLuI. De peccato superbie.

XLuII. De eo qui lignum colligit sabbato.

XLuIII. De Core, Dathan, Abiron, et cetera.

XLIX. De arulis et thuribulis.

L. De uirga, que floruit.

LI. Dominus ad Aaron, de sacerdotio et Leuitis.

LII. De portionibus sacerdotum, que sunt ex oblationibus populi.

LIII. De sacerdotibus et Leuitis, nichil debere habere.

LIu. Pecunias debere dare Leuitas ex decimis suis.

Lu. De Purificatione aque sparsionis, et immundum tangentibus, et aqua.

 LuI. Maria defuncta.

LuII. De aqua contradictionis.

LuIII. Ubi non est populus admissus transire per filios Edom.

LIX. Ubi Aaron moritur.

LX. Ubi populus Deo Chananeum deuouit.

LXI. De serpente eneo.

LXII. Ubi Dominus aquam de puteo dedit filiis Isrel, et de cantico, quod est dictum super eum.

 LXIII. Populus Isrel pugnat contra regem Moab, et Seon, et Og regem Basan, et expugnauit eos.

LXIu. De Balac, et Balaam.

LXu. De asina loquente.

LXuI. Ubi populus fornicatur.

LXuII. Phinees adulteros interficit.

LXuIII. Numerus Leuitarum.

LXIX. Quibus terra diuidi iubetur.

LXX. De numero filiorum Leui.

LXXI. Ubi filie Salphaad pro hereditate Moysen interpellant.

LXXII. De successionibus hereditatis.

LXXIII. Ubi Moyses in montem ascendere iubetur.

LXXIu. Ubi iehsu a Domino destinatur.

LXXu. De sacrificiis agnorum.

 LXXuI. De sacrificio Sabbati.

LXXuII. Sacrificium Neomenie.

LXXuIII. Sacrificium Pasche.

LXXIX. Sacrificium nouorum in Pentecoste.

LXXX. Sacrificium mensis septimi.

LXXXI. Sacrificium ieiunii septimi.

LXXXII. Sacrificium tabernaculorum in mense septimo.

LXXXIII. De uoto complendo.

LXXXIu. De uoto femine.

LXXXu. De uindicta in Madianitas.

LXXXuI. Ubi Moyses indignatur propter Madianitas.

LXXXuII. De diuisionibus prede Madianitarum.

LXXXuIII. Ubi pars populi hereditatem petit.

LXXXIX. Itinera populi.

 XC. De idolis confringendis.

XCI. De sorte possessionis.

XCII. Nomina principum, qui partituri erant terram.

XCIII. Precepta populi, ut Leuitis dent ciuitates et suburbana.

XCIu. De ciuitatibus refugii.

XCu. De interfectis.

XCuI. Si fortuitu et absque odio quis percusserit proximum suum.

XCuII. De filiabus Salphaad, ut proximis nubant.



INCIPIT LIBER uAIEDABBER Qui apud nos dicitur NUMERI.


 [T. I, B. I, Cap. I.] Locutusque est Dominus ad Mosen in deserto Sinai in tabernaculo federis, prima die mensis secundi, anno altero egressionis eorum ex Aegypto, dicens: Tollite summam uniuerse congregationis filiorum Isrel per cognationes et domos suas, et nomina singulorum, quidquid sexus est masculini a uigesimo anno supra, omnium uirorum fortium ex Isrel [h. omnes bellatores ex  Isrel], et numerabitis eos per turmas suas, tu et Aaron. Eruntque uobiscum principes tribuum ac domorum in cognationibus suis, quorum ista sunt nomina. De Ruben, Elisur filius Sedeur. De Simeon, Selumiel filius Surisaddai. De Iuda, Naasson filius Aminadab. De Issachar, Nathanel filius Suar. De Zabulon, Eliab filius Helon. Filiorum autem Ioseph, de Ephraim, Elisama filius Ammiud. De Manasse,  Gamaliel filius Phadassur. De Beniamin, Abidan filius Gedeoni. De Dan, Aiezer filius Amisaddai. De Aser, Phaganiel filius Achran. De Gad, Eliasaph filius Dehuel. De Nephtali, Ahira filius Henan. Hi nobilissimi principes multitudinis per tribus et cognationes suas, et capita exercitus Isrel: quos tulerunt Moses et Aaron cum omni uulgi multitudine, et congregauerunt primo die mensis secundi, recensentes eos per cognationes, et domos ac familias, et capita, et nomina singulorum [h. domosque familiarum, et nomina singulorum] a uigesimo anno et supra, sicut preceperat Dominus. Numeratique sunt in deserto Sinai. De Ruben primogenito Isrelis per generationes et familias ac domos suas, et nomina capitum singulorum, omne quod sexus est  masculini a uigesimo anno et supra, procedentium ad bellum, quadraginta sex millia quingenti. De filiis Simeon per generationes suas [uulg. tac. suas hic et infra] ac familias ac domos cognationum suarum recensiti sunt per nomina et capita singulorum, omne quod sexus est masculini a uigesimo anno et supra, procedentium ad bellum, quinquaginta nouem millia trecenti. De filiis Gad, per generationes suas et familias ac domos cognationum suarum recensiti sunt per nomina singulorum a uiginti annis et supra, omnes qui ad bella procederent, quadraginta quinque millia sexcenti quinquaginta. De filiis Iuda per generationes et familias ac domos cognationum suarum, per nomina singulorum a uigesimo anno et supra, omnes qui poterant ad bella procedere,  recensiti sunt septuaginta quatuor millia sexcenti. De filiis Issachar, per generationes et familias ac domos cognationum suarum, per nomina singulorum a uigesimo anno et supra, omnes qui ad bella procederent, recensiti sunt quinquaginta quatuor millia quadringenti. De filiis Zabulon per generationes et familias ac domos cognationum suarum recensiti sunt per nomina singulorum a uigesimo anno et supra, omnes qui poterant ad bella procedere, quinquaginta septem millia quadringenti. De filiis Ioseph, filiorum Ephraim per generationes et familias ac domos cognationum suarum recensiti sunt per nomina singulorum a uigesimo anno et supra, omnes qui poterant ad bella procedere, quadraginta millia quingenti. Porro filiorum Manasse  per generationes et familias ac domos cognationum suarum recensiti sunt per nomina singulorum a uiginti annis et supra, omnes qui poterant ad bella procedere, triginta duo millia ducenti. De filiis Beniamin per generationes et familias ac domos cognationum suarum recensiti sunt nominibus singulorum a uigesimo anno et supra, omnes qui poterant ad bella procedere, triginta quinque millia  quadringenti. De filiis Dan, per generationes et familias ac domos cognationum suarum recensiti sunt nominibus singulorum a uigesimo anno et supra, omnes qui poterant ad bella procedere, sexaginta duo millia septingenti. De filiis Aser, per generationes et familias ac domos cognationum suarum recensiti sunt per nomina singulorum a uigesimo anno et supra, omnes qui poterant ad bella procedere, quadraginta millia et mille quingenti. De filiis Nephtali, per generationes et familias ac domos congnationum suarum recensiti sunt nominibus singulorum a uigesimo anno et supra, omnes qui poterant ad bella procedere, quinquaginta tria millia quadringenti. Hi sunt, quos numerauerunt Moses et Aaron, et duodecim principes Isrel, singulos  per domos cognationum suarum. [a 1Kb] Fueruntque omnis numerus filiorum Isrel per domos et familias suas [h. semper, pro domos familiarium suarum, habet] a uigesimo anno et supra, qui poterant ad bella procedere, sexcenta tria millia uirorum [h. non habet, uirorum] quingenti quinquaginta. Leuite autem in tribu familiarum suarum non sunt numerati cum eis. [B. II, C. I.] Locutusque est Dominus ad Mosen, dicens: Tribum Leui noli numerare, nec ponam summam eorum cum filiis Isrel: sed constitue eos super tabernaculum testimonii et cuncta uasa eius, et quidquid ad ceremonias pertinet [h. et omnem supellectilem eius]. Ipsi portabunt tabernaculum et omnia utensilia eius, et erunt in ministerio, ac per gyrum tabernaculi  metabuntur. Cum proficiscendum fuerit, deponent Leuite tabernaculum: cum castrametandum, erigent: quisquis externorum accesserit, occidetur. Metabuntur autem castra filii Isrel unusquisque per turmas et cuneos atque exercitum suum. [C. II.] Porro Leuite per gyrum tabernaculi figent [h. metabuntur] tentoria, ne fiat indignatio super multitudinem filiorum Isrel, et excubabunt in custodiis [h. custodia] tabernaculi testimonii. Fecerunt ergo filii Isrel iuxta omnia, que preceperat Dominus Mosi.

[B. III, Cap. II.] Locutusque est Dominus ad Mosen et Aaron, dicens: Singuli per turmas, signa, atque uexilla [h. non habet] et domos cognationum suarum, castrametabuntur filii Isrel, per gyrum  tabernaculi federis. Ad Orientem Iudas figet tentoria per turmas exercitus: eritque princeps filiorum eius Naasson filius Aminadab, et omnis de stirpe eius summa pugnantium, septuaginta quatuor millia sexcenti. Iuxta eum castrametati sunt de tribu Issachar, quorum princeps fuit Nathanel filius Suar. Et omnis numerus pugnatorum eius, quinquaginta quatuor millia quadringenti. In tribu Zabulon princeps  fuit Eliab filius Helon. Omnis de stirpe eius exercitus pugnatorum quinquaginta septem millia quadringenti. Uniuersi qui in castris Iude annumerati sunt, fuerunt centum octoginta sex millia quadringenti, et per turmas suas primi egredientur. In castris filiorum Ruben ad meridianam plagam erit princeps Elisur filius Sedeur, et cunctus exercitus pugnatorum eius, qui numerati sunt, quadraginta sex millia quingenti. Iuxta eum castrametati sunt de tribu Simeon: quorum princeps fuit Selumiel [uulg. Salamiel] filius Surisaddai. Et cunctus exercitus pugnatorum eius, qui numerati sunt, quinquaginta nouem millia trecenti. In tribu Gad princeps fuit Eliasaph filius [a 3Kb] Deul [h. Rahuel], et cunctus exercitus pugnatorum eius qui numerati  sunt, quadraginta quinque millia sexcenti quinquaginta. Omnes, qui recensiti sunt in castris Ruben, centum quinquaginta millia et mille quadringenti quinquaginta per turmas suas: in secundo loco proficiscentur. Leuabitur autem tabernaculum testimonii per officia Leuitarum et turmas eorum. Quomodo erigetur, ita et deponetur. Singuli per loca et ordines suos [h. Leuabitur autem tabernaculam testimonii per officia leuitarum in medio Castrorum. Quomodo metabuntur, ita proficiscentur singuli et ordines suos] proficiscentur. Ad occidentalem plagam erunt castra filiorum Ephraim, quorum princeps fuit Elisama filius Ammiud. Cunctus exercitus pugnatorum eius, qui numerati sunt, quadraginta millia quingenti. Et cum eis tribus filiorum Manasse,  quorum princeps fuit Gamaliel filius Phadassur. Cunctus exercitus pugnatorum eius qui numerati sunt, triginta duo millia ducenti. In tribu filiorum Beniamin princeps fuit Abidan filius Gedeonis. Et cunctus exercitus pugnatorum eius qui recensiti sunt, triginta quinque millia quadringenti. Omnes qui numerati sunt in castris Ephraim, centum octo millia, centum per turmas suas: tertii proficiscentur. Ad Aquilonis partem castrametati sunt [h. castrametabuntur] filii Dan: quorum princeps fuit Ahiezer filius Amisaddai. Cunctus exercitus pugnatorum eius, qui numerati sunt, sexaginta duo millia septingenti. Iuxta eum fixere tentoria [h. castrametabuntur] de tribu Aser: quorum princeps  fuit Phagahiel filius Achran [uulg. Ochran]. Cunctus exercitus pugnatorum eius qui numerati sunt, quadraginta millia et mille quingenti. De tribu filiorum Nephthali princeps fuit Ahira filius Henan. Cunctus exercitus pugnatorum eius, quinquaginta tria millia quadringenti. Omnes qui numerati sunt in castris Dan, fuerunt centum quinquaginta septem millia sexcenti, et nouissimi proficiscentur. Hic numerus filiorum Isrel, per domos cognationum suarum et turmas diuisi exercitus, sexcenta tria millia quingenti quinquaginta. Leuite autem non sunt numerati inter filios Isrel; sic enim precepit [uulg. preceperat] Dominus Mosi. Fecerunt filii Isrel iuxta omnia, que preceperat Dominus Mosi. Castrametati sunt per turmas suas, et profecti per  familias suas [uulg. tac. suas] ac domos patrum suorum.

[T. II, B. Iu, C. III, Cap. III.] He sunt generationes Aaron et Mosi, in die qua locutus est Dominus ad Mosen in monte Sinai. Et hec nomina filiorum Aaron: primogenitus eius Nadab, deinde [h. non habet.] Abiu et Eleazar, et Ithamar. Hec nomina filiorum Aaron sacerdotum qui uncti sunt, et quorum replete et consecrate manus ut sacerdotio fungerentur. Mortui sunt autem Nadab et Abiu, cum offerrent ignem alienum in conspectu Domini in deserto Sinai, absque liberis: functique sunt sacerdotio Eleazar et Ithamar coram Aaron patre suo. [B. u, C. Iu.] Locutusque est Dominus ad Mosen, dicens: Applica tribum Leui, et fac stare in conspectu Aaron sacerdotis,  ut ministrent ei, et excubent, et obseruent quidquid ad cultum pertinet multitudinis coram tabernaculo testimonii, et custodiant uasa tabernaculi, seruientes in ministerio eius. Dabisque dono Leuitas Aaron et filiis eius; quibus traditi sunt a filiis Isrel. Aaron autem et filios eius constitues super cultum sacerdotii. Externus, qui ad ministrandum [h. non habet] accesserit morietur. Locutusque est Dominus ad Mosen, dicens: Ego tuli Leuitas a filiis Isrel pro omni primogenito, qui aperit uuluam in filiis Isrel, eruntque Leuite mei. Meum est enim omne primogenitum, ex quo percussi primogenitos in terra Aegypti: sanctificaui mihi quidquid primum nascitur in Isrel ab homine usque ad pecus: mei sunt. Ego  Dominus. [B. uI, C. uI.] Locutusque est Dominus ad Mosen in deserto Sinai, dicens: Numera filios Leui per domos patrum suorum et familias, omnem masculum ab uno mense et supra. Numerauit Moses, ut preceperat Dominus, et inuenti sunt filii Leui per nomina sua, Gerson et Caath et Merari. Filii Gerson: Lebni et Semei. Filii Caath: Amram et Iessaar, Hebron et Oziel. Filii Merari: Mahali et Musi. De Gerson fuere familie due, Lebnitica, et Semeitica: quarum numeratus est populus sexus masculini ab uno mense et supra, septem millia quingenti. Hi post tabernaculum metabuntur ad Occidentem, sub principe Eliasaph filio Lel. Et habebunt excubias in tabernaculo federis, ipsum tabernaculum et operimentum eius, tentorium, quod trahitur ante fores  tecti federis, et cortinas atrii: tentorium quoque quod appenditur in introitu atrii tabernaculi, et quidquid ad ritum altaris pertinet, funes tabernaculi et omnia utensilia eius. Cognatio Caath habebit populus Amramitas et Iessaaritas, et Hebronitas et Ozielitas. He sunt familie Caathitarum recensite per nomina sua: omnes generis masculini ab uno mense, et supra, octo millia sexcenti habebunt excubias sanctuarii, et castrametabuntur ad meridianam plagam. Princepsque eorum erit Elisapham filius Oziel: et custodient arcam, mensamque et candelabrum, altaria et uasa sanctuarii, in quibus ministratur, et uelum, cunctamque huiuscemodi supellectilem. Princeps autem principum Leuitarum Eleazar filius Aaron sacerdotis, erit super excubitores custodie sanctuarii.  At uero de Merari erunt populi Mahalite et Musite recensiti per nomina sua: omnes generis masculini ab uno mense et supra, sex millia ducenti. Princeps autem [uulg. tac. autem] eorum Suriel filius Abiaiil: in plaga septentrionali castrametabuntur. Erunt sub custodia eorum tabule tabernaculi et uectes, et columne ac bases earum, et omnia que ad cultum huiuscemodi pertinent: columneque atrii per circuitum cum basibus suis, et paxilli cum funibus. Castrametabuntur ante tabernaculum federis, id est, ad orientalem plagam, Moses et Aaron [h. Moses, Aaron et filii eius, id est, Aaron], cum filiis suis, habentes custodiam sanctuarii in medio filiorum Isrel. Quisquis alienus accesserit, morietur. Omnes Leuite, quos numerauerunt Moses et Aaron  iuxta preceptum Domini per familias suas in genere masculino a mense uno et supra, fuerunt uiginti duo millia. [B. uII, C. uII.] Et ait Dominus ad Mosen: Numera primogenitos sexus masculini de filiis Isrel a mense uno et supra, et habebis summam eorum. Tollesque Leuitas mihi pro omni primogenito filiorum Isrel: ego sum [h. non habet, sum] Dominus: et pecora eorum pro uniuersis primogenitis pecoris [uulg. pecorum] filiorum Isrel. Recensuit Moses, sicut preceperat Dominus, primogenitos filiorum Isrel. Et fuerunt masculi per nomina sua, a mense uno et supra, uiginti duo millia ducenti septuaginta tres. [C. uIII.] Locutusque est Dominus ad Mosen, dicens: Tolle Leuitas pro primogenitis filiorum  Isrel, et pecora Leuitarum pro pecoribus eorum, eruntque Leuite mei. Ego sum [h. non habet, sum] Dominus. In pretio autem ducentorum septuaginta trium, qui excedunt numerum Leuitarum de primogenitis filiorum Isrel, accipies quinque siclos per singula capita ad mensuram sanctuarii. Siclus habet obolos uiginti. Dabisque pecuniam Aaron et filiis eius pretium eorum qui supra sunt. Tulit igitur Moses pecuniam eorum, qui fuerant amplius, et quos redemerant a Leuitis pro primogenitis filiorum Isrel, mille trecentorum sexaginta quinque siclorum iuxta pondus sanctuarii, et dedit eam Aaron et filiis eius iuxta uerbum quod preceperat sibi Dominus.

[C. IX, Cap. Iu.] Locutusque est Dominus ad Mosen et Aaron, dicens: Tolle summam filiorum  Caath de medio Leuitarum per domos et filias suas, a trigesimo anno et supra, usque ad quinquagesimum annum, omnium qui ingrediuntur, ut stent, et ministrent in tabernaculo federis. Hic est cultus filiorum Caath: tabernaculum federis, et sanctum sanctorum [h. Hic est cultus filiorum Caath in tabernaculo testimonii sancta sanctorum] ingredientur Aaron et filii eius, quando mouenda sunt castra, et deponent uelum, quod pendet ante fores, inuoluentque eo arcam testimonii, et operient rursum uelamine ianthinarum pellium, extendentque desuper pallium totum hyacinthinum, et inducent uectes. Mensam quoque propositionis inuoluent hyacinthino pallio, et ponent cum ea thuribula et mortariola, cyathos et crateras ad liba fundenda: panes semper  in ea erunt: extendentque desuper pallium coccineum, quod rursum operient uelamento ianthinarum pellium, et inducent uectes. Sument et pallium hyacinthinum [uulg. et], quo operient candelabrum cum lucernis et forcipibus suis et emunctoriis et cunctis uasis olei, que ad concinnandas lucernas necessaria sunt: et super omnia ponent operimentum ianthinarum pellium, et inducent uectes. Nec non et altare aureum inuoluent hyacinthino uestimento, et extendent desuper operimentum ianthinarum pellium, inducentque uectes. Omnia uasa, quibus ministratur in sanctuario, inuoluent hyacinthino pallio, et extendent desuper operimentum ianthinarum pellium, inducentque uectes. Sed et altare mundabunt cinere, et inuoluent illud purpureo uestimento,  ponentque cum eo omnia uasa, quibus in ministerio eius utuntur, id est, ignium receptacula, fuscinulas ac tridentes, uncinos et batilla. Cuncta uasa altaris operient simul uelamine ianthinarum pellium, et inducent uectes. [B. uIII.] Cumque inuoluerint Aaron et filii eius sanctuarium, et omnia uasa eius in commotione castrorum, tunc intrabunt filii Caath, ut portent inuoluta: et non tangent uasa sanctuarii, ne moriantur. Ista sunt onera filiorum Caath in tabernaculo federis: super quos erit Eleazar filius Aaron sacerdotis, ad cuius curam pertinet oleum ad concinnandas lucernas [h. erit autem Eleazar filius Aaron sacerdotis super oleum ad concinnandas lucernas], et compositionis incensum, et  sacrificium, quod semper offertur, et oleum unctionis, et quidquid ad cultum tabernaculi pertinet, omniumque uasorum, que in sanctuario sunt. Locutusque est Dominus ad Mosen et Aaron, dicens: Nolite perdere populum Caath de medio Leuitarum: sed hoc facite eis, ut uiuant, et non moriantur, si tetigerint sancta sanctorum [h. cum accesserint ad portanda sancta sanctorum]. Aaron et filii eius intrabunt, ipsique disponent opera singulorum, et diuident quid portare quis debeat. Alii nulla curiositate uideant que sunt in sanctuario, priusquam inuoluantur, alioquin morientur. [B. IX, C. X.] Locutusque est Dominus ad Mosen, dicens: Tolle summam etiam filiorum Gerson per domos ac familias et cognationes suas [h. per domos familiarum suarum], a triginta  annis et supra, usque ad annos quinquaginta. Numera omnes, qui ingrediuntur, et ministrant in tabernaculo federis [h. testimonii]. Hoc est officium familie Gersonitarum, ut portent cortinas tabernaculi, et tectum federis, operimentum aliud, et super omnia uelamen ianthinum tentoriumque, quod pendet in introitu tabernaculi federis, cortinas atrii, et uelum in introitu, quod est ante tabernaculum. Omnia que ad altare pertinent, funiculos, et uasa ministerii, iubente Aaron et filiis eius, portabunt filii Gerson: et scient singuli cui debeant onera mancipari. Hic est cultus familie Gersonitarum in tabernaculo federis, eruntque sub manu Ithamar filii Aaron sacerdotis. [B. X.] Filios quoque Merari per familias et domos patrum suorum recensebis, a triginta  annis et supra, usque ad annos quinquaginta, omnes qui ingrediuntur ad officium ministerii sui et cultum federis testimonii. Hec sunt onera eorum: Portabunt tabulas tabernaculi et uectes eius, columnas ac bases earum, columnas quoque atrii per circuitum cum basibus et paxillis et funibus suis. Omnia uasa et supellectilem ad numerum accipient, sicque portabunt. Hoc est officium familie Meraritarum, et ministerium in tabernaculo federis: eruntque sub manu Ithamar filii Aaron sacerdotis. Recensuerunt igitur Moses et Aaron et principes synagoge filios Caath per cognationes et domos patrum suorum, a triginta annis et supra, usque ad annum quinquagesimum, omnes qui ingrediuntur ad ministerium tabernaculi federis: et inuenti sunt duo millia  septingenti quinquaginta. Hic est numerus populi Caath, qui intrant tabernaculum federis: hos numerauit Moses et Aaron iuxta sermonem Domini per manum Mosi. [C. XI.] Numerati sunt et filii Gerson per cognationes et domos patrum suorum, a triginta  annis et supra, usque ad quinquagesimum annum, omnes qui ingrediuntur, ut ministrent in tabernaculo federis; et inuenti sunt duo millia sexcenti triginta. Hic est populus Gersonitarum, quos numerauerunt Moses et Aaron iuxta uerbum Domini. [C. XII.] Numerati sunt et filii Merari per cognationes et domos patrum suorum, a triginta annis et supra, usque ad annum quinquagesimum, omnes qui ingrediuntur ad explendos ritus tabernaculi federis: et inuenti sunt tria millia ducenti. Hic est numerus filiorum Merari, quos recensuerunt Moses et Aaron iuxta imperium Domini per manum Mosi. Omnes qui recensiti sunt de Leuitis, et quos [a 1Kb] recenseri fecit ad nomen Moses, et Aaron [h. quos numerauerunt Moses et Aaron], et principes Isrel, per cognationes,  et domos patrum suorum, a triginta annis et supra, usque ad annum quinquagesimum, ingredientes ad ministerium tabernaculi, et onera portanda, fuerunt simul octo millia quingenti octoginta. Iuxta uerbum Domini recensuit eos Moses, unumquemque iuxta officium et onera sua, sicut preceperat ei Dominus.

[T. III, B. XI, C. XIII, Cap. u.] Locutusque est Dominus ad Mosen, dicens: Precipe filiis Isrel, ut eiiciant de castris omnem leprosum, et qui semine fluit, pollutusque est super mortuo [h. pollutusque est super anima]: tam masculum quam feminam eiicite de castris, ne contaminent ea cum [b 1Kb] habitauerint uobiscum [h. in quorum medio ego habito]. Feceruntque ita filii Isrel, et eiecerunt eos extra castra sicut locutus est Dominus Mosi. [C. XIu.]  Locutusque est Dominus ad Mosen, dicens: Loquere ad filios Isrel: uir, siue mulier, cum fecerint ex omnibus peccatis, que solent hominibus accidere, et per negligentiam transgressi fuerint mandatum Domini, atque deliquerint, confitebuntur peccatum suum, et reddent ipsum caput, quintamque partem desuper, ei in quem peccauerint. Sin autem non fuerit qui recipiat, dabunt Domino, et erit sacerdotis, excepto ariete, qui offertur pro expiatione, ut sit placabilis hostia. [C. Xu.] Omnes quoque primitie, quas offerunt filii Isrel, ad sacerdotem pertinent: et quidquid in sanctuarium offertur a singulis, et traditur manibus sacerdotis, ipsius erit. [B. XII, C. XuI.] Locutusque est Dominus ad Mosen, dicens: Loquere ad filios Isrel, et dices ad  eos: uir cuius uxor errauerit, maritumque contemnens dormierit cum altero uiro, et hoc maritus deprehendere non quiuerit, sed latet alduterium, et testibus argui non potest, quia non est inuenta in stupro: si spiritus [h. et spiritus] zelotypie concitauerit  uirum contra uxorem suam, que uel polluta est, uel falsa suspicione appetitur, adducet eam ad sacerdotem, et offeret oblationem pro illa, decimam partem sati [h. Epha] farine hordeacee: non fundet super eam oleum, nec imponet thus: quia sacrificium zelotypie est, et oblatio inuestigans adulterium [h. et oblatio recordationis inuestigans iniquitatem]. Offeret igitur eam sacerdos, et statuet coram Domino: assumetque aquam sanctam in uase fictili, et pauxillum terre de pauimento tabernaculi mittet in eam. Cumque steterit mulier in conspectu Domini, discooperiet caput eius, et ponet super manus illius sacrificium recordationis, et oblationem zelotypie: ipse autem tenebit aquas amarissimas, in quibus cum exsecratione maledicta congessit.  Abiurabitque eam, et dicet: Si non dormiuit uir alienus tecum, et si non polluta es, deserto mariti thoro, non te nocebunt aque iste amarissime, in quas maledicta congessi. Sin autem declinasti a uiro tuo, atque polluta es, et concubuisti cum altero uiro, his maledictionibus subiacebis: Det te Dominus in maledictionem exemplumque cunctorum in populo suo: putrescere faciat femur tuum, et tumens uterus tuus disrumpatur. Ingrediantur aque maledicte in uentrem tuum, et utero tumescente, putrescat femur [h. Cadere faciat femur tuum, et uterus tuus intumescat. Ingrediantur aque maledicte in uiscera tua, ut disrumpatur uterus femoris]. Et respondebit mulier, Amen, amen. Scribetque sacerdos in libello ista maledicta, et delebit  ea aquis amarissimis, in quas maledicta congessit, et dabit ei bibere. Quas cum exhauserit, tollet sacerdos de manu eius sacrificium zelotypie, et eleuabit illud coram Domino, imponetque super altare: ita dumtaxat ut prius pugillum sacrificii tollat de eo quod offertur, et incendat super altare: et sic potum det mulieri aquas amarissimas. Quas cum biberit, si polluta est, et contempto uiro, adulterii rea, pertransibunt eam aque maledictionis, et inflato uentre, computrescet femur [h. et disrupto utero cadet femur eius]: eritque mulier in maledictionem, et in exemplum omni populo [h. in maledictionem in medio populi sui]. Quod si polluta non fuerit, erit innoxia, et faciet liberos. Ista est lex zelotypie. Si declinauerit mulier a uiro suo, et si polluta fuerit,  maritusque zelotypie spiritu concitatus adduxerit eam in conspectu Domini, et fecerit ei sacerdos iuxta omnia que scripta sunt: maritus absque culpa erit, et illa recipiet iniquitatem suam [h. mulier recipiet iniquitatem suam].

[T. Iu, B. XIII, C. XuII, Cap. uI.] Locutusque est Dominus ad Mosen, dicens: Loquere ad filios Isrel, et dices ad eos: uir, siue mulier, cum fecerint  uotum, ut sanctificentur, et se uoluerint Domino consecrare: uino, et omni quod inebriare potest, abstinebunt. Acetum ex uino, et ex qualibet alia potione, et quidquid de uua exprimitur, non bibent: uuas recentes siccasque non comedent cunctis diebus, quibus ex uoto Domino consecrantur: quidquid ex uinea esse potest, ab uua passa usque ad acinum non comedent. Omni tempore separationis sue nouacula non transibit super caput eius, usque ad completum diem, quo Domino consecratur. Sanctus erit, crescente cesarie capitis eius. Omni tempore consecrationis sue super mortuum non ingredietur, nec super patris quidem et matris et fratris sororisque funere contaminabitur, quia consecratio Dei sui super caput eius est. [a 1Kb] Omnes dies [h. omnibus  diebus] separationis sue sanctus erit Domino. Sin autem mortuus fuerit subito quispiam coram eo [h. super eum], polluetur caput consecrationis eius: quod radet illico in eadem die purgationis sue, et rursum septima. In octaua autem die offeret duos turtures, uel duos pullos columbe sacerdoti in introitu federis testimonii. Facietque sacerdos unum pro peccato, et alterum in holocaustum, et deprecabitur pro eo, quia peccauit super mortuo [h. super anima]: sanctificabitque caput eius in die illo: et consecrabit Domino dies separationis illius [h. sanctificabitque caput suum in die illa, et consecrabit Domino dies separationis sue], offerens agnum anniculum pro peccato: ita tamen ut dies priores irriti fiant; quoniam polluta est sanctificatio eius.  Ista est lex consecrationis. Cum dies, quos ex uoto decreuerat, complebuntur, adducet eum ad ostium tabernaculi federis, et offeret oblationem eius Domino, agnum anniculum immaculatum in holocaustum, et ouem anniculam immaculatam pro peccato, et arietem immaculatum, hostiam pacificorum, canistrum quoque panum azymorum, qui conspersi sint oleo, et lagana absque fermento uncta oleo, ac libamina singulorum: que offeret sacerdos coram Domino, et faciet tam pro peccato, quam in holocaustum. Arietem uero immolabit hostiam pacificorum Domino, offerens simul canistrum azymorum, et libamenta que ex more debentur. Tunc radet Nazarei [uulg. radetur Nazareus] ante ostium tabernaculi federis cesariem consecrationis eius, tolletque  capillos eius, et ponet super ignem, qui est suppositus sacrificio pacificorum. Et armum coctum arietis, tortamque absque fermento unam de canistro, et laganum azymum unum, et tradet in manu Nazarei, postquam rasum fuerit caput eius. Susceptaque rursum ab eo, eleuabit in conspectu Domini: et sanctificata sacerdotis erunt, sicut pectusculum, quod separari iussum est, et femur. Post hec potest  bibere Nazareus uinum. Ista est lex Nazarei. cum uouerit oblationem suam Domino tempore consecrationis sue, exceptis iis que inuenerit manus eius. Iuxta quod mente deuouerat, ita faciet ad perfectionem sanctificationis sue. [B. XIu, C. XuIII.] Locutusque est Dominus ad Mosen, dicens: Loquere Aaron et filiis eius: Sic benedicetis filiis Isrel, et dicetis eis: Benedicat tibi Dominus, et custodiat te. Ostendat Dominus faciem suam tibi, et misereatur tui [h. illuminet Dominus faciem suam super te, et misereatur tui]. Conuertat Dominus uultum suum ad te, et det tibi pacem. Inuocabuntque nomen meum super filios Isrel, et ego benedicam eis.

[T. u, B. Xu, Cap. uII.] Factum est autem in die, qua compleuit Moses tabernaculum, et erexit illud:  unxitque, et sanctificauit cum omnibus uasis suis, altare similiter et omnia uasa eius: obtulerunt principes Isrel et capita familiarum, qui erant per singulas tribus, prefecti eorum, qui numerati fuerant, munera coram Domino, sex plaustra tecta cum duodecim bobus: Unum plaustrum obtulere duo duces, et unum bouem singuli, obtuleruntque ea in conspectu tabernaculi. Ait autem Dominus ad Mosen: Suscipe ab eis ut seruiant in ministerio tabernaculi testimonii [uulg. tac. testimonii], et trades ea Leuitis iuxta ordinem ministerii sui. Itaque cum suscepisset Moses plaustra et boues, tradidit eos Leuitis. Duo plaustra et quatuor boues dedit filiis Gerson, iuxta id quod habebant necessarium. Quatuor alia plaustra et octo boues dedit filiis Merari, secundum  officia et cultum suum, sub manu Ithamar filii Aaron sacerdotis. Filiis autem Caath non dedit plaustra et boues [h. non habet]: quia in sanctuario seruiunt et onera propriis portant humeris. [B. XuII.] Igitur obtulerunt duces in dedicationem altaris, die qua unctum est, oblationem suam ante altare. [C. XIX.] Dixitque Dominus ad Mosen: Singuli duces per singulos dies offerant munera in dedicationem altaris. Primo die obtulit oblationem suam Naasson filius Aminadab de tribu Iuda: fueruntque in ea acetabulum argenteum pondo centum triginta siclorum, phiala argentea habens septuaginta siclos, iuxta pondus sanctuarii, utrumque plenum simila conspersa oleo in sacrificium: mortariolum ex decem siclis [h. non habet] aureis, plenum incenso: bouem [uulg. add.  de armento], et arietem, et agnum anniculum in holocaustum: hircumque pro peccato: et in sacrificio pacificorum boues duos, arietes quinque, hircos quinque, agnos anniculos quinque. Hec est oblatio Naasson filii Aminadab. Secundo die obtulit Nathanel filius Suar, dux de tribu [h. non habet] Issachar, acetabulum argenteum appendens centum triginta siclos, phialam argenteam habentem septuaginta siclos, iuxta pondus sanctuarii, utrumque plenum simila conspersa oleo in sacrificium: mortariolum aureum habens decem siclos [h. aureos], plenum incenso: bouem de armento, et arietem, et agnum anniculum in holocaustum: hircumque pro peccato: et in sacrificio pacificorum  boues duos, arietes quinque, hircos quinque, agnos anniculos quinque. Hec fuit oblatio Nathanel filii Suar. Tertio die princeps filiorum Zabulon, Eliab filius Helon, obtulit acetabulum argenteum, appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificium: mortariolum aureum appendens decem siclos [h. aureos], plenum incenso: bouem de armento, et arietem, et agnum anniculum in holocaustum: hircumque pro peccato, et in sacrificio pacificorum boues duos, arietes quinque, hircos quinque, agnos anniculos quinque. Hec est oblatio Eliab filii Helon. Die quarto princeps filiorum Ruben, Elisur filius Sedeur, obtulit acetabulum argenteum  appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificium: mortariolum aureum appendens decem siclos [h. aureos], plenum incenso; bouem de armento, et arietem, et agnum anniculum in holocaustum, hircumque pro peccato, et in hostias [h. sacrificium] pacificorum boues duos, arietes quinque, hircos quinque, agnos anniculos quinque. Hec fuit oblatio Elisur filii Sedeur. Die quinto princeps filiorum Simeon, Selumiel [uulg. Salamiel] filius Surisaddai, obtulit acetabulum argenteum appendens centum triginta siclos, philiam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificium:  mortariolum aureum appendens decem siclos [h. aureos], plenum incenso: bouem de armento, et arietem, et agnum anniculum in holocaustum: hircumque pro peccato et in hostias [h. sacrificium] pacificorum boues duos, arietes quinque, hircos quinque, agnos anniculos quinque. Hec fuit oblatio Selumiel [uulg. Salamiel] filii Surisaddai. Die sexto princeps filiorum Gad, Eliasaph filius Dehuel obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificium; mortariolum aureum appendens decem siclos [h. semper habet, decem aureos], plenum incenso: bouem de armento, et arietem, et agnum anniculum in holocaustum: hircumque  pro peccato: et in hostiam [h. semper habet, in sacrificium] pacificorum boues duos, arietes quinque, hircos quinque, agnos anniculos quinque. Hec fuit oblatio Eliasaph filii Dehuel. Die septimo princeps filiorum Ephraim, Elisama filius Ammiud, obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificium; mortariolum aureum appendens decem siclos, plenum incenso: bouem de armento, et arietem, et agnum anniculum in holocaustum: hircumque pro peccato; et in hostias pacificorum, boues duos, arietes quinque, hircos quinque, agnos anniculos quinque. Hec fuit oblatio  Elisama filii Ammiud. Die octauo princeps filiorum Manasse, Gamaliel filius Phadassur, obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificium, mortariolum aureum appendens decem siclos, plenum incenso: bouem de armento, et arietem, et agnum anniculum in holocaustum: hircumque pro peccato, et in hostias pacificorum boues duos, arietes quinque, hircos quinque, agnos anniculos quinque. Hec fuit oblatio Gamaliel filii Phadassur. Die nono princeps filiorum Beniamin, Abidan filius Gedeonis, obtulit acetabulum argenteum appendens centum triginta siclos, phialam argenteam habentem septuaginta siclos, ad pondus  sanctuarii, utrumque plenum simila conspersa oleo in sacrificium: mortariolum aureum appendens decem siclos, plenum incenso: bouem de armento, et arietem, et agnum anniculum in holocaustum: hircumque pro peccato: et in hostias pacificorum boues duos, arietes quinque, hircos quinque, agnos anniculos quinque. Hec fuit oblatio Abidam filii Gedeonis. Die decimo princeps filiorum Dan, Ahiezer filius Amisaddai, obtulit acetabululum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificium: mortariolum aureum appendens decem siclos, plenum incenso: bouem de armento, et arietem, et agnum anniculum in holocaustum: hircumque pro  peccato: et in hostias pacificorum boues duos, arietes quinque, hircos quinque, agnos anniculos quinque. Hec fuit oblatio Ahiezer filii Amisaddai. Die undecimo principes filiorum Aser, Phagahiel filius Achran, obtulit acetabulum argenteum appendens centum triginta siclos: phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificium: mortariolum aureum, appendens decem siclos, plenum incenso: bouem de armento, et arietem, et agnum anniculum in holocaustum: hircumque pro peccato, et in hostias pacificorum boues duos, arietes quinque, hircos quinque, agnos anniculos quinque. Hec fuit oblatio Phagahiel filii Achran. Die duodecimo  princeps filiorum Nephthali, Abira filius Henan obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificium; mortariolum aureum appendens decem siclos, plenum incenso: bouem de armento, et arietem, et agnum anniculum in holocaustum; hircumque pro peccato, et in hostias pacificorum boues duos, arietes quinque, hircos quinque, agnos anniculos quinque. Hec fuit oblatio Ahira filii Henan. [C. XX.] Hec in dedicatione altaris oblata sunt a principibus Isrel in die, qua consecratum est. Acetabula argentea duodecim: phiale argentee duodecim: mortariola aurea duodecim: ita ut centum triginta siclos argenti haberet  unum acetabulum, et septuaginta siclos una phiala: id est, in commune uasorum omnium ex argento sicli duo millia quadringenti, pondere sanctuarii. Mortariola aurea duodecim plena incenso, denos siclos appendentia pondere sanctuarii: id est, simul auri sicli centum uiginti: boues de armento in holocaustum duodecim, arietes duodecim, agni anniculi duodecim, et libamenta eorum: hirci duodecim pro peccato. Hostie [h. Sacrificium. uulg. In hostias] pacificorum, boues uiginti quatuor, arietes sexaginta, hirci sexaginta. agni anniculi sexaginta. Hec oblata sunt in dedicatione altaris, quando unctum est [h. postquam unctum est]. [B. XuII.] Cumque ingrederetur Moses tabernaculum federis, ut consuleret oraculum, audiebat uocem loquentis ad se  de propitiatorio, quod erat super arca testimonii inter duos Cherubim, unde et loquebatur ei.

[Cap. uIII.] Locutusque est Dominus ad Mosen, dicens: Loquere Aaron, et dices ad eum: Cum posueris septem lucernas, [a 3Kb] contra eam partem, quam candelabrum respicit, lucere debebunt. Fecitque Aaron, et imposuit lucernas super candelabrum, ut preceperat Dominus Mosi. Hec autem erat factura candelabri, ex auro ductili, tam medius stipes, quam cuncta que ex utroque calamorum latere nascebantur; iuxta exemplum quod ostendit Dominus Mosi, ita operatus est candelabrum. [B. XuIII, C. XXI.] Et locutus est Dominus ad Mosen, dicens: Tolle Leuitas de medio filiorum Isrel, et purificabis  eos iuxta hunc ritum: Aspergantur aqua lustrationis, et radant omnes pilos carnis sue. Cumque lauerint uestimenta sua, et mundati fuerint, tollant bouem de armento, et libamentum eius similam oleo conspersam; bouem autem alterum de armento tu accipies pro peccato, et applicabis Leuitas coram tabernaculo federis, conuocata omni multitudine filiorum Isrel. Cumque Leuite fuerint coram Domino, ponent filii Isrel manus suas super eos. Et offeret [h. eleuabit] Aaron Leuitas, munus in conspectu Domini a filiis Isrel, ut seruiant in ministerio eius. Leuite quoque ponent manus suas super capita boum, e quibus unum facies pro peccato, et alterum in holocaustum Domini, ut depreceris pro eis. Statuesque Leuitas in conspectu Aaron et  filiorum eius et consecrabis oblatos Domino, ac separabis de medio filiorum Isrel, ut sint mei. Et postea ingredientur tabernaculum [a 2Kb] federis [h. semper habet tabernaculum placiti] ut seruiant mihi. Sicque purificabis et consecrabis eos in oblationem Domini [h. non habet Domini], quoniam dono donati sunt mihi a filiis Isrel. [C. XXII.] Pro primogenitis que aperiunt omnem uuluam in Isrel, accepi eos. Mea sunt omnia primogenita filiorum Isrel, tam ex hominibus quam ex iumentis. Ex die quo percussi omne primogenitum in terra Aegypti, sanctificaui eos mihi, et tuli Leuitas pro cunctis primogenitis filiorum Isrel: tradidique eos dono Aaron et filiis eius de medio [b 1Kb] filiorum Isrel, ut seruiant mihi pro filiis Isrel in tabernaculo  federis et orent pro eis, ne sit in populo plaga, si ausi fuerint accedere ad sanctuarium [h. et orent pro filiis Isrel, ne sit in filiis Isrel plaga, cum accesserint filii Isrel ad sanctuarium]. Feceruntque Moses et Aaron et omnis multitudo filiorum Isrel super Leuitis que preceperat Dominus Mosi: purificatique sunt, et lauerunt uestimenta sua. Eleuauitque eos Aaron in conspectu Domini, et orauit pro eis, ut purificati ingrederentur ad officia sua [h. ut purificarentur. Et post hec ingressi sunt Leuite ad officia sua] in tabernaculum federis coram Aaron et filiis eius. Sicut preceperat Dominus Mosi de Leuitis, ita factum est. [B. XIX, C. XXIII.] Locutusque Dominus ad Mosen, dicens: Hec est lex Leuitarum: A uiginti quinque annis et supra, ingredientur,  ut ministrent in tabernaculo federis. Cumque quinquagesimum annum etatis impleuerint, seruire cessabunt: eruntque ministri fratrum suorum in tabernaculo federis, ut custodiant que sibi fuerint commendata, opera autem ipsa [h. non habet] non  faciant. Sic dispones Leuitis in custodiis suis.

[T. uI, B. XX, C. XIX, Cap. IX.] Locutus est Dominus ad Mosen in deserto Sinai, anno secundo postquam egressi sunt de terra Aegypti, mense primo, dicens: Faciant filii Isrel Phase in tempore suo, quartadecima die mensis huius ad uesperam, iuxta omnes ceremonias et iustificationes eius. Precepitque Moses filiis Isrel, ut facerent Phase. Qui fecerunt tempore suo: quartadecima die mensis ad uesperam, in monte Sinai [h. in deserto Sinai]. Iuxta omnia que mandauerat Dominus Mosi, fecerunt filii Isrel. [C. XXu.] Ecce autem quidam immundi super anima hominis, qui non poterant facere Phase in die illo, accedentes ad Mosen et Aaron dixerunt eis: Immundi sumus super anima hominis. Quare fraudamur  ut non ualeamus offerre oblationem Domino in tempore suo inter filios Isrel? Quibus respondit Moses: State ut consulam quid precipiat Dominus de uobis. [C. XXuI.] Locutusque est Dominus ad Mosen, dicens: Loquere filiis Isrel: Homo qui fuerit immundus super anima, siue in uia procul in gente uestra, [c 1Kb] faciat Phase Domino mense secundo, quarta decima die mensis ad uesperam, cum azymis et lactucis agrestibus [h. non habet] comedent illud: non relinquent ex eo quidpiam usque mane, et os eius non confringent, omnem ritum Phase obseruabunt. Si quis autem et mundus est, et in itinere non fuit, et tamen non fecit Phase, exterminabitur anima illa de populis suis, quia sacrificium Domino non obtulit tempore suo: peccatum suum ipse portabit. Peregrinus [d 1Kb] quoque  et aduena si fuerit apud uos [h. aduena quoque qui peregrinabitur apud uos], faciet Phase Domino iuxta ceremonias et iustificationes eius. Preceptum idem erit apud uos tam aduene quam indigene. [B. XXI.] Igitur die qua erectum est tabernaculum, operuit illud nubes. A uespere autem super tentorium erat quasi species ignis usque mane. Sic fiebat iugiter: per diem operiebat illud nubes, et per noctem quasi species ignis. [B. XXII, C. XXuII.] Cumque ablata fuisset nubes que tabernaculum protegebat, tunc proficiscebantur filii Isrel, et in loco ubi stetisset nubes, ibi castrametabantur. Ad imperium Domini proficiscebantur, et ad imperium illius figebant tabernaculum [h. castrametabantur]. Cunctis diebus, quibus stabat nubes super tabernaculum, manebant  in eodem loco; et si euenisset ut multo tempore maneret super illud, erant filii Isrel in excubiis Domini, et non proficiscebantur quotquot diebus fuisset nubes super tabernaculum. Ad imperium Domini erigebant tentoria [h. proficiscebantur, et ad imperium Domini castrametabantur], et ad imperium illius deponebant.  Si fuisset nubes a uespere usque mane, et statim diluculo tabernaculum reliquisset, proficiscebantur: et si post diem et noctem recessisset, dissipabant tentoria [h. proficiscebantur]. Si biduo aut uno mense uel longiori tempore fuisset super tabernaculum, manebant filii Isrel in eodem loco, et non proficiscebantur: statim autem ut recessisset, mouebant castra [h. non habet.]. Per uerbum Domini figebant tentoria [h. castrametabantur], et per uerbum illius proficiscebantur; erantque in excubiis Domini iuxta imperium eius per manum Mosi.

[B. XXIII, C. XXuIII, Cap. X.] Locutusque est Dominus ad Mosen, dicens: Fac tibi duas tubas [h. tibias] argenteas ductiles, quibus conuocare possis multitudinem quando mouenda sunt castra. Cumque  increpueris [h. increpuerint] tubis, congregabitur ad te omnis turba ad ostium tabernaculi federis. Si semel clangueris, uenient ad te principes, et capita multitudinis Isrel. Sin autem prolixior atque concisus clangor increpuerit [h. Si una illarum clanguerint, uenient ad te principes, capita multitudinis Isrel: sin autem concisus clangor increpuerit], mouebunt castra primi qui sunt ad orientalem plagam. In secundo autem sonitu et pari ululatu tube leuabunt tentoria [h. castra] qui habitant ad meridiem, et iuxta hunc modum reliqui facient, ululantibus tubis in profectionem. Quando autem congregandus est populus, simplex tubarum clangor erit, et non concise ululabunt. Filii autem Aaron sacerdotes clangent tubis: eritque hoc legitimum sempiternum in  generationibus uestris. Si exieritis ad bellum de terra uestra contra hostes, qui dimicant aduersum uos, clangetis ululantibus tubis, et erit recordatio uestri coram Domino Deo uestro, ut eruamini de manibus inimicorum uestrorum. Si quando habebitis epulum, et dies festos, et Kalendas, canetis tubis super holocaustis et pacificis uictimis, ut sint uobis in recordationem Dei uestri [h. in recordationem in conspectu Dei uestri]. Ego Dominus Deus uester. [T. uII, B. XXIu, C. XXIX.] Anno secundo, mense secundo, uigesima die mensis, eleuata est nubes de tabernaculo federis [h. testimonii]: profectique sunt filii Isrel per turmas suas de deserto Sinai, et recubuit nubes in solitudine Pharan: Moueruntque castra primi iuxta imperium Domini in manu Mosi. Filii Iuda  per turmas suas: quorum princeps erat Naasson filius Aminadab. In tribu filiorum Issachar fuit princeps Nathanel filius Suar. In tribus Zabulon erat princeps Eliab filius Helon. Depositumque est tabernaculum, quod portantes egressi sunt filii Gerson et Merari. Profectique sunt et filii Ruben, per turmas et ordinem suum: quorum princeps erat Elisur filius Sedeur. In tribu autem filiorum Simeon, princeps  fuit Selumiel filius Surisaddai. Porro in tribu Gad erat princeps Eliasaph filius Dehuel. Profectique sunt et Caathite portantes sanctuarium [h. Et erigebant tabernaculum donec uenirent, id est, erigebant tabernaculum filii Gerson et Merari, donec uenirent Caathite]. Tamdiu tabernaculum portabatur donec uenirent ad erectionis locum. Mouerunt castra et filii Ephraim per turmas suas, in quorum exercitu princeps erat Elisama filius Ammiud. In tribu autem filiorum Manasse princeps fuit Gamaliel filius Phadassur. Et in tribu Beniamin dux [uulg. add. erat] Abidan filius Gedeoni. Nouissimi castrorum omnium profecti sunt filii Dan per turmas suas, in quorum exercitu princeps fuit Ahiezer filius Amisaddai. In tribu autem filiorum Aser erat princeps Phagahiel filius Achran.  Et in tribu filiorum Nephthali princeps Ahira filius Henan. Hec sunt castra [h. He sunt profectiones], et profectiones filiorum Isrel per turmas suas, quando egrediebantur. [B. XXu, C. XXX.] Dixitque Moses Hobab filio Raguel Madianiti, cognato suo: Proficiscimur ad locum quem Dominus daturus est nobis: ueni nobiscum, ut benefaciamus tibi: quia Dominus bona promisit Isrel. Cui ille respondit: Non uadam tecum, sed reuertar in terram meam, in qua natus sum. Et ille: Noli, inquit, nos relinquere: tu enim nosti in quibus locis per desertum castra ponere debeamus, et eris ductor noster [h. Tu enim nosti quomodo in deserto castrametati sumus, et eris nobis ut oculi]. Cumque nobiscum ueneris, quidquid optimum fuerit ex opibus, quas nobis daturus  [uulg. traditurus] est Dominus, dabimus tibi. [B. XXuI.] Profecti sunt ergo de monte Domini uiam trium dierum, arcaque federis Domini precedebat eos, per dies tres prouidens castrorum locum. Nubes quoque Domini super eos erat per diem, cum incederent. Cumque eleuaretur arca, dicebat Moses. Surge, Domine, et dissipentur inimici tui, et fugiant qui oderunt te, a facie tua. Cum autem deponeretur, aiebat: Reuertere, Domine, ad multitudinem exercitus Isrel.

[B. XXuII, C. XXXI, Cap. XI.] Interea ortum est murmur populi, quasi dolentium pro labore, contra Dominum. Quod cum audisset Dominus, iratus est. Et accensus in eos ignis Domini deuorauit extremam castrorum partem. Cumque clamasset populus ad  Mosen, orauit Moses ad Dominum, et absorptus est ignis. uocauitque nomen loci illius, Incensio: eo quod incensus fuisset contra eos ignis Domini. [B. XXuIII. C. XXXII.] uulgus quippe promiscuum, quod ascenderat cum eis, flagrauit desiderio [a 1Kb] , sedens et flens, iunctis sibi pariter filiis Isrel, et ait: Quis dabit nobis ad uescendum carnes? Recordamur piscium, quos comedebamus in Aegypto gratis, in mentem  nobis ueniunt cucumeres, et pepones, porrique et cepe, et allia. [h. Nunc autem anima nostra arida est]. Anima nostra arida est, nichil aliud respiciunt oculi nostri nisi man. [C. XXXIII.] Erat autem man quasi semen coriandri, coloris bdellii. Circumibatque populus, et colligens illud, frangebat mola, siue terebat in mortario, coquens in olla, et faciens ex eo tortulas saporis quasi panis oleati. Cumque descenderet nocte super castra ros, descendebat pariter et man. Audiuit ergo Moses flentem populum per familias, singulos per ostia tentorii sui. Iratusque est furor Domini ualde: sed et Mosi intoleranda res uisa est. Et ait ad Dominum: Cur afflixisti seruum tuum? quare non inuenio gratiam coram te? et cur imposuisti pondus uniuersi populi huius super me? Numquid ego concepi  omnem hanc multitudinem, uel genui eam, ut dicas mihi: Porta eos in sinu tuo sicut portare solet nutrix infantulum, et defer in terram, pro qua iurasti patribus eorum? Unde mihi carnes, ut dem tante multitudini? flent contra me, dicentes: Da nobis carnes, ut comedamus. Non possum solus sustinere omnem hunc populum, quia grauis mihi est. Sin aliter tibi uidetur, obsecro [h. Si sic mihi facturus es, obsecro], ut interficias me, et inueniam gratiam in oculis tuis, ne tantis afficiar malis. [B. XXIX.] Et dixit Dominus ad Mosen: Congrega mihi septuaginta uiros de senibus Isrel, quos tu nosti quod senes populi sint ac magistri: et duces eos ad ostium tabernaculi federis [h. ad tabernaculum federis], faciesque ibi stare tecum, ut descendam, et loquor  tibi: et auferam de spiritu tuo, tradamque eis, ut sustentent tecum onus populi, et non tu solus graueris. Populo quoque dices: Sanctificamini cras, et comedetis carnes. Ego enim audiui uos dicere: Quis dabit nobis escas carnium? bene nobis erat in Aegypto. Ut det uobis Dominus carnes, et comedatis [h. Dabit quoque Dominus uobis carnes, et comedetis]: non uno die, nec duobus, uel quinque aut decem, nec uiginti quidem, sed usque ad mensem dierum, donec exeat per nares uestras, et uertatur in nauseam, eo quod repuleritis Dominum, qui in medio uestri est, et fleueritis coram eo dicentes: Quare egressi sumus ex Aegypto? [C. XXXIu.] Et ait Moses: Sexcenta millia peditum huius populi sunt. Et tu dicis: Dabo eis esum carnium mense integro? Numquid  ouium et boum multitudo cedetur, ut possit sufficere ad cibum? uel omnes pisces maris in unum congregabuntur, ut eos satient? Cui respondit Dominus: Numquid manus Domini inualida est? Iam nunc uidebis utrum meus sermo opere compleatur. [B. XXX, C. XXXu.] uenit igitur Moses, et narrauit populo uerba Domini, congregans septuaginta uiros de senibus populi [uulg. Isrel], quos stare fecit circa tabernaculum. Descenditque Dominus per nubem,  et locutus est ad eum auferens de spiritu, qui erat in Mose, et dans septuaginta uiris. Cumque requieuisset in eis spiritus, prophetauerunt, nec ultra cessauerunt [h. et non cessauerunt]. Remanserant autem in castris duo uiri, quorum unus uocabatur Eldad, et alter Medad, super quos requieuit spiritus. Nam et ipsi descripti fuerant, et non exierant ad tabernaculum. Cumque prophetarent in castris, cucurrit puer, et nuntiauit Mosi, dicens: Eldad et Medad prophetant in castris. Statim Iosue filius Nun, minister Mosi, electus e pluribus, ait: [a 1Kb] Domine mi Mose, prohibe eos [h. reclude eos]. At ille: Quid, inquit, emularis pro me? quis tribuat ut omnis populus prophetet, et det eis Dominus spiritum suum? [B. XXXI.] Reuersusque est Moses,  et maiores natu Isrel in castra. uentus autem egrediens a Domino, arreptas trans mare coturnices detulit, et demisit in castra itinere quantum uno die confici potest, ex omni parte castrorum per circuitum, uolabantque in ere duobus cubitis altitudine super terram [h. ex omni parte castrorum per circuitum, et duorum cubitorum altitudine super faciem terre]. Surgens ergo populus toto die illo, et nocte, ac die altero, congregauit coturnicum, qui parum, decem coros [h. qui parum decem aggeres, qui Hebraice dicuntur hamarim], et siccauerunt eas per gyrum castrorum. Adhuc carnes erant in dentibus [h. inter dentes] eorum, nec defecerat huiuscemodi cibus: et ecce furor Domini concitatus in populum, percussit eum plaga magna nimis. uocatusque est  ille locus, Sepulcra concupiscentie: ibi enim sepelierunt populum qui desiderauerat. [T. uIII.] Egressi autem de Sepulcris concupiscentie uenerunt in Asaroth, et manserunt ibi.

[B. XXXII, C. XXXuI, Cap. XII.] Locutaque est Maria et Aaron contra Mosen propter uxorem eius Aethiopissam, et dixerunt: Num per solum Mosen locutus est Dominus? nonne et nobis similiter est locutus? Quod cum audisset Dominus , statim locutus est ad eum, et ad Aaron et ad Mariam: Egredimini uos tantum tres ad tabernaculum federis. Cumque fuissent egressi, descendit Dominus in columna nubis, et stetit in introitu tabernaculi uocans Aaron et Mariam.  Qui cum issent, dixit ad eos: Audite sermones meos: Si quis fuerit inter uos propheta Domini, in uisione apparebo ei, uel per somnium loquar ad illum. At non talis seruus meus Moses, qui in omni domo mea fidelissimus est: ore enim ad os loquor ei, et palam, et non per enigmata et figuras Dominum uidet [h. et figuram Domini aspexit]. Quare ergo non timuistis detrahere seruo meo Mosi? Iratusque contra eos, abiit: nubes quoque recessit,  que erat super tabernaculum: et ecce Maria apparuit candens lepra quasi nix. Cumque respexisset eam Aaron, et uidisset perfusam lepra, ait ad Mosen: Obsecro, domine mi, ne imponas nobis hoc peccatum, quod stulte commisimus, ne fiat hec quasi mortua, et ut abortiuum quod proiicitur de uulua matris sue.

Ecce iam medium carnis eius deuoratum est a lepra [h. medietate carnis eius iam consumpta]. Clamauitque Moses ad Dominum, dicens: Deus, obsecro, sana eam. Cui respondit Dominus: Si pater eius exspuisset in faciem illius, nonne debuerat saltem septem dierum rubore suffundi? Separetur septem diebus extra castra, et postea reuocabitur [h. colligetur]. Exclusa est itaque Maria extra castra  septem diebus: et populus non est motus de loco illo, donec reuocata [h. collecta] est Maria.

[B. XXXIII, Cap. XIII.] Profectusque est populus de Aseroth, fixis tentoriis [h. castrametati sunt] in deserto Pharan. Ibique, locutus est Dominus ad Mosen, dicens: Mitte uiros, qui considerent terram Chanaan, quam daturus sum filiis Isrel, singulos de singulis tribubus, ex principibus [h. patrum suorum]. Fecit Moses quod Dominus imperauerat, de deserto Pharan mittens principes uiros, quorum ista sunt nomina. De tribu Ruben, Sammua filium Zecchur. De tribu Simeon, Saphat filium Huri. De tribu Iuda, Chaleb filium Iephonne. De tribu Issachar, Igal filium Ioseph. De tribu Ephraim, Osee filium Nun. De tribu Beniamin, Phalti filium Raphu.  De tribu Zabulon, Geddiel filium Sodi. De tribu Ioseph, ex tribu [uulg. sceptri] Manasse, Gaddi filium Susi. De tribu Dan, Ammiel filium Gemalli. De tribu Aser, Sathur [uulg. Sthur] filium Michel. De tribu Nephtali, Naabi filium uaphsi. De tribu Gad, Guel filium Machi. [C. XXXuII.] Hec sunt nomina uirorum, quos misit Moses ad considerandam terram: uoca uitque Osee filium Nun, Iosue. Misit ergo eos Moses ad considerandam terram Chanaan, et dixit ad eos: Ascendite per meridianam plagam. Cumque ueneritis ad montes [h. montem, id est, Ierusalem], considerate terram, qualis sit, et populum qui habitator est eius, utrum fortis sit an infirmus: pauci numero an plures: ipsa terra, bona an mala: urbes quales, murate an absque muris:  humus, pinguis an sterilis, nemorosa an absque arboribus. Confortamini, et afferte nobis de fructibus terre. Erat autem tempus quando iam precoces uue uesci possunt. Cumque ascendissent, explorauerunt terram a deserto Sin, usque Roob intrantibus Emath. Ascenderuntque ad meridiem, et uenerunt in Hebron, ubi erant Ahiman et Sesai et Tholmai filii Enac. Nam Hebron septem annis ante Thanim urbem Aegypti condita est. Pergentesque  usque ad torrentem Botri, absciderunt palmitem cum uua sua, quem portauerunt in uecte duo uiri. De malis quoque granatis et de ficis loci illius tulerunt: qui appellatus est Nehel-Eschol, id est, Torrens Botri, eo quod botrum inde portassent filii Isrel. Reuersique exploratores terre post quadraginta dies, omni regione circuita [h. non habet] uenerunt ad Mosen et Aaron et ad omnem cetum filiorum Isrel in desertum Pharan, quod est in Cades. Locutique eis et omni multitudini ostenderunt fructus terre, et narrauerunt, dicentes: uenimus in terram, ad quam misisti nos que reuera fluit lacte et melle, ut ex his fructibus cognosci potest: sed cultores fortissimos habet, et urbes grandes nimis [uulg. tac. nimis] atque muratas. Stirpem Enac uidimus  ibi. Amalec habitat in meridie, Hetheus et Iebuseus et Amorrheus in montanis: Chananeus uero moratur iuxta mare et circa fluenta Iordanis. Inter hec Chaleb compescens murmur populi, qui oriebatur contra Mosen, ait: Ascendamus, et possideamus terram, quoniam poterimus obtinere eam. Alii uero, qui fuerant cum eo, dicebant: Nequaquam ad hunc populum ualemus ascendere, quia fortior nobis est. Detraxeruntque terre, quam inspexerant, apud filios Isrel, dicentes: terra, quam lustrauimus, deuorat habitatores suos: populus, quem aspeximus, procere stature est. Ibi uidimus monstra quedam filiorum Enac de genere giganteo: quibus comparati, quasi locuste uidebamur.

[B. XXXIu, Cap. XIu.] Igitur uociferans omnis  turba fleuit nocte illa, et murmurati sunt contra Mosen et Aaron cuncti filii Isrel, dicentes: Utinam mortui essemus in Aegypto: [a 1Kb] et in hac uasta solitudine utinam pereamus, et non inducat nos Dominus in terram istam, ne cadamus gladio, [h. Utinam mortui essemus in Aegypto, aut in hac uasta solitudine. Quare Dominus inducit nos in terram istam, ut cadamus gladio?] et uxores ac liberi nostri ducantur captiui. Nonne melius est reuerti in Aegyptum? Dixeruntque alter ad alterum: Constituamus nobis ducem, et reuertamur in Aegyptum. Quo audito Moses et Aaron ceciderunt proni in terram coram omni multitudine filiorum Isrel. At uero Iosue filius Nun, et Chaleb filius Iephonne, qui et ipsi lustrauerant terram, sciderunt uestimenta sua, et ad  omnem multitudinem filiorum Isrel locuti sunt: Terra quam circuiuimus, ualde bona est. Si propitius fuerit Dominus, inducet nos in eam, et tradet humum lacte et melle manantem. Nolite rebelles esse contra Dominum: neque timeatis populum terre huius, quia sicut panem ita eos possumus deuorare. Recessit ab illis presidium: Dominus nobiscum est, nolite metuere. Cumque clamaret omnis multitudo, et lapidibus eos uellet opprimere, apparuit  gloria Domini super tectum federis [h. in tabernaculo federis] cunctis filiis Isrel. [B. XXXu.] Et dixit Dominus ad Mosen: Usquequo detrahet mihi populus iste? Quousque non credent mihi, in omnibus signis, que feci coram eis? Feriam igitur eos pestilentia, atque consumam: te autem faciam principem super gentem magnam, et fortiorem, quam hec est [h. Te autem faciam in gentem magnam et fortiorem, quam hec est]. [C. XXXuIII.] Et ait Moses ad Dominum: Ut audiant Aegyptii, de quorum medio eduxisti populum istum, et habitatores terre huius, qui audierunt quod tu, Domine, in populo isto sis, et facie uidearis ad faciem. Et nubes tua protegat illos, et in columna nubis precedas eos per diem, et in columna ignis per noctem: quod  occideris tantam multitudinem quasi unum hominem, et dicant: Non poterat introducere populum in terram, pro qua iurauerat: idcirco occidit eos in solitudine. Magnificetur ergo fortitudo Domini sicut iurasti dicens [h. sicut locutus es, dicens]: Dominus patiens et multe misericordie, auferens iniquitatem et scelera, nullumque [a 1Kb] innoxium derelinquens, qui uisitas peccata patrum in filios in tertiam et quartem generationem. Dimitte, obsecro, peccatum populi huius secundum magnitudinem misericordie tue, sicut propitius fuisti egredientibus de Aegypto usque ad locum istum. [B. XXXuI.] Dixitque Dominus: Dimisi iuxta uerbum tuum. uiuo ego, et implebitur gloria Domini uniuersa terra. Attamen omnes homines qui uiderunt maiestatem  meam, et signa, que feci in Aegypto et in solitudine, et tentauerunt me iam per decem uices, nec obedierunt uoci mee, non uidebunt terram pro qua iuraui patribus eorum, nec quisquam ex illis, qui detraxit mihi, intuebitur eam. Sed [uulg. tac. Sed] seruum meum Chaleb, qui plenus alio spiritu secutus est me, inducam in terram hanc, quam circuiuit, et semen eius possidebit eam. Quoniam Amalecites et Chananeus habitant in uallibus. Cras mouete castra, et reuertimini in solitudinem per uiam maris Rubri. [C. XXXIX.] Locutusque est Dominus ad Mosen et Aaron, dicens: Usquequo multitudo hec pessima murmurat contra me? querelas filiorum Isrel audiui. Dic ergo eis: uiuo ego, ait Dominus: sicut locuti estis, audiente me, sic faciam uobis. In solitudinem  hanc iacebunt cadauera uestra. Omnes qui numerati estis a uiginti annis et supra, et murmurastis contra me, non intrabitis terram, super quam leuaui manum meam ut habitare uos facerem [h. in ea], preter Chaleb filium Iephonne, et Iosue filium Nun. Paruulos autem uestros, de quibus dixistis, quod prede hostibus forent, introducam, ut uideant terram, que uobis displicuit. uestra cadauera  iacebunt in solitudine [h. in solitudine ista]. Filii uestri erunt uagi [h. pastores] in deserto anni quadraginta, et portabunt fornicationem uestram, donec consumantur cadauera [h. uestra] patrum in deserto, iuxta numerum quadraginta dierum, quibus considerastis terram: annus pro die imputabitur. Et [h. non habet] quadraginta annis recipietis iniquitates uestras, et scietis ultionem meam: quoniam sicut locutus sum, ita faciam omni multitudini huic pessime, que consurrexit aduersum me: in solitudine hac deficiet, et morietur. [C. XL.] Igitur omnes uiri, quos miserat Moses ad contemplandam terram, et qui reuersi murmurare fecerant contra eum omnem multitudinem, detrahentes terre quod esset mala, mortui sunt atque percussi in conspectu Domini.  Iosue autem filius Nun, et Chaleb filius Iephonne, uixerunt ex omnibus, qui perrexerant ad considerandam terram. Locutusque est Moses uniuersa uerba hec ad omnes filios Isrel, et luxit populus nimis. Et ecce mane primo surgentes ascenderunt uerticem montis, atque dixerunt: Parati sumus ascendere ad locum, de quo Dominus locutus est, quia peccauimus. Quibus Moses: Cur, inquit, transgredimini uerbum Domini, quod uobis non cedet in prosperum? [C. XLI.] Nolite ascendere, non enim est Dominus uobiscum [h. in medio uestrum], ne corruatis coram inimicis uestris. Amalecites et Chananeus ante uos sunt, quorum gladio corruetis, eo quod nolueritis acquiescere Domino, nec erit Dominus uobiscum. At illi contenebrati ascenderunt  in uerticem montis. Arca autem testamenti Domini et Moses non recesserunt de castris. Descenditque Amalecites et Chananeus, qui habitabat in monte, et percutiens eos, atque concidens, persecutus est eos usque Horma.

[T. IX, B. XXXuII, C. XLII, Cap. Xu.] Locutus est Dominus ad Mosen, dicens: Loquere ad filios Isrel, et dices ad eos: Cum ingressi fueritis terram habitationis uestre, quam ego dabo uobis, et feceritis oblationem Domino in holocaustum, aut uictimam, uota soluentes, uel sponte offerentes munera, aut in solemnitatibus uestris adolentes odorem suauitatis Domino, de bobus, siue de ouibus: offeret quicumque immolauerit uictimam, sacrificium simile decimam partem ephi [h. non habet] conspersam  oleo, quod mensuram habebit quartam partem hin, et uinum ad liba fundenda eiusdem mensure dabit in holocaustum, siue in uictimam. Per agnos singulos [b 14Kb] et [h. Et per singulos] arietes erit sacrificium simile duarum decimarum, que conspersa sit oleo tertie partis hin: et uinum ad libamentum tertie partis hin [uulg. tac. hin] eiusdem mensure offeret in odorem suauitatis Domino. Quando uero  de bobus feceris holocaustum aut hostiam, ut impleas uotum, uel pacificas uictimas, dabis per singulos boues simile tres decimas consperse oleo, quod habeat medium mensure hin, et uinum ad liba fundenda eiusdem mensure in oblationem suauissimi odoris Domino. Sic facies per singulos boues et arietes et agnos et hedos. Tam indigene, quam peregrini eodem ritu offerent sacrificia. Unum preceptum erit atque iudicium [h. legitimum unum et iudicium unum] tam uobis quam aduenis terre. [B. XXXuIII, C. XLIII.] Locutus est Dominus ad Mosen, dicens: Loquere filiis Isrel, et dices ad eos: Cum ueneritis in terram, quam dabo uobis, et comederitis de panibus regionis illius, separabitis primitias Domino de cibis uestris. Sicut de areis  primitias separatis, ita et de pulmentis [h. de farina conspersa] dabitis primitiua Domino [h. a generatione et generationibus uestris]. [C. XLIu.] Quod si per ignorantiam preterieritis quidquam horum, que locutus est Dominus ad Mosen, et mandauit per eum ad uos, a die, qua cepit iubere et ultra, oblitaque fuerit facere multitudo: offeret uitulum de armento, holocaustum in odorem suauissimum Domino, et sacrificium eius ac liba, ut ceremonie postulant, hircumque pro peccato, et rogabit sacerdos pro omni multitudine filiorum Isrel, et dimittetur eis, quoniam non sponte peccauerunt, nichilominus offerentes incensum Domino pro se et pro peccato atque errore suo: et dimittetur uniuerse plebi filiorum Isrel, et aduenis, qui peregrinantur inter uos  [uulg. eos]: quoniam culpa est omnis populi per ignorantiam. Quod si anima una nesciens peccauerit, offeret capram anniculam pro peccato suo, et deprecabitur pro ea sacerdos, quod inscia peccauerit coram Domino: impetrabitque ei ueniam, et dimittetur illi. Tam indigenis quam aduenis una lex erit omnium, qui peccauerint ignorantes. [C. XLu.] Anima uero, que per superbiam aliquid commiserit, siue ciuis sit ille, siue peregrinus , peribit de populo suo: uerbum enim Domini contempsit, et preceptum illius fecit irritum: idcirco delebitur, et portabit iniquitatem suam. [B. XXXIX, C. XLuI.] Factum est autem cum essent filii Isrel in solitudine, et inuenissent hominem colligentem ligna in die sabbati, obtulerunt  eum Mosi et Aaron et uniuerse multitudini. Qui recluserunt eum in carcerem, nescientes quid super eo facere deberent. Dixitque Dominus ad Mosen: Morte moriatur homo iste, obruat eum lapidibus omnis turba extra castra. Cumque eduxissent eum foras, obruerunt [uulg. add. eum] lapidibus, et mortuus est sicut preceperat Dominus. [B. XL, C. XLuII.] Dixit quoque Dominus ad Mosen: Loquere filiis Isrel, et dices ad eos ut faciant sibi fimbrias per angulos palliorum, ponentes [h. per generationes suas, ponentes, etc.] in eis uittas hyacinthinas: quas cum uiderint, recordabuntur [uulg. recordentur] omnium mandatorum Domini, nec sequantur cogitationes suas, et oculos per res uarias  fornicantes: sed magis memores preceptorum Domini faciant ea, sintque sancti Deo suo. Ego Dominus Deus uester qui eduxi uos de terra Aegypti, ut essem uester Deus [h. Ego Dominus Deus uester].

[T. X, B. XLI, Cap. XuI.] Ecce autem Core filius Isaac, filii Caath, filii Leui, et Dathan atque Abiram filii Eliab, On quoque filius Pheleth de filiis Ruben, surrexerunt contra Mosen, aliique filiorum Isrel ducenti quinquaginta uiri proceres synagoge, et qui tempore concilii per nomina uocabantur. Cumque stetissent aduersum Mosen et Aaron, dixerunt: Sufficiat uobis: quia omnis multitudo sanctorum est, et in ipsis est Dominus [h. in medio eorum Dominus]: Cur eleuamini super populum Domini? Quod cum audisset Moses, cecidit pronus in faciem [h. cecidit  super facies]: locutusque est ad Core et ad omnem multitudinem: Mane, inquit, notum faciet Dominus qui ad se pertineant, et sanctos applicabit sibi: et quos elegerit, appropinquabunt ei. Hoc igitur facite: Tollat unusquisque thuribula sua, tu Core, et omne concilium tuum: et hausto cras igne, ponite desuper thymiama coram Domino: et quemcumque elegerit, ipse erit sanctus: multum erigimini, filii Leui. Dixitque rursum ad Core: Audite, filii Leui: Num parum uobis est, quod separauit uos Deus Isrel ab omni populo, et iunxit sibi, ut seruiretis ei in cultu tabernaculi, et ut staretis coram frequentia populi, et ministraretis ei [h. ei, id est, populo]? Idcirco ad se fecit accedere te et omnes fratres tuos filios Leui, ut uobis etiam sacerdotium  uindicetis, et omnis globus tuus stet contra Dominum? quid est enim Aaron ut murmuretis contra eum? Misit ergo Moses ut uocaret Dathan et Abiram filios Eliab. Qui responderunt: Non uenimus. Numquid parum est tibi [h. non habet] quod eduxisti nos de terra, que lacte et melle manabat, ut occideres nos in deserto, nisi et dominatus fueris nostri? Reuera induxisti nos in terram, que fluit riuis lactis et mellis, et dedisti nobis possessiones agrorum et uinearum, an et oculos nostros uis eruere? Non uenimus [h. Non enim induxisti nos in terram que fluit riuis lactis et mellis, nec dedisti nobis possessiones agrorum et uinearum. Etiamsi oculi uirorum illorum eruerentur, non ueniemus]. Iratusque Moses ualde, ait ad Dominum: Ne respicias sacrificia eorum: tu  scis quod ne asellum quidem umquam acceperim ab eis, nec afflixerim quempiam eorum: Dixitque ad Core: Tu et omnis congregatio tua state seorsum coram Domino, et Aaron die crastino separatim. Tollite singuli thuribula uestra, et ponite super ea incensum, offerentes Domino ducenta quinquaginta thuribula: Aaron quoque teneat thuribulum suum. Quod cum fecissent, stantibus Mose et Aaron, et coaceruassent aduersum eos omnem multitudinem ad ostium tabernaculi, apparuit cunctis gloria Domini. [B. XLII.] Locutusque Dominus ad Mosen et Aaron, ait: Separamini de medio congregationis huius, ut eos repente disperdam. Qui ceciderunt proni in faciem, atque dixerunt: Fortissime Deus spirituum  uniuerse carnis, num uno peccante, contra omnes ira tua deseuiet [h. contra omnes indignaberis]? Et ait Dominus ad Mosen: Precipe uniuerso populo ut separetur a tabernaculis Core, Dathan et Abiram. Surrexitque Moses, et abiit ad Dathan et Abiram: et sequentibus eum senioribus Isrel, dixit ad turbam: Recedite a tabernaculis hominum impiorum [h.] istorum, et nolite tangere que ad eos pertinent, ne inuoluamini in peccatis eorum. Cumque recessissent a tentoriis eorum per circuitum, Dathan et Abiram egressi stabant in introitu papilionum suorum, cum uxoribus et liberis, omnique frequentia: Et ait Moses: In hoc scietis, quod Dominus miserit me ut facerem uniuersa que cernitis, et non ex proprio corde ea protulerim: Si consueta  hominum morte interierint, et uisitauerit eos plaga, qua et ceteri uisitari solent, non misit me Dominus: sin autem nouam rem fecerit Dominus, ut aperiens terra os suum deglutiat eos et omnia que ad illos pertinent, descenderintque uiuentes in infernum, scietis, quod blasphemauerint Dominum. Confestim igitur ut cessauit loqui, disrupta est terra sub pedibus eorum: et aperiens os suum, deuorauit [h. deglutiuit] illos cum tabernaculis suis et uniuersa substantia [uulg. add. eorum], descenderuntque uiui in infernum operti humo, et perierunt de medio multitudinis. At uero omnis Isrel, qui stabat per gyrum, fugit ad clamorem pereuntium, dicentes: Ne forte et nos terra deglutiat. Sed et ignis egressus a Domino, interfecit ducentos quinquaginta uiros, qui  offerebant incensum. Locutusque est Dominus ad Mosen, dicens: Precipe [h. dic] Eleazaro filio Aaron sacerdoti ut tollat thuribula que iacent in incendio, et ignem huc illucque dispergat: quoniam sanctificata sunt in mortibus peccatorum, producatque ea in laminas [h. Et eadem thuribula peccatorum producat in laminas], et affigat altari eo quod oblatum sit in eis incensum Domino, et sanctificata sint, ut cernant ea pro signo et monimento filii Isrel. Tulit ergo Eleazar sacerdos thuribula enea, in quibus obtulerant hi quos incendium deuorauit, et produxit ea in laminas, affigens altari, ut haberent postea filii Isrel, quibus commonerentur, ne quis accedat alienigena, et qui non est de semine Aaron,  ad offerendum incensum Domino, ne patiatur sicut passus est Core, et omnis congregatio eius, loquente Domino ad Mosen. Murmurauit autem omnis multitudo filiorum Isrel sequenti die contra Mosen et Aaron, dicens: uos interfecistis populum Domini. Cumque [a 1Kb] oriretur seditio, et tumultus incresceret, Moses et Aaron fugerunt ad tabernaculum federis. [b 1Kb] Quod postquam ingressi sunt, operuit nubes tabernaculum [uulg. tac. tabernaculum], et apparuit gloria Domini. Dixitque Dominus ad Mosen [c 1Kb] : Recedite de medio huius multitudinis, etiam nunc delebo eos. [B. XLIII, C. XLuIII]. Cumque iaceret in terra, dixit Moses ad Aaron: Tolle thuribulum, et hausto igne de altari, mitte incensum desuper, pergens cito ad populum, ut roges pro eis: iam enim  egressa est ira [h. indignatio] a Domino, et plaga deseuit. Quod cum fecisset Aaron, et cucurrisset ad mediam multitudinem, quam iam uastabat incendium, obtulit thymiama: et stans inter mortuos ac uiuentes, pro populo deprecatus est, [d 1Kb] et plaga [h. incendium] cessauit. Fuerunt autem qui percussi sunt, quatuordecim millia hominum, et septingenti absque his qui perierant in seditione Core. Reuersusque est Aaron ad Mosen ad ostium tabernaculi federis postquam quieuit interitus.

[B. XLIu, C. XLIX, Cap. XuII.] Et locutus est Dominus ad Mosen, dicens: Loquere ad filios Isrel, et accipe ab eis uirgas singulas per cognationes suas, a cunctis principibus tribuum, uirgas duodecim [h. et sint uirge duodecim], et uniuscuiusque nomen  superscribes uirge sue. Nomen autem Aaron erit in tribu [h. in uirga]. Leui, et una uirga cunctas eorum [uulg. seorsum] familias continebit: ponesque eas in tabernaculo federis coram testimonio, ubi loquar ad te. Quem ex his elegero, germinabit uirga eius, et cohibebo a me querimonias filiorum Isrel, quibus contra uos murmurant. Locutusque est Moses ad filios Isrel: et dederunt ei omnes principes uirgas per singulas tribus: fueruntque uirge duodecim cum [h. Cum. Nostri, absque] [e 1Kb] uirga Aaron. Quas cum posuisset Moses coram Domino in tabernaculo testimonii, sequenti die regressus inuenit germinasse uirgam Aaron in domo Leui, et turgentibus gemmis, eruperant flores, qui, foliis dilatatis, in  amygdalas deformati sunt [h. qui in amygdalas de formati sunt]. Protulit ergo Moses omnes uirgas de conspectu Domini ad cunctos filios Isrel: uideruntque, et receperunt singuli uirgas suas. Dixitque Dominus ad Mosen: Refer uirgam Aaron in tabernaculum testimonii, ut seruetur ibi in signum rebellium filiorum [uulg. add. Isrel], et quiescant querele eorum a me, ne moriantur. Fecitque Moses sicut preceperat Dominus. Dixerunt autem filii Isrel ad Mosen: Ecce defecimus [uulg. consumpti sumus], omnes periuimus. Quicumque accedit ad tabernaculum Domini, morietur [uulg. moritur]. Num usque ad internecionem cuncti delendi sumus?

[T. XI, B. XLu, C. L, Cap. XuIII.] Dixitque Dominus ad Aaron: Tu, et filii tui, et domus patris  tui tecum, portabitis iniquitatem sanctuarii: et tu et filii tui simul sustinebitis peccata sacerdotii uestri. Sed et fratres tuos de tribu Leui, sceptrum patris tui sume tecum, prestoque sint et ministrent tibi, tu autem et filii tui ministrabitis in tabernaculo testimonii. Excubabuntque Leuite ad precepta tua, et ad cuncta opera tabernaculi: ita dumtaxat, ut ad uasa sanctuarii et ad altare non accedant, ne et illi moriantur, et uos pereatis simul. Sint autem tecum, et excubent in custodiis tabernaculi, et in omnibus ceremoniis eius. Alienigena non miscebitur uobis. Excubate in custodia sanctuarii, et in ministerio altaris, ne oriatur indignatio super filios Isrel. Ego dedi uobis fratres uestros Leuitas de medio filiorum Isrel, et tradidi [a 1Kb] domum Domino, ut seruiant in ministeriis  tabernaculi eius. Tu autem et filii tui, custodite sacerdotium uestrum; et omnia que ad cultum altaris pertinent, et intra uelum sunt, per sacerdotes administrabuntur. Si quis externus accesserit, occidetur [h. morietur]. [B. XLuI, C. LI]. Locutusque est Dominus ad Aaron: Ecce ego dedi tibi custodiam primitiarum mearum. Omnia que sanctificantur a filiis Isrel, tibi tradidi et filiis tuis pro officio sacerdotali legitima sempiterna. Hec ergo accipies [h. Hec ergo erunt tibi] de his que sanctificantur, et oblata sunt Domino. Omnis oblatio, et sacrificium, et quidquid pro peccato atque delicto redditur mihi, et cedit in sancta sanctorum, tuum erit, et filiorum tuorum. In sanctuario comedes illud [h. In sanctis sanctorum comedes illud]: mares tantum  edent ex eo, quia consecratum est tibi. Primitias autem, quas uouerint et obtulerint filii Isrel, tibi dedi, et filiis, ac filiabus tuis, iure perpetuo: qui mundus est in domo tua, uescetur eis. Omnem medullam [h. pinguedinem] olei, et uini, ac frumenti, quidquid offerunt primitiarum Domino, tibi dedi. Uniuerse frugum primitie, quas gignit humus, et Domino deportantur, cedent in usus tuos: qui mundus est in domo tua, uescetur eis. Omne quod ex uoto reddiderint filii Isrel, tuum erit [h. omne quod consecratur a filiis Isrel tuum erit]. Quidquid primum erumpit e uulua cuncte carnis, quam offerunt  Domino, siue ex hominibus, siue de pecoribus fuerit, tui iuris erit: ita dumtaxat, ut pro hominis primogenito pretium accipias, et omne animal quod immundum est, redimi facies, cuius redemptio erit post unum mensem, siclis argenti quinque [h. Cuius redemptio erit post unum mensem, ad estimationem tuam siclis argenti quinque], pondere sanctuarii. Siclus uiginti obolos habet. Primogenitum autem bouis et ouis et capre non facies redimi, quia sanctificata sunt Domino; sanguinem tantum eorum fundes super altare, et adipes adolebis in suauissimum odorem Domino. Carnes uero in usum tuum cedent, sicut pectusculum consecratum, et armus dexter, tua erunt. Omnes primitias sanctuarii, quas offerunt filii Isrel Domino, tibi dedi, et filiis ac  filiabus tuis, iure perpetuo. Pactum salis est sempiternum coram Domino, tibi ac filiis tuis. [C. LII.] Dixitque Dominus ad Aaron: In terra eorum nichil possidebitis, nec habebitis partem inter eos: ego pars et hereditas tua in medio filiorum Isrel: Filiis autem Leui dedi omnes decimas Isrelis in possessionem, pro ministerio quo seruiunt mihi in tabernaculo federis: ut non accedant ultra filii Isrel ad tabernaculum [h. federis], nec committant peccatum mortiferum, solis filiis Leui mihi in tabernaculo seruientibus, et portantibus peccata populi. Legitimum sempiternum erit in generationibus uestris. Nihil aliud possidebunt, decimarum oblatione contenti, quas in usus eorum et necessaria separaui. [C. LIII.] Locutusque est Dominus ad Mosen, dicens:  Precipe Leuitis, atque denuntia: Cum acceperitis a filiis Isrel decimas, quas dedi uobis [h. quas dedi uobis in hereditatem], primitias earum offerte Domino, id est, decimam partem decime, ut reputetur uobis in oblationem primitiuorum, tam de areis quam de torcularibus: et uniuersis quorum accipitis primitias [h. et reputabitur uobis, quasi de area et torculari dederitis primitias], offerte Domino, et date Aaron sacerdoti. Omnia que offeretis ex decimis, et in donaria Domini separabitis, optima et electa erunt. Dicesque ad eos: Si [h. Cum] preclara et meliora queque obtuleritis ex decimis, reputabitur uobis quasi de area et torculari dederitis primitias: et comedetis eas in omnibus locis uestris, tam uos quam familie uestre: quia pretium est pro ministerio,  quo seruitis in tabernaculo testimonii. Et non peccabitis super hoc, egregia uobis et pinguia reseruantes, ne polluatis oblationes filiorum Isrel, et moriamini.

[T. XII, B. XLuII, Cap. XIX.] Locutusque est Dominus ad Mosen et Aaron, dicens: Ista religio uictime [h. religio legis] quam constituit Dominus. Precipe filiis Isrel, ut adducant ad te uaccam rufam etatis integre, in qua nulla sit macula, nec portauerit iugum: tradetisque eam Eleazaro sacerdoti. Qui eductam extra castra, immolabit in conspectu omnium: et tingens digitum in sanguine eius [h. et tollens de sanguine eius in digito suo], asperget  contra fores tabernaculi septem uicibus, comburetque eam cunctis uidentibus, tam pelle et carnibus eius quam sanguine et fimo flamme traditis. Lignum quoque cedrinum, et hyssopum, coccumque bis tinctum sacerdos mittet in flammam, que uaccam uorat. Et tunc demum, lotis uestibus et corpore suo, ingredietur in castra, commaculatusque erit usque ad uesperum. Sed et ille qui combusserit eam, lauabit uestimenta sua et corpus, et immundus erit usque ad uesperum. Colliget autem uir mundus cineres uacce, et effundet eos [h. et ponet eos] extra castra in loco purissimo, ut sint multitudini filiorum Isrel in custodiam, et in aquam aspersionis: quia pro peccato [h. quia pro peccato sunt] uacca combusta est. Cumque lauerit, qui uacce portauerit  cineres, uestimenta sua, immundus erit usque ad uesperum. Habebunt hoc filii Isrel et aduene, qui habitant inter eos, [a 1Kb] sanctum iure perpetuo [h. legitimum sempiternum]. Qui tetigerit cadauer hominis, et propter hoc septem diebus fuerit immundus: aspergetur ex hac aqua die tertio et septimo, et sic mundabitur. Si die tertio aspersus non fuerit, septimo non poterit emundari. Omnis qui tetigerit humane anime morticinum, et aspersus hac commixtione non fuerit, polluet tabernaculum Domini, et peribit ex Isrel: quia aqua expiationis non est aspersus, immundus erit, et manebit spurcitia eius super eum. Ista est lex hominis qui moritur in tabernaculo: Omnes qui ingrediuntur tentorium illius, et uniuersa uasa que ibi sunt, polluta erunt septem  diebus. uas, quod non habuerit operculum, nec ligaturam desuper, immundum erit. Si quis in agro tetigerit cadauer occisi hominis, aut per se mortui, siue os illius, uel sepulcrum, immundus erit septem diebus. [C. LIu.] Tollentque de cineribus combustionis atque peccati [h. combustionis peccati], et mittent aquas uiuas super eos in uas. In quibus cum homo mundus tinxerit hyssopum, asperget ex eo omne tentorium, et cunctam supellectilem, et homines huiuscemodi contagione pollutos: atque hoc  modo mundus lustrabit immundum tertio et septimo die. Expiatusque die septimo, lauabit et se et uestimenta sua, et immundus erit usque ad uesperam. Si quis hoc ritu non fuerit expiatus, peribit anima illius de medio Ecclesie: quia sanctuarium Domini polluit, et non est aqua lustrationis aspersus. Erit [h. Non est aqua lustrationis aspersus, immundus erit] hoc preceptum legitimum sempiternum. Ipse quoque qui aspergit aquas, lauabit uestimenta sua. Omnis qui tetigerit aquas expiationis, immundus erit usque ad uesperum. Quidquid tetigerit immundus, immundum faciet: et anima que horum quidpiam tetigerit, immunda erit usque ad uesperam.

[B. XLuIII, C. Lu, Cap. XX.] ueneruntque filii  Isrel, et omnis multitudo in desertum Sin, mense primo, et mansit populus in Cades. Mortuaque est ibi Maria, et sepulta in eodem loco. Cumque indigeret aqua populus, coierunt aduersus Mosen et Aaron: et uersi in seditionem, dixerunt: Utinam periissemus inter fratres nostros coram Domino. Cur eduxistis Ecclesiam Domini in solitudinem, ut et nos et nostra iumenta moriantur [uulg. moriamur]? Quare nos fecistis ascendere de Aegypto, et adduxistis in locum istum pessimum, qui seri non potest, qui nec ficum gignit, nec uineas, nec mala granata, insuper et aquam non habet ad bibendum? Ingressusque Moses et Aaron, dimissa multitudine, tabernaculum federis, corruerunt proni in terram [b 3Kb] . [C. LuI.] Et apparuit gloria Domini [h. Et apparuit  illis gloria Domini] super eos. Locutusque est Dominus ad Mosen, dicens: Tolle uirgam, et congrega populum, tu et Aaron frater tuus, et loquimini ad petram coram eis, et illa dabit aquas. Cumque eduxeris aquam de petra, bibet omnis multitudo et iumenta eius. Tulit igitur Moses uirgam, que erat in conspectu Domini, sicut preceperat ei, congregata multitudine ante petram, dixitque eis: Audite, rebelles et increduli [h. non habet, increduli]. [c 1Kb] Num de petra hac uobis aquam poterimus [h. potero]  eiicere? Cumque eleuasset Moses manum, percutiens uirga bis silicem, egresse sunt aque largissime, ita ut populus biberet et iumenta. Dixitque Dominus ad Mosen et Aaron: Quia non credidistis mihi, ut sanctificaretis me coram filiis Isrel, non introducetis hos populos in terram quam dabo eis. Hec est aqua contradictionis, ubi iurgati sunt filii Isrel contra Dominum, et sanctificatus est in eis. [T. XIII, B. XLIX.] Misit interea nuntios Moses de Cades ad regem Edom, qui dicerent: Hec mandat [h. dicit] Frater tuus Isrel. Nosti omnem laborem qui apprehendit [h. inuenit] nos, quomodo descenderint patres nostri in Aegyptum, et habitauerimus ibi multo tempore, afflixerintque nos Aegyptii, et patres nostros, et quomodo clamauerimus ad Dominum,  et exaudierit nos, miseritque angelum, qui eduxerit nos de Aegypto. Et ecce in urbe Cades, que est in extremis finibus tuis, positi obsecramus, ut nobis transire liceat per terram tuam. Non ibimus per agros, nec per uineas, non bibemus aquas de puteis tuis, sed gradiemur uia publica, nec ad dexteram nec ad sinistram declinantes, donec transeamus terminos tuos. [C. LuII.] Cui respondit Edom: Non transibis per me, alioquin armatus occurram tibi. Dixeruntque filii Isrel: Per tritam gradiemur uiam, et si biberimus aquas tuas nos et pecora nostra, dabimus quod iustum est: nulla erit in pretio difficultas, tantum uelociter transeamus. At ille respondit: Non transibis. Statimque egressus est obuius, cum infinita multitudine, et manu forti, nec  uoluit acquiescere deprecanti, ut concederet transitum per fines suos, quamobrem diuertit ab eo Isrel. Cumque castra mouissent de Cades, uenerunt in montem Hor, qui est in finibus terre Edom. [C. LuIII.] Ubi locutus est Dominus ad Mosen: Pergat, inquit, Aaron ad populos suos: non enim intrabit terram, quam dedi filiis Isrel, eo quod incredulus fuerit [h. eo quod increduli fueritis] ori meo, ad Aquas contradictionis. Tolle Aaron, et filium eius cum eo, et duces eos in montem Hor. Cumque nudaueris patrem ueste sua, indues ea Eleazarum filium eius, et Aaron colligetur, et morietur ibi. Fecit Moses ut preceperat Dominus, et ascenderunt in montem Hor coram omni multitudine. Cumque Aaron spoliasset uestibus suis, induit  eis Eleazarum filium eius. Illo mortuo in montis supercilio, descendit cum Eleazaro. Omnis autem multitudo uidens occubuisse Aaron, fleuit super eo triginta diebus per cunctas familias suas.

[B. LI, C. LIX, Cap. XXI.] Quod cum audisset Chananeus rex Arad, qui habitabat ad meridiem, uenisse scilicet Isrel per exploratorum uiam, pugnauit contra illum, et uictor exsistens, duxit ex eo predam. At Isrel uoto se Domino obligans ait: Si tradideris populum istum in manu mea, delebo [h. anathematizabo] urbes eius. Exaudiuitque Dominus preces Isrel, et tradidit Chananeum, quem ille interfecit, subuersis urbibus eius, et uocauit nomen loci illius Horma, id est, anathema. Profecti sunt autem et de monte Hor per uiam, que ducit ad mare  Rubrum, ut circumirent terram Edom. Et tedere cepit populum itineris ac laboris. [B. LII.] Locutusque contra Deum et Mosen, ait: Cur eduxisti nos de Aegypto, ut moreremur in solitudine? Deest panis, non sunt aque: anima nostra iam nauseat super cibo isto leuissimo. Quamobrem misit Dominus in populum ignitos serpentes, ad quorum plagas [h. morsus], et mortes plurimorum, uenerunt ad Mosen, atque dixerunt: Peccauimus quia locuti sumus contra Dominum et te: ora ut tollat a nobis serpentem. Orauitque Moses pro populo. [C. LX.] Et locutus est Dominus ad eum: Fac serpentem [a 1Kb] , et pone eum pro signo, qui percussus aspexerit eum, uiuet. Fecit ergo Moses serpentem eneum, et posuit eum pro signo; quem cum percussi aspicerent, sanabantur.  Profectique filii Isrel castrametati sunt in Oboth. Unde egressi fixere tentoria in Hieabarim, in solitudine, que respicit Moab contra orientalem plagam. Et inde mouentes, uenerunt ad torrentem Zared. [B. LIII.] Quem relinquentes castrametati sunt contra Arnon, que est in deserto, et prominet in finibus Amorrhei. Siquidem Arnon terminus est in Moab, diuidens Moabitas et Amorrheos. Unde dicitur in libro Bellorum Domini: Sicut fecit in mari Rubro, sic faciet in torrentibus Arnon. Scopuli torrentium inclinati sunt, ut requiescerent in [b 1Kb] Ar, et recumberent in finibus Moabitarum. [C. LXI.] Et ex eo loco apparuit puteus, super quo locutus est Dominus ad Mosen: Congrega populum, et dabo ei aquam. Tunc cecinit Isrel [c 2Kb] carmen istud: Ascendat  puteus. Concinebant: Puteus, quem foderunt principes, et parauerunt duces multitudinis in datore legis [h. in doctore legis], et in baculis suis. [a 1Kb] De solitudine, Matthana: et de Matthana, Nahaliel: de Nahaliel in Bamoth. De Bamoth, uallis est in regione Moab, in uertice Phasga, quod respicit contra desertum. Misit autem Isrel nuntios ad Seon regem Amorrheorum, dicens: Obsecro ut transire mihi liceat per terram tuam, non declinabimus in agros et in uineas, non bibemus [b 1Kb] aquas ex puteis, uia regia gradiemur, donec transeamus terminos tuos. Qui concedere noluit, ut transiret Isrel per fines suos: quin potius, exercitu congregato, egressus est obuiam in desertum, et uenit in Iasa, pugnauitque contra eum. A quo percussus est in ore gladii, et  possessa est terra eius ab Arnon usque Iebboc, et filios Ammon: quia forti presidio tenebantur termini Ammonitarum. [C. LXII.] Tulit ergo Isrel omnes ciuitates eius, et habitauit in urbibus Amorrhei, in Esebon scilicet, et uiculis eius. Urbs Esebon fuit Seon regis Amorrhei, qui pugnauit contra regem [c 1Kb] Moab: [d 1Kb] et tulit omnem [h. contra regem Moab priorem] terram, que ditionis illius fuerat, usque Arnon. Idcirco dicitur in Prouerbio: uenite in Esebon, edificetur, et construatur ciuitas Seon. Ignis egressus est de Esebon, flamma de oppido Seon, et deuorauit Ar Moabitarum, et habitatores excelsorum Arnon. ue tibi, Moab! peristi, popule Chamos! Dedit filios eius in fugam, et filias in captiuitatem regi Amorrheorum, Seon. Iugum ipsorum disperiit ab  Esebon usque Dibon: lassi peruenerunt in Nophe, et [e 1Kb] usque [h. que contra] Medaba. [B. LIu.] Habitauit itaque Isrel in terra Amorrhei. Misitque Moses qui explorarent Iazer: cuius ceperunt uiculos, et possederunt habitatores. uerteruntque se, et ascenderunt per uiam Basan, et occurrit eis Og rex Basan cum omni populo suo, pugnaturus in Edrai. Dixitque Dominus ad Mosen: Ne timeas eum, quia in manu tua tradidi illum, et omnem populum ac terram eius, faciesque illi sicut fecisti Seon regi Amorrheorum habitatori Esebon. Percusserunt igitur et hunc cum filiis suis, uniuersumque populum eius usque ad internecionem, et possederunt terram illius.

[B. Lu, Cap. XXII.] Profectique castrametati sunt  in campestribus Moab, ubi trans Iordanem Iericho sita est. [T. XIu, C. LXIII.] uidens autem Balac filius Sepphor omnia, que fecerat Isrel Amorrheo, et quod pertimuissent eum Moabite, et impetum eius ferre non possent, dixit ad maiores natu Madian: ita delebit hic populus omnes, qui in nostris finibus commorantur, quomodo solet bos herbas usque ad radices carpere. Ipse erat eo tempore rex in Moab. Misit ergo nuntios ad Balaam filium Beor hariolum, qui habitabat super flumen terre [f 8Kb] filiorum Ammon [h. Misit ergo nuntios ad Balaam filium Behor, qui habitabat in Phetho super flumen terre filiorum populi sui], ut uocarent eum, et dicerent: Ecce egressus est populus ex Aegypto, qui operuit superficiem terre, sedens contra me. ueni igitur, et maledic populo  huic, quia fortior me est: si quo modo possim percutere eum, et eiicere de terra mea [h. non habet, mea]: noui enim quod benedictus sit, cui benedixeris, et maledictus, in quem maledicta congesseris. Perrexeruntque seniores Moab, et maiores natu Madian, habentes diuinationis pretium in manibus. Cumque uenissent ad Balaam, et narrassent ei omnia uerba Balac, ille respondit: Manete hic nocte, et respondebo quidquid mihi dixerit Dominus. Manentibus autem illis apud Balaam, uenit Deus, et ait ad eum: Quid sibi uolunt homines isti apud te? [h. qui sunt omnes isti qui sunt apud te?] Respondit: Balac, filius Sepphor rex Moabitarum, misit ad me, dicens: Ecce populus qui egressus est de Aegypto, operuit superficiem terre: ueni et maledic  ei, si quo modo possim pugnans abigere eum. Dixitque Deus ad Balaam: Noli ire cum eis, neque maledicas populo, quia benedictus est. Qui mane consurgens dixit ad principes: Ite in terram uestram, quia prohibuit me Dominus uenire uobiscum. Reuersi principes dixerunt ad Balac: Noluit Balaam uenire nobiscum. Rursum ille multo plures et nobiliores quam ante miserat, misit. Qui, cum uenissent ad Balaam, dixerunt: Sic dicit [h. Hec dicit] Balac filius Sepphor: Ne cuncteris uenire ad me: paratus sum honorare te, et quidquid uolueris dabo [h. faciam. uulg. add. tibi]: ueni, et maledic populo isti. Respondit Balaam: Si dederit mihi Balac plenam domum suam argenti et auri, non potero immutare uerbum Domini Dei mei: ut uel plus, uel minus  loquar. Obsecro, ut hic maneatis etiam hac nocte, et scire queam quid mihi rursum respondeat Dominus. uenit ergo Deus ad Balaam nocte, et ait ei: Si uocare te uenerunt homines isti, surge, et uade cum eis: ita dumtaxat, ut quod tibi precepero, facias. Surrexit Balaam mane, et strata asina sua, profectus est cum eis. Et iratus est Deus [h. Et iratus est Deus eo quod pergeret]. Stetitque angelus Domini in uia contra Balaam, qui sedebat asine, et duos pueros habebat secum. Cernens asina angelum [h.] Domini stantem in uia, euaginato gladio, auertit se de itinere, et ibat per agrum. Quam cum uerberaret Balaam, et uellet ad semitam reducere, stetit angelus [h.] Domini in angustiis duarum maceriarum, quibus uinee cingebantur. Quem uidens asina,  iunxit se parieti, et attriuit sedentis pedem. At ille iterum uerberabat eam: et nichilominus angelus [h.] Domini ad locum angustum transiens, ubi nec ad dexteram nec ad sinistram poterat deuiare, obuius stetit. Cumque uidisset asina stantem angelum [h.] Domini, cecidit sub pedibus sedentis, qui iratus, uehementius cedebat fuste [h. baculo] latera eius. [C. LXIu.] Aperuitque Dominus os asine, et locuta est: Quid feci tibi? cur perculis me ecce iam tertio? Respondit Balaam: Quia commeruisti, et illusisti mihi [h. Quia illusisti mihi]: utinam haberem gladium, ut te percuterem [h. Si haberem gladium in manu mea, utique interficerem te]. Dixit asina: Nonne animal tuum sum, cui semper sedere consueuisti usque in presentem diem? dic quid simile umquam  fecerim tibi. At ille ait: Numquam. Protinus aperuit Dominus oculos Balaam, et uidit angelum [h.] Domini stantem in uia, euaginato gladio, adorauitque eum pronus in terram [h. non habet, in terram]. Cui angelus [h.] Domini: Cur, inquit, tertio uerberas asinam tuam? Ego ueni ut aduersarer tibi, quia peruersa est uia tua, mihique contraria, et nisi asina declinasset de uia, dans locum resistenti, te occidissem, et illa uiueret. Dixit Balaam: Peccaui, nesciens quod tu stares contra me, et nunc si displicet tibi ut uadam, reuertar. Ait angelus [h.] Domini: uade cum istis, et caue ne aliud quam precepero tibi loquaris: Iuit igitur cum principibus. Quod cum audisset Balac, egressus est in occursum eius, in oppido Moabitarum, quod situm est in extremis  finibus Arnon. Dixitque ad Balaam: Misi nuntios ut uocarem te: cur non statim uenisti ad me? an quia mercedem aduentui tuo reddere nequeo? Cui ille respondit: Ecce adsum: numquid potero loqui aliud, nisi quod Deus posuerit in ore meo? Perrexerunt ergo simul, et uenerunt in urbem, que in extremis [Husoth, que uertitur in Latinum, extrema] regni eius [a 10Kb] finibus erat [h. Non habet,  que in extremis finibus regni eius erat. Sic habet: Et uenerunt in urbem]. Cumque occidisset Balac boues et oues, misit ad Balaam, et principes qui cum eo erant, munera. Mane autem facto, duxit eum ad excelsa Baal, et intuitus est extremam partem populi.

[Cap. XXIII.] Dixitque Balaam ad Balac: Aedifica mihi hic septem aras, et para totidem uitulos, eiusdemque numeri arietes. Cumque fecisset iuxta sermonem Balaam, imposuerunt simul uitulum et arietem super aram. Dixitque Balaam ad Balac: Sta paulisper [h. non habet paulisper] iuxta holocaustum tuum, donec uadam, si forte occurrat mihi Dominus, et quodcumque imperauerit, loquar tibi. Cumque abiisset uelociter, occurrit ei Deus. Locutusque est ad  eum Balaam: Septem, inquit, aras erexi, et imposui uitulum et arietem desuper. Dominus autem posuit uerbum in ore eius, et ait: Reuertere ad Balac, et hec loqueris. Reuersus inuenit stantem Balac iuxta holocaustum suum, et omnes principes Moabitarum: assumptaque parabola sua, dixit: De Aram adduxit me Balac rex Moabitarum, de montibus Orientis: ueni, inquit, et maledic Iacob: propera, et detestare Isrel. Quomodo maledicam, cui non maledixit Deus? Qua ratione detester quem Dominus non detestatur? De summis silicibus uidebo [h. uideo, et considero] eum, et de collibus considerabo illum. Populus solus habitabit, et inter gentes non reputabitur. Quis dinumerare possit puluerem Iacob, et nosse numerum stirpis Isrel? Moriatur anima mea morte iustorum,  et fiant nouissima mea horum similia. Dixitque Balac ad Balaam: Quid est hoc quod agis? ut malediceres inimicis meis uocaui te [h. tuli te]: et tu econtrario benediciseis. Cui ille respondit: Num aliud possum loqui, nisi quod iusserit Dominus? Dixit ergo Balac: ueni mecum in alterum locum unde partem Isrelis uideas, et totum uidere non possis: inde maledicito ei. Cumque duxisset eum in locum sublimem, super uerticem montis [h. non habet, montis] Phasga, edificauit Balaam septem aras, et impositis desuper uitulis atque arietibus [uulg. uitulo et ariete], dixit ad Balac: Sta hic iuxta holocaustum tuum, donec ego pergam obuius. Cui cum Dominus occurrisset, posuissetque uerbum in ore eius, ait: Reuertere ad Balac, et hec loqueris [uulg. add. ei].  Reuersus inuenit eum stantem iuxta holocaustum suum, et principes Moabitarum cum eo. Ad quem Balac: Quid, inquit, locutus est Dominus? Et ille assumpta parabola sua, ait: Sta, Balac, et ausculta; audi, fili Sepphor [h. Balac, et audi, ausculta, fili Sepphor, eloquia mea]: Non est Deus quasi homo, ut mentiatur: nec ut filius hominis, ut mutetur. Dixit ergo, et non faciet? locutus est, et non implebit?  [a 1Kb] Ad benedicendum adductus sum, benedictionem prohibere non ualeo [h. Ecce benedictiones accepi, a quibus prohiberi non ualeo]. Non est idolum in Iacob, nec uidetur simulacrum in Isrel. Dominus Deus eius cum eo est, et clangor uictorie regis in illo. Deus eduxit eum de Aegypto, cuius fortitudo similis est Rhinocerotis. Non est augurium in Iacob, nec diuinatio in Isrel. Temporibus suis dicetur Iacob et Isreli quid operatus sit Deus [h. quid operatur Deus]. Ecce populus ut leena consurget, et quasi leo erigetur: non accubabit, donec deuoret predam, et occisorum sanguinem bibat. Dixitque Balac ad Balaam: Nec maledicas ei [uulg. tac. ei], nec benedicas. Et ille ait: Nonne dixi tibi, quod quidquid mihi Dominus [uulg. Deus] imperaret,  hoc facerem? Et ait Balac ad eum: ueni et ducam te ad alium locum: si forte placeat Deo ut inde maledicas ei. Cumque duxisset cum super uerticem montis Phohor, qui respicit solitudinem, dixit ei Balaam: Aedifica mihi hic septem aras, et para totidem uitulos, eiusdemque numeri arietes. Fecit Balac ut Balaam dixerat: imposuitque uitulos et arietes per singulas aras.

[Cap. XXIu.] Cumque uidisset Balaam quod placeret Domino, ut benediceret Isreli, nequaquam abiit ut ante perrexerat, ut augurium quereret: sed dirigens contra desertum uultum suum, et eleuans oculos uidit Isrel in tentoriis commorantem per tribus suas, et irruente in se Spiritu Dei, assumpta parabola, ait: Dixit Balaam filius Beor: dixit homo,  cuius obturatus est oculus: dixit auditor sermonum Dei, qui uisionem Omnipotentis intuitus est, qui cadit, et sic aperiuntur oculi eius. Quam pulchra tabernacula tua, Iacob, et tentoria tua, Isrel! ut ualles nemorose, ut horti iuxta fluuios irrigui, ut tabernacula que fixit Dominus, quasi cedri propter aquas. Fluet aqua de situla eius, et semen illius erit in aquas multas. Tolletur propter Agag, rex eius, et auferetur regnum illius. Deus eduxit eum de Aegypto, cuius fortitudo similis est rhinocerotis. Deuorabunt gentes hostes illius, ossaque eorum confringent, et perforabunt sagittis. Accubans dormiuit ut leo, et quasi leena, quam suscitare nullus audebit. [h. Quis suscitabit eum?] Qui benedixerit tibi, erit et ipse benedictus: qui maledixerit tibi [uulg. tac. tibi], in  maledictionem reputabitur. Iratusque Balac contra Balaam, complosis manibus, ait: Ad maledicendum inimicis meis uocaui te, quibus econtrario tertio benedixisti: reuertere [h. fuge] ad locum tuum. Decreueram quidem magnifice honorare te, sed Dominus priuauit te honoro disposito. Respondit Balaam ad Balac: Nonne nuntiis tuis, quos misisti ad me, dixi: Si dederit mihi Balac plenam domum suam argenti  et auri, non potero preterire sermonem Domini Dei mei [h. non habet Dei mei], ut uel boni quid uel mali proferam ex corde meo: sed quidquid Dominus dixerit, hoc loquar? uerumtamen pergens ad populum meum, dabo consilium, quid populus tuus huic populo faciat extremo tempore. Sumpta igitur parabola, rursum ait: Dixit Balaam filius Beor: dixit homo, cuius obturatus est oculus: dixit auditor sermonum Dei, qui nouit doctrinam Altissimi et uisiones Omnipotentis uidet, qui cadens apertos habet oculos. uidebo eum, sed non modo: intuebor illum, sed non prope [h. uideo eum, sed non modo; considero illum, sed non prope]. Orietur stella ex Iacob, et consurget uirga ex Isrel, et percutiet duces Moab, uastabitque omnes filios Seth. Et  erit Idumea possessio eius: hereditas Seir cedet inimicis suis: Isrel uero fortiter aget. De Iacob erit qui dominetur, et perdat reliquias ciuitatis. Cumque uidisset Amalec, assumens parabolam ait: Principium gentium Amalec, cuius extrema perdentur. uidit quoque Cineum: et assumpta parabola ait: Robustum est quidem habitaculum tuum: sed si in petra posueris nidum tuum, et fueris electus de stirpe Cinei [Librariorum errore uitium inoleuit, ut pro Cineo hic Cain scribatur], quamdiu poteris permanere? Assur enim capiet te. Assumptaque parabola iterum locutus est: heu, quis uicturus est, quando ista faciet Deus? uenient in trieribus de Italia, superabunt Assyrios, uastabuntque Hebreos, et ad extremum etiam ipsi peribunt. Surrexitque Balaam, et  reuersus est in locum suum: Balac quoque uia, qua uenerat, rediit.

[T. Xu, B. LuI, C. LXu, Cap. XXu.] Morabatur autem eo tempore Isrel in Setthim, et fornicatus est populus cum filiabus Moab, que uocauerunt eos ad sacrificia sua [h. ad sacrificia deorum suorum]. At illi comederunt et adorauerunt deos earum. Initiatusque est Isrel Beel-Phehor, et iratus Dominus Isrel [h. Adiunctusque est Isrel. uulg. tac. Isrel], ait ad Mosen: Tolle cunctos principes populi, et suspende eos contra solem in patibulis: ut auertatur furor meus ab Isrel. Dixitque Moses ad Iudices Isrel: Occidat unusquisque proximos suos, qui initiati [h. adiuncti] sunt Beel-Phehor. Et ecce unus de filiis Isrel intrauit coram fratribus suis ad scortum  Madianitin, uidente Mose, et omni turba filiorum Isrel, qui flebant ante fores tabernaculi [C. LXuI]. Quod cum uidisset Phinees filius Eleazar filii Aaron sacerdotis, surrexit de medio multitudinis, et arrepto pugione, ingressus est post uirum Isreliten in lupanar, et perfodit ambos simul, uirum scilicet et mulierem, in locis genitalibus. Cessauitque plaga a fiilis Isrel, et occisi sunt uiginti quatuor millia hominum.  Dixitque Dominus ad Mosen; Phinees filius Eleazar filii Aaron sacerdotis auertit iram meam a filiis Isrel, quia zelo meo commotus est contra eos, ut non ipse delerem filios Isrel in zelo meo. Idcirco loquere ad eum [h. non habet, ad eum]: Ecce do ei pacem federis mei, et erit tam ipsi quam semini illius pactum sacerdotii sempiternum, quia zelatus est pro Deo suo, et expiauit scelus filiorum Isrel. Erat autem nomen uiri Isrelite, qui occisus est cum Madianitide, Zambri filius Salu, dux de cognatione et tribu Simeonis. Porro mulier Madianitis, que pariter interfecta est, uocabatur Chozbi, filia Sur, principis nobilissimi Madianitarum. [B. LuII.] Locutusque est Dominus ad Mosen, dicens: Hostes uos sentiant Madianite, et percutite eos: quia et  ipsi hostiliter egerunt contra uos, et decepere insidiis per idolum Phehor, et Chozbi filiam ducis Madian sororem suam, que percussa est in die plage pro sacrilegio Phehor.

[B. LuIII, C. LXuII, Cap. XXuI.] Postquam noxiorum sanguis effusus est, dixit Dominus ad Mosen, et Eleazarum filium Aaronis sacerdotem: Numerate omnem summam filiorum Isrel a uiginti annis et supra, per domos [h. per domos patrum suorum], et cognationes suas, cunctos qui possunt ad bella procedere. Locuti sunt itaque Moses et Eleazar [h. Numerauerunt itaque Moses et Eleazar] sacerdos in campestribus Moab super Iordanem contra Iericho, ad eos qui erant a uiginti annis et supra, sicut Dominus imperarat, quorum iste est numerus: Ruben  primogenitus Isrel. Huius filius, Enoch, a quo familia Enochitarum: et Phallu, a quo familia Phalluitarum, et Esron, a quo familia Esronitarum, et Charmi, a quo familia Charmitarum. He sunt familie de stirpe Ruben: quarum numerus inuentus est, quadraginta tria millia et septingenti triginta. Filius Phallu, Eliab. Huius filii, Namuel et Dathan, et Abiram. Isti sunt Dathan et Abiram principes populi, qui surrexerunt contra Mosen et Aaron in seditione Core, quando contra Dominum rebellarunt, et aperiens terra os suum deuorauit Core [h. deglutiuit eos et Core], morientibus plurimis, quando combussit ignis ducentos quinquaginta uiros, factum est grande miraculum, ut, Core pereunte, filii illius non perirent [h. filii quoque Core  non perierunt]. Filii Simeon per cognationes suas. Namuel, ab hoc familia Namuelitarum: Iamin, ab hoc familia Iaminitarum: Iachin, ab hoc familia Iachinitarum: Zare, ab hoc familia Zareitarum: Saul, ab hoc familia Saulitarum. He sunt familie de stirpe Simeon, quarum omnis numerus fuit, uiginti duo millia ducenti. Filii Gad per cognationes suas: Sephon, ab hoc familia Sephonitarum: Aggi, ab hoc familia Aggitarum: Suni, ab hoc familia Sunitarum: Ozni,  ab hoc familia Oznitarum: Heri, ab hoc familia Heritarum: Arod, ab hoc familia Aroditarum: Areli, ab hoc familia Arelitarum. Iste sunt familie Gad, quarum omnis numerus fuit, quadraginta millia quingenti. Filii Iuda, Her et Onan, qui ambo mortui sunt in terra Chanaan. Fueruntque filii Iuda, per cognationes suas: Sela, a quo familia Selanitarum: Phares, a quo familia Pharesitarum: Zare, a quo familia Zareitarum. Porro filii Phares: Esron, a quo familia Esronitarum: et Amul, a quo familia Amulitarum. Iste sunt familie Iude, quarum omnis numerus fuit, septuaginta sex millia quingenti. Filii Issachar, per cognationes suas: Thola, a quo familia Tholaitarum: Phua, a quo familia Phuaitarum:  Iasub, a quo familia Iasubitarum: Semron, a quo familia Semronitarum. He sunt cognationes Issachar, quarum numerus fuit sexaginta quatuor millia trecenti. Filii Zabulon per cognationes suas: Sared, a quo familia Sareditarum. Elon, a quo familia Elonitarum: Ialel, a quo familia Ialeliritarum. He sunt cognationes Zabulon, quarum numerus fuit, sexaginta millia quingenti. Filii Ioseph per cognationes suas, Manasse et Ephraim. De Manasse ortus est Machir, a quo familia Machiritarum. Machir genuit Galaad, a quo familia Galaaditarum. Galaad habuit filios: Hiezer, a quo familia Hiezeritarum: et Helec, a quo familia Helecitarum, et Asriel, a quo familia Asrielitarum: et Sechem, a quo familia Sechemitarum: et Semida, a quo familia Semidaitarum: et  Epher, a quo familia Epheritarum. Fuit autem Epher pater Salphaad, qui filios non habebat, sed tantum filias, quarum ista sunt nomina, Maala, et Noa, et Egla, et Melcha, et Thersa. He sunt familie Manasse, et numerus earum, quinquaginta duo millia septingenti. Filii autem Ephraim per cognationes suas, fuerunt hi: Suthala, a quo familia Suthalaitarum: Becher, a quo familia Becheritarum: Thahan, a quo familia Thahanitarum. Porro filius Suthala fuit Heran, a quo familia Heranitarum. He sunt cognationes filiorum Ephraim, quorum numerus fuit triginta duo millia quingenti. Isti sunt filii Ioseph per familias suas. Filii Beniamin in cognationibus suis: Bale, a quo familia Baleitarum: Asbel, a quo familia Asbelitarum: Ahiram, a quo familia Ahiramitarum:  Sephupham, a quo familia [a 1Kb] Sephuphamitarum: Hupham, a quo familia Huphamitarum. Filii Bale, Ard, et Naaman. De Ard familia Arditarum: de Naaman familia Naamitarum. Hi sunt filii Beniamin per cognationes suas, quorum numerus, quadraginta quinque millia sexcenti. Filii Dan per cognationes suas: Suham, a quo familia Suhamitarum. He cognationes Dan per familias suas. Omnes fuere Suhamite, quorum numerus erat, sexaginta quatuor  millia quadringenti. Filii Aser per cognationes suas: Iemna, a quo familia Iemnaitarum: Iesui, a quo familia Iesuitarum: Bria, a quo familia Briaitarum. Filii Bria, Heber, a quo familia Heberitarum, et Melchiel, a quo familia Melchielitarum. Nomen autem filie Aser, fuit Sarah. He cognationes filiorum Aser, et numerus eorum, quinquaginta tria millia quadringenti. Filii Nephthali per cognationes suas: Iasel, a quo familia Iaselitarum: Guni, a quo familia Gunitarum: Ieser, a quo familia Ieseritarum. Sellem, a quo familia Sellemitarum. He sunt cognationes filiorum Nephthali per familias suas: quorum numerus, quadraginta quinque millia quadringenti. Ista est summa filiorum Isrel, qui recensiti sunt, sexcenta millia, et mille septingenti triginta.  Locutusque est Dominus ad Mosen, dicens: Istis diuidetur terra iuxta numerum uocabulorum in possessiones suas. Pluribus maiorem partem dabis, et paucioribus minorem: singulis, sicut nunc recensiti sunt, tradetur possessio: ita dumtaxat ut sors terram tribubus diuidat et familiis. Quidquid sorte contigerit, hoc uel plures accipient, uel pauciores. [B. LIX, C. LXIX.] Hic quoque est numerus filiorum [h. non habet filiorum] Leui per familias suas: Gerson, a quo familia Gersonitarum: Caath, a quo familia Caathitarum: Merari, a quo familia Meraritarum. He sunt familie Leui: Familia Lobni, familia Hebroni, familia Moholi, familia Musi, familia Cori. At uero Caath genuit Amram: qui habuit uxorem Iochebed filiam Leui, que nata est ei in Aegypto. Hec  genuit Amram uiro suo filios Aaron et Mosen, et Mariam sororem eorum. De Aaron nati sunt Nadab et Abiu, et Eleazar, et Thamar: quorum Nadab: et Abiu mortui sunt, cum obtulissent ignem alienum coram Domino. Fueruntque omnes [h. non habet] qui numerati sunt, uiginti tria millia generis masculini, ab uno mense et supra: quia non sunt recensiti inter filios Isrel, nec eis cum ceteris est data possessio. Hic est numerus filiorum Isrel, qui descripti sunt a Mose et Eleazaro sacerdote, in campestribus Moab supra Iordanem contra Iericho. Inter quos, nullus fuit eorum qui ante numerati sunt a Mose et Aaron in deserto Sinai. Predixerat enim Dominus, quod omnes morerentur in solitudine. Nullusque remansit ex eis, nisi Chaleb filius Iephone,  ex Iosue filius Nun.

[C. LXX, Cap. XXuII.] Accesserunt autem filie Salphaad, filii Epher, filii Galaad, filii Machir, filii Manasse, qui fuit filius Ioseph: quarum sunt nomina, Maala, et Noa, et Egla, et Melcha, et Thersa. Steteruntque coram Mose et Eleazaro sacerdote, et cunctis principibus populi ad ostium tabernaculi federis, atque dixerunt: Pater noster mortuus est in deserto, nec fuit in seditione, que concitata est contra Dominum sub Core, sed in peccato suo mortuus est: hic non habuit mares filios. Cur tollitur nomen illius de familia sua, quia non habuit filium? Date nobis possessionem inter cognatos [h. fratres] patris nostri. Retulitque Moses causam earum ad  iudicium Domini [h. Retulitque causam earum coram Domino]. Qui dixit ad eum: Iustam rem postulant filie Salphaad: da eis possessionem inter cognatos [h. fratres] patris sui, et ei in hereditatem succedant. [C. LXXI.] Ad filios autem Isrel loqueris hec [h. non habet, hec]: Homo cum mortuus fuerit absque filio, ad filiam eius transibit hereditas. Si filiam non habuerit, habebit successores fratres suos. Quod si et fratres non fuerint, dabitis hereditatem fratribus patris eius. Sin autem nec patruos habuerit, dabitur hereditas his qui ei proximi sunt, eritque hoc filiis Isrel sanctum lege perpetua, sicut precepit Dominus Mosi [h. Eritque hoc filius Isrel legitimum iudicii, sicut precepit Dominus Mosi]. [C. LXXII.] Dixit quoque Dominus ad Mosen: Ascende  in montem istum Abarim, et contemplare inde terram, quam daturus sum filiis Isrel. Cumque uideris eam, ibis et tu ad [h. colligeris] populum tuum, sicut iuit [h. collectus est] frater tuus Aaron: quia offendistis me in deserto Sin in contradictione multitudinis, nec sanctificare me uoluistis coram eis super aquas. [B. LX.] He sunt aque Contradictionis in Cades in deserto Sin. Cui respondit Moses [h. Et locutus est Moses coram Domino, dicens]: Prouideat Dominus Deus spirituum omnis carnis, hominem, qui sit super multitudinem hanc: et possit exire, et intrare ante eos, et educere eos, uel introducere, ne sit populus Domini sicut oues absque pastore. [C. LXXIII.] Dixit Dominus ad eum: Tolle Iosue filium Nun, uirum in quo est Spiritus, et pone manum tuam  super eum. Qui stabit coram Eleazaro sacerdote et omni multitudine: et dabis ei precepta, cunctis uidentibus et partem glorie tue, ut audiat eum omnis synagoga filiorum Isrel. Pro hoc, si quid agendum erit, Eleazar sacerdos consulet Dominum [h. Coram Eleazaro sacerdote stabit, ut consulat eum in iudicio doctrine coram Domino]. Ad uerbum eius egredietur, et ingredietur ipse, et omnes filii Isrel cum eo, et cetera multitudo. Fecit Moses ut preceperat Dominus. Cumque tulisset Iosue, statuit eum coram Eleazaro sacerdote et omni frequentia populi. Et impositis capiti eius manibus, cuncta replicauit, que mandauerat Dominus.

[T. XuI, B. LXI, C. LXXIu, Cap. XXuIII.] Dixit quoque Dominus ad Mosen: Precipe filiis Isrel, et  dices ad eos: Oblationem meam et panes [h. Oblationem panis mei], et incensum odoris suauissimi offerte per tempora sua. Hec sunt sacrificia que offerre debetis: Agnos anniculos immaculatos duos quotidie in holocaustum sempiternum: unum offeretis mane, et alterum ad uesperam: decimam partem Ephi simile, que conspersa sit oleo purissimo, et habeat quartam partem hin. Holocaustum iuge est quod obtulistis in monte Sinai in odorem suauissimum incensi Domini. Et libabitis uini quartam partem hin per agnos singulos in sanctuario Domini. Alterumque agnum similiter offeretis ad uesperam, iuxta omnem ritum sacrificii matutini, et libamentorum eius, oblationem suauissimi odoris Domino. [C.  LXXu.] Die autem sabbati offeretis duos agnos anniculos immaculatos, et duas decimas simile oleo consperse in sacrificio, et liba que rite funduntur per singula sabbata in holocaustum sempiternum. [C. LXXuI.] In kalendis autem [id est, in mensium exordiis] offeretis holocaustum Domino, uitulos de armento duos, arietem unum, agnos anniculos septem immaculatos, et tres decimas simile oleo consperse in sacrificio per singulos uitulos: et duas decimas simile oleo consperse per singulos arietes: [a 1Kb] et decimam decime simile ex oleo in sacrificio per agnos singulos [h. Et singulas decimas simile oleo consperse in sacrificio per agnos]. Holocaustum suauissimi odoris atque incensi est Domino. Libamenta autem uini, que per singulas fundenda sunt  uictimas, ista erunt: media pars hin per singulos uitulos, tertia per arietem, quarta per agnum. Hoc erit holocaustum per omnes menses, qui sibi anno uertente succedunt. Hircus quoque offeretur Domino pro peccatis in holocaustum sempiternum cum libamentis suis. [B. LXII, C. LXXuII.] Mense autem primo, quarta decima die mensis, Phase Domini erit [h. non habet, erit], et quinta decima die solemnitas: septem diebus uescentur azymis. Quarum dies prima uenerabilis et sancta erit: omne opus seruile non facietis in ea [h. non habet, in ea]. Offeretisque incensum holocaustum Domino, uitulos de armento duos, arietem unum, agnos anniculos immaculatos septem: et sacrificia singulorum ex simila, que conspersa sit oleo, tres decimas per singulos uitulos,  et duas decimas per arietem, et [h. similiter hic] decimam decime per agnos singulos: id est, per septem agnos. Et hircum pro peccato unum, ut expietur pro uobis, preter holocaustum matutinum quod semper offeretis. Ita facietis per singulos dies septem dierum in fomitem ignis, et in odorem suauissimum Domino, qui surget de holocausto, et de libationibus singulorum. Dies quoque septimus celeberrimus et sanctus erit uobis: omne opus seruile non facietis in eo [h. non habet, in eo]. [B. LXIII, C. LXXuIII.] Dies etiam primitiuorum, quando offeretis nouas fruges Domino, expletis hebdomadibus, uenerabilis et sancta erit: omne opus seruile non facietis in ea [h. non habet in ea]. Offeretisque holocaustum in odorem suauissimum Domino, uitulos de  armento duos, arietem unum, et agnos anniculos immaculatos septem: atque in sacrificiis eorum simile oleo consperse tres decimas per singulos uitulos, per arietes duas, per agnos [h. Hic ut supra] decimam decime, qui simul sunt agni septem. Hircum quoque unum [uulg. tac. unum]. Qui mactatur [h. qui mactatur, non habet] pro expiatione: preter holocaustum sempiternum et liba eius. Immaculata offeretis omnia cum libationibus suis.

[B. LXIu, C. LXXIX, Cap. XXIX.] Mensis etiam septimi prima dies uenerabilis et sancta erit uobis. Omne opus seruile non facietis in ea, quia [h. non  habet, in ea quia] dies clangoris est [h. Dies clangoris erit uobis] et turbarum. Offeretisque holocaustum in odorem suauissimum Domino uitulum de armento unum, arietem unum, agnos anniculos immaculatos septem, et in sacrificiis eorum, simile oleo consperse tres decimas per singulos uitulos, duas decimas per arietem, unam decimam per agnum, qui simul sunt agni septem: et hircum pro peccato, qui offertur in expiationem populi, preter holocaustum kalendarum cum sacrificiis suis, et holocaustum sempiternum cum libationibus solitis. Eisdem ceremoniis offeretis in odorem suauissimum incensum Domino. [C. LXXX.] Decima quoque dies mensis huius septimi erit uobis sancta atque uenerabilis, et affligetis animas uestras: omne opus seruile  non facietis in ea [h. non habet in ea]. Offeretisque holocaustum Domino in odorem suauissimum, uitulum de armento unum, arietem unum, agnos anniculos immaculatos septem, et in sacrificiis eorum, simile oleo consperse tres decimas per singulos uitulos, duas decimas per arietem, decimam decime per agnos singulos [h. singulas decimas per singulos agnos], qui sunt simul septem agni: et hircum pro peccato, absque his que offerri pro delicto solent in expiationem, et holocaustum sempiternum, cum sacrificio et libaminibus eorum. Quinta decima uero die mensis septimi, que uobis sancta erit atque uenerabilis, omne opus seruile non facietis in ea [h. non habet in ea], sed celebrabitis solemnitatem Domino septem diebus. [C. LXXXI.] Offeretisque holocaustum  in odorem suauissimum Domino, uitulos de armento tredecim, arietes duos, agnos anniculos quatuordecim immaculatos: et in libamentis eorum, simile oleo consperse tres decimas per uitulos singulos, qui sunt simul uituli tredecim: et duas decimas arieti uno, id est, simul arietibus duobus, et [h. ut supra] decimam decime agnis singulis, qui sunt simul agni quatuordecim: et hircum pro peccato, absque holocausto sempiterno, et sacrificio, et libamine eius. In die altero offeretis uitulos de armento duodecim, arietes duos, agnos anniculos immaculatos quatuordecim: sacrificiaque et libamina singulorum per uitulos et arietes et agnos rite celebrabitis: et hircum pro peccato, absque holocausto sempiterno, sacrificioque et libamine eius. Die tertio  offeretis uitulos undecim, arietes duos, agnos anniculos immaculatos quatuordecim: sacrificiaque et libamina singulorum per uitulos et arietes et agnos rite celebratis: et hircum pro peccato, absque holocausto sempiterno, sacrificioque et libamine eius. Die quarto offeretis uitulos decem, arietes duos, agnos anniculos immaculatos quatuordecim: sacrificiaque eorum [uulg. tac. eorum], et libamina singulorum per uitulos et arietes et agnos rite celebrabitis: et hircum pro peccato absque holocausto sempiterno, sacrificioque eius et libamine. Die quinto offeretis uitulos nouem, arietes duos, agnos anniculos immaculatos  quatuordecim: sacrificiaque et libamina singulorum per uitulos et arietes et agnos rite celebrabitis: et hircum pro peccato, absque holocausto sempiterno, sacrificioque eius et libamine: Die sexto offeretis uitulos octo, arietes duos, agnos anniculos immaculatos quatuordecim: sacrificiaque et libamina singulorum per uitulos et arietes et agnos rite celebrabitis: et hircum pro peccato, absque holocausto sempiterno, sacrificioque eius et libamine. Die septimo offeretis uitulos septem, arietes duos, agnos anniculos immaculatos quatuordecim: sacrificiaque et libamina singulorum per uitulos et arietes et agnos rite celebrabitis: et hircum pro peccato absque holocausto sempiterno, sacrificioque eius et libamine. Die octauo, qui est celeberrimus, omne opus seruile non facietis, offerentes holocaustum in odorem suauissimum Domino, uitulum unum, arietem unum, agnos anniculos immaculatos septem: sacrificiaque  et libamina singulorum per uitulos et arietes et agnos rite celebrabitis: et hircum pro peccato absque holocausto sempiterno, sacrificioque eius et libamine. Hec offeretis Domino in solemnitatibus uestris: preter uota et oblationes spontaneas in holocausto, in sacrificio, in libamine, et in hostiis pacificis.

[B. LXu, C. LXXXII, Cap. XXX.] Narrauitque Moses filiis Isrel omnia que ei Dominus imperarat: et locutus est ad principes tribuum filiorum Isrel: Iste est sermo quem precepit Dominus: Si quis uirorum uotum Domino uouerit, aut se constrinxerit iuramento: non faciet irritum uerbum suum, sed omne quod promisit, implebit. [C. LXXXIII.] Mulier  si quippiam uouerit, et se constrinxerit iuramento, que est in domo patris sui, et in etate adhuc puellari: si cognouerit pater uotum, quod pollicita est, et iuramentum, quo obligauit animam suam, et tacuerit, uoti rea erit: [a 1Kb] quid pollicita est, et iurauit, opere complebit. Sin autem statim ut audierit, contradixerit pater, et uota et iuramenta eius irrita erunt, nec obnoxia tenebitur sponsioni, eo quod contradixerit pater [h. Dominus quoque propitiabitur ei, eo quod contradixerit pater]. Si maritum habuerit, et uouerit aliquid, et semel uerbum de ore eius egrediens animam illius obligauerit iuramento: quo die audierit uir, et non contradixerit, uoti rea erit, reddetque quodcumque promiserat. Sin autem audiens statim contradixerit, et irritas fecerit pollicitationes eius, uerbaque quibus obstrinxerat animam  suam: propitius ei erit Dominus. uidua et repudiata quidquid uouerint, reddent. Uxor in domo uiri cum se uoto constrinxerit et iuramento: si audierit uir et tacuerit, nec contradixerit sponsioni, reddet quodcumque promiserat; sin autem extemplo  contradixerit, non tenebitur promissionis rea: quia maritus contradixit, et Dominus ei propitius erit. Si uouerit, et iuramento se constrinxerit, ut per ieiunium, uel ceterarum rerum abstinentiam affligat animam suam: in arbitrio uiri erit ut faciat, siue non faciat. Quod si audiens uir tacuerit, et in alteram diem distulerit sententiam: quidquid uouerat atque promiserat, reddet: quia statim ut audiuit, tacuit. Sin autem contradixerit postquam resciuit, portabit ipse iniquitatem eius. Iste sunt leges [h. legitima], quas constituit Dominus Mosi, inter uirum et uxorem, inter patrem et filiam, que in puellari adhuc etate est, uel que manet in parentis domo [h. in patris domo].

[T. XuII, B. LXuI, C. LXXXIu, Cap. XXXI.] Locutusque est Dominus ad Mosen, dicens: Ulciscere prius [h. non habet prius] filios Isrel de Madianitis,  et sic colligeris ad populum tuum. Statimque Moses, Armate, inquit, ex uobis uiros ad pugnam, qui possint ultionem Domini expetere de Madianitis. Mille uiri de singulis tribubus eligantur ex Isrel qui mittantur ad bellum. Dederuntque [b 1Kb] millenos de cunctis tribubus, id est, duodecim mille expeditorum ad pugnam, quos misit Moses cum Phinees filio Eleazari sacerdotis, uasa quoque sancta, et tubas [h. tibias] ad clangendum tradidit ei. Cumque pugnassent contra Madianitas atque [c 1Kb] uicissent, omnes mares occiderunt, et reges eorum, Eui, et Recem, et Sur, et Hur, et Rebe, quinque principes gentis [h. quinque reges Madian]: Balaam quoque filium Beor interfecerunt gladio. Ceperuntque mulieres eorum, et paruulos, omniaque pecora, et cunctam supellectilem:  quidquid habere poterant depopulati sunt: tam urbes quam uiculos et castella flamma consumpsit. [d 1Kb] Et tulerunt predam, et uniuersa que ceperant tam ex hominibus quam ex iumentis, et adduxerunt ad Mosen, et Eleazarum sacerdotem, et ad omnem multitudinem filiorum Isrel. Reliqua autem utensilia portauerunt ad castra in campestribus Moab iuxta Iordanem contra Iericho [Et tulerunt predam, et uniuersa que ceperant tam ex hominibus, quam ex iumentis, et reliqua utensilia, et adduxerunt ad Mosen, et ad Eleazarum sacerdotem, et ad omnem multitudinem filiorum Isrel ad castra in campestribus Moab iuxta Iordanem contra Iericho]. Egressi sunt autem Moses et Eleazar sacerdos, et omnes principes synagoge, in occursum eorum extra castra. [C. LXXXu.] Iratusque Moses principibus  exercitus, tribunis, et centurionibus qui uenerant de bello, ait: Cur feminas reseruastis? Nonne iste sunt, que deceperunt filios Isrel ad suggestionem Balaam, et preuaricari uos fecerunt in Domino super peccato Phohor, unde et percussus est populus?  Ergo cunctos interficite quidquid est generis masculini, etiam in paruulis, et mulieres, que nouerunt uiros in coitu, iugulate: puellas autem et omnes feminas uirgines reseruate uobis, et manete extra castra septem diebus. Qui occiderit hominem, uel occisum tetigerit, lustrabitur die tertio et septimo. [h. Qui uero hominem occiderit, uel occisum tetigerit, maneat extra castra septem diebus lustrabiturque die tertio et septimo]. Et de omni preda, siue uestimentum fuerit, siue uas, et aliquid in utensilia preparatum, de caprarum pellibus, et pilis, et ligno, expiabitur [h. lustrabitur]. Eleazar quoque sacerdos, ad uiros exercitus qui pugnauerant, sic locutus est: Hoc est preceptum legis, quod mandauit Dominus Mosi: Aurum, et argentum, et es, et ferrum,  et stannum, et plumbum, et omne quod potest transire per flammas, igne purgabitur [h. igne purgabitur, et aqua expiationis lustrabitur]. Quidquid autem ignem non potest sustinere, aqua expiationis sanctificabitur: et lauabitis uestimenta uestra die septimo et purificati postea castra intrabitis. [C. LXXXuI.] Dixitque Dominus ad Mosen: Tollite summam eorum que capta sunt, ab homine usque ad pecus, tu et Eleazar sacerdos et principes uulgi: diuidesque ex equo predam, inter eos qui pugnauerunt et egressi sunt ad bellum, et inter omnem reliquam multitudinem, et separabis [uulg. separabitis] partem Domino ab his qui pugnauerunt et fuerunt in bello, unam animam de quingentis, tam ex hominibus quam ex bobus et asinis et ouibus, et  dabis eam Eleazaro sacerdoti, quia primitie Domini sunt. Ex media quoque parte filiorum Isrel accipies quinquagesimum caput hominum, et boum, et asinorum, et ouium, cunctorumque animantium, et dabis ea Leuitis, qui excubant in custodiis tabernaculi Domini. Feceruntque Moses et Eleazar [h. sacerdos], sicut preceperat Dominus. Fuit autem preda, quam exercitus ceperat, ouium sexcenta septuaginta quinque millia, boum septuaginta duo millia, asinorum sexaginta millia et mille: anime hominum sexus feminei, que non cognouerant uiros, triginta duo millia. Dataque est media pars his qui in prelio fuerant, ouium trecenta triginta septem millia quingente: e quibus in partem Domini supputate sunt oues sexcente septuaginta quinque. Et de bobus triginta  sex millibus boues septuaginta et duo: de asinis triginta millibus quingentis, asini sexaginta unus: de animabus hominum secedim millibus, cesserunt in partem Domini triginta due anime. Tradiditque Moses numerum primitiarum Domini Eleazaro sacerdoti, sicut fuerat et imperatum, ex media parte filiorum Isrel, quam separauerat his qui in prelio fuerant. De media uero parte que contigerat relique multitudini, id est, de ouibus trecentis triginta et  septem millibus quingintis, et de bobus triginta sex millibus, et de asinis triginta millibus quingentis, et de hominibus sedecim millibus, tulit Moses quinquagesimum caput, et dedit Leuitis, qui excubant [uulg. excubabant] in tabernaculo Domini, sicut preceperat Dominus. Cumque accessissent principes exercitus ad Mosen, et tribuni, centurionesque, dixerunt: Nos serui tui recensuimus numerum pugnatorum, quos habuimus sub manu nostra, et ne unus quidem defuit. Ob hanc causam offerimus in donariis Domini singuli quod in preda auri potuimus inuenire, periscelides et armillas, annulos et dextralia, ac murenulas, ut depreceris pro nobis Dominum. Susceperuntque Moses et Eleazar sacerdos omne aurum in diuersis speciebus, [a 1Kb] pondo [h. non habet]  sedecim millia, septingentos quinquaginta siclos, a tribunis et centurionibus. Unusquisque enim quod in preda rapuerat, suum erat. Et susceptum intulerunt in tabernaculum testimonii, in monimentum filiorum Isrel coram Domino.

[B. LXuII, C. LXXXuII, Cap. XXXII.] Filii autem Ruben et Gad habebant pecora multa, et erat illis in iumentis infinita substantia. Cumque uidissent Iazer et Galaad aptas alendis animalibus terras, uenerunt ad Mosen, et ad Eleazarum sacerdotem, et principes multitudinis, atque dixerunt: Ataroth, et Dibon, et Iazer, et Nemra, Esebon, et Eleale, et Saban, et Nebo, et Beon, terra quam percussit Dominus in conspectu filiorum Isrel [h. multitudinis], regio uberrima est ad pastum animalium, et nos serui tui habemus iumenta plurima  [h. non habet plurima]: precamurque si inuenimus gratiam coram te, ut des nobis famulis tuis eam in possessionem, nec facias nos transire Iordanem. Quibus respondit Moses: Numquid fratres uestri ibunt ad pugnam, et uos hic sedebitis? Cur subuertitis mentes filiorum Isrel, ne transire audeant in locum, quem eis daturus est Dominus? nonne ita egerunt patres uestri, quando misi de Cades-Barne ad explorandam terram? Cumque uenissent usque ad uallem Botri, lustrata omni regione, subuerterunt cor filiorum Isrel, ut non intrarent fines [h. terram], quos eis Dominus dedit. Qui iratus iurauit, dicens: Si uidebunt homines isti, qui ascenderunt ex Aegypto, a uiginti annis et supra, terram, quam sub iuramento pollicitus sum Abraham, Isaac et Iacob: et [h. quia]  noluerunt sequi me, preter Chaleb filium Iephone Cenezeum, et Iosue filium Nun: isti impleuerunt uoluntatem meam. Iratusque Dominus aduersum Isrel, circumduxit eum per desertum quadraginta annis, donec consumeretur uniuersa generatio, que fecerat malum in conspectu eius. Et ecce, inquit, uos surrexistis pro patribus uestris, incrementa et alumni hominum peccatorum, ut augeretis furorem [Domini contra Isrel. [b 1Kb] Quod si nolueritis sequi eum,  in solitudine populum derelinquet, et uos causa eritis necis omnium. At illi prope accedentes, dixerunt: Caulas ouium fabricabimus, et stabula iumentorum, paruulis quoque nostris urbes munitas: nos autem ipsi armati et accincti pergemus ad prelium ante filios Isrel, donec introducamus eos ad loca sua. Paruuli nostri et quidquid habere possumus, erunt in urbibus muratis, propter habitatorum insidias. Non reuertemur [a 1Kb] in domos nostras [h. ad paruulos nostros], usque dum possideant filii Isrel hereditatem suam: nec quidquam queremus trans Iordanem, quia iam habemus nostram possessionem in orientali eius plaga. Quibus Moses ait: si facitis quod promittitis, expediti pergite coram [h. si feceritis quod promittitis, expediti ut pergatis coram]  Domino ad pugnam, et omnis uir bellator armatus Iordanem transeat, donec subuertat Dominus inimicos suos et subiiciatur ei omnis terra [h. Et postea reuertimini]: tunc eritis inculpabiles apud Dominum et apud Isrel, et obtinebitis regiones, quas uultis, coram Domino: Sin autem quod dicitis, non feceritis, nulli dubium est quin peccetis in Dominum: et scitote quoniam peccatum uestrum apprehendet uos. Aedificate ergo urbes paruulis uestris, et caulas et stabula ouibus ac iumentis, et quod polliciti estis, implete. Dixeruntque filii Gad et Ruben ad Mosen: Serui tui sumus, faciemus quod iubet dominus noster [h. Serui tui facient quod iubet Dominus noster]. Paruulos nostros, et mulieres, et pecora, ac iumenta relinquemus in urbibus Galaad: nos autem famuli  tui omnes expediti pergemus ad bellum, sicut tu, domine, loqueris. Precepit ergo Moses Eleazaro sacerdoti, et Iosue filio Nun, et principibus familiarum per tribus Isrel, et dixit ad eos: Si transierint filii Gad et filii Ruben uobiscum Iordanem, omnes armati ad bellum coram Domino, et uobis fuerit terra subiecta: [b 1Kb] date eis Galaad [h. date eis terram Galaad] in possessionem. Sin autem noluerint transire [c 1Kb] armati uobiscum in terram Chanaan, inter uos habitandi accipiant loca. Responderuntque filii Gad, et filii Ruben: Sicut locutus est dominus seruis suis, ita faciemus: ipsi armati pergemus coram Domino in terram Chanaan, et possessionem iam suscepisse nos confitemur [d 1Kb] cis Iordanem. Dedit itaque Moses filiis Gad et Ruben, et dimidie tribui Manasse  filii Ioseph regnum Seon regis Amorrhei, et regnum Og regis Basan, terram eorum cum urbibus suis per circuitum. Igitur exstruxerunt filii Gad, Dibon, et Ataroth, et Arer, et Atroth, Sophan, et Iazer, et Iegbaa, et Beth Nemra, et Beth Aran, urbes munitas, et caulas pecoribus suis [h. non habet, suis]. Filii uero Ruben edificauerunt Esebon,  et Eleale, et Cariathaim, et Nabo, et Baal-Meon, uersis nominibus, Sabama quoque: imponentes uocabula urbibus quas exstruxerant [h. Et Bal-Meon, et Musaboth Sem, et Sibama. Imponentes uocabula urbibus quas exstruxerant]. Porro filii Machir, filii Manasse, perrexerunt in Galaad, et uastauerunt eam interfecto Amorrheo habitatore eius. Dedit ergo Moses terram Galaad Machir filio Manasse, qui habitauit in ea. Iair autem filius Manasse abiit, et occupauit uicos eius, quos appellauit Auoth Iair, id est, uillas Iair [h. non habet]. Noba quoque perrexit, et apprehendit Canath cum uinculis suis: uocauitque eam ex nomine suo Noba.

[B. LXuIII, Cap. XXXIII.] He sunt mansiones filiorum Isrel, qui egressi sunt de Aegypto per turmas  suas in manu Mosi et Aaron, quas descripsit Moses iuxta castrorum loca, que Domini iussione mutabant. [T. XuIII, C. LXXXuIII.] Profecti igitur de Ramesses mense primo, quinta decima die mensis primi, altera die Phase, filii Isrel in manu excelsa, uidentibus cunctis Aegyptiis, et sepelientibus primogenitos, quos percusserat Dominus , castrametati sunt in Socchoth. Et de Socchoth uenerunt in Etham, que est in extremis finibus [h. non habet] solitudinis. Inde egressi uenerunt contra Phi-Ahiroth, que respicit Beel-Sephon, et castrametati sunt ante Magdolum. Profectique de Phi-Ahiroth, transierunt per medium mare in solitudinem, et ambulantes tribus diebus per desertum Etham, castrametati sunt in  Mara. Profectique de Mara uenerunt in Elim, ubi erant duodecim fontes aquarum, et palme septuaginta: ibique castrametati sunt. Sed et inde egressi, fixere tentoria super mare Rubrum. Profectique de mari Rubro, castrametati sunt in deserto Sin. Unde egressi uenerunt in Dephaca. Profectique de Dephaca, castrametati sunt in Alus. Egressique de Alus, in Raphidim fixere tentoria [notandum quod in Hebreo non habetur, fixerunt tentoria, sed castrametati sunt], ubi aqua populo defuit ad bibendum. Profectique de Raphidim, castrametati sunt in deserto Sinai. Sed et de solitudine Sinai egressi, uenerunt ad sepulcra concupiscentie. Profectique de sepulcris concupiscentie, castrametati sunt in Aseroth. Et de Aseroth uenerunt in Rethma. Profectique  de Rethma, castrametati sunt in Remmon-Phares. Unde egressi, uenerunt in Lebna. Et de Lebna, castrametati sunt in Ressa. Egressique de Ressa, uenerunt in Ceelatha. Unde profecti, castrametati sunt in monte Sepher. Egressi de monte Sepher, uenerunt in Arada. Inde proficiscentes, castrametati sunt in Maceloth. Profectique de Maceloth, uenerunt in Thaath.  De Thaath, castrametati sunt in Thare. Unde egressi, fixere tentoria in Methea. Et de Methca, castrametati sunt in Esmona. Profectique de Esmona, uenerunt in Moseroth. Et de Moseroth, castrametati sunt in Beneiacan. Profectique de Beneiacan, uenerunt in montem Gadgad. Unde profecti, castrametati sunt in Ietabatha. Et de Ietabatha, uenerunt in Hebrona. Egressique de Hebrona, castrametati sunt in Asion-Gaber. Inde profecti uenerunt in desertum Sin, hec est Cades. Egressique de Cades, castrametati sunt in monte Hor, in extremis finibus [h. non habet finibus] terre Edom. Ascenditque Aaron sacerdos in montem Hor, iubente Domino, et mortuus est ibi anno quadragesimo egressionis filiorum Isrel ex Aegypto, mense quinto, prima die  mensis, cum esset annorum centum uiginti trium. Audiuitque Chananeus rex Arad, qui habitabat ad meridiem in terra Chanaan, uenisse filios Isrel. Et profecti de monte Hor, castrametati sunt in Salmona. Unde egressi uenerunt in Phinon. Profectique de Phinon, castrametati sunt in Oboth. Et de Oboth, uenerunt in Hieabarim, que est [h. non habet, que est] in finibus Moabitarum. Profectique de [a 2Kb] Hieabarim [h. De Hiim, hic habet; supra, Hieabarim], fixere tentoria in Dibon Gad. Unde egressi, castrametati sunt in Helmon-Deblathaim. Egressique de Helmon-Deblathaim, uenerunt ad montes Abarim contra Nabo. [B. LXIX] Profectique de montibus Abarim, transierunt ad campestria Moab, super Iordanem contra Iericho. Ibique castrametati sunt de  Beth Isimoth usque ad Abelsattim in planioribus locis Moabitarum [h. in planicie Moabitarum], ubi locutus est Dominus ad Mosen. [C. LXXXIX.] Precipe filiis Isrel, et dic ad eos: Quando transieritis Iordanem, intrantes terram Chanaan, disperdite cunctos habitatores regionis illius: confringite titulos, et statuas comminuite, atque omnia excelsa uastate, mundantes terram, et habitantes in ea. Ego enim dedi uobis illam in possessionem, quam diuidetis uobis sorte. Pluribus dabitis latiorem, et paucis angustiorem. Singulis ut sors ceciderit, ita tribuetur hereditas. Per tribus et familias possessio diuidetur [h. Per tribus familiarum uestrarum hereditatem capietis]. Sin autem nolueritis interficere habitatores terre [h. a facie uestra]: qui remanserint,  erunt uobis quasi claui in oculis, et lancee in lateribus, et aduersabuntur uobis in terra habitationis uestre, et quidquid illis cogitaueram facere, uobis faciam.

[T. XIX, B. LXX, Cap. XXXIu.] Locutusque est Dominus ad Mosen, dicens: Precipe filiis Isrel, et dices ad eos: Cum ingressi fueritis terram Chanaan, et in possessionem uobis sorte ceciderit, his finibus terminabitur. Pars meridiana incipiet a solitudine Sin, que est iuxta Edom, et habebit terminos contra orientem mare salsissimum. Qui circumibunt australem plagam per ascensum Scorpionis, ita ut transeant in Sinna, et perueniant [b 1Kb] a Meridie usque ad Cades-Barne, unde egredientur confinia ad uillam nomine [h. non habet] Adar, et tendent usque ad Esemona.  Ibitque per gyrum terminus ad Esemona usque ad torrentem Aegypti, et maris Magni littore finietur. Plaga autem Occidentalis a mari Magno incipiet, et ipso fine claudetur. Porro ad Septentrionalem plagam a mari Magno termini incipient, peruenientes usque ad montem altissimum [h. montium] a quo uenient in Emath usque ad terminos Sedada; ibuntque confinia usque ad Zephrona, et uillam Enan. Hi erant termini in parte aquilonis. Inde metabuntur fines contra orientalem plagam de uilla Enan usque Sephama, et de Sephama descendent termini in Rebla contra fontem [c 1Kb] Daphim [h. ad orientem]: inde peruenient contra Orientem a mare Chenereth, et tendent usque ad Iordanem, et ad ultimum salsissimo claudentur mari. Hanc habebitis terram per  fines suos in circuitu. [C. XC.] Precepitque Moses filiis Isrel, dicens: Hec est [uulg. erit] terra, quam possidebitis sorte, et quam iussit Dominus dari nouem tribubus, et dimidie tribui. Tribus enim filiorum Ruben per familias suas, et tribus filiorum Gad iuxta cognationum numerum, media quoque tribus Manasse, id est, due semis tribus, acceperunt partem suam trans Iordanem contra Iericho ad orientalem plagam. Et ait Dominus ad Mosen: [B. LXXI, C. XCI.] Hec sunt nomina uirorum qui terram uobis diuident, Eleazar sacerdos, et Iosue filius Nun, et singuli principes de tribubus singulis, quorum ista sunt uocabula: De tribu Iuda, Chaleb filius Iephonne. De tribu Simeon, Samuel filius Amiud. De tribu Beniamin, Elidad filius Chiselon. De tribu  filiorum Dan, Bocci filius Iogli [h. Dux Bocci. Sic ab hinc per singulas tribus]. Filiorum Ioseph de tribu Manasse, Hanniel filius Ephod. De tribu Ephraim, Camuel filius Sephthan. De tribu Zabulon, Elisaphan filius Pharnach. De tribu Issachar, dux Phaltiel filius Azan. De tribu Aser, Ahiud filius Salomi. De tribu Nephthali, Phedel filius Ammiud. Hi sunt, quibus precepit Dominus ut diuiderent filiis Isrel terram Chanaan.

[C. XCII, Cap. XXXu.] Hec quoque locutus est Dominus ad Mosen [h. Et locutus est Dominus ad Mosen] in campestribus Moab super Iordanem, contra Iericho: Precipe filiis Isrel ut dent Leuitis de possessionibus suis urbes ad habitandum, et suburbana earum per circuitum: ut ipsi in oppidis maneant,  et suburbana sint pecoribus ac iumentis: que a muris ciuitatum forinsecus, per circuitum, mille passuum spatio tendentur. Contra orientem duo millia erunt cubiti, et contra meridiem similiter duo millia: ad mare quoque, quod respicit Occidentem, eadem mensura erit, et septentrionalis plaga equali termino finietur. Eruntque urbes in medio, et foris suburbana. [B. LXXIII.] De ipsis autem oppidis, que Leuitis dabitis, sex erunt in fugitiuorum auxilia separata, ut fugiat ad ea qui fuderit sanguinem: et exceptis his, alia quadraginta duo oppida, id est, simul quadraginta octo cum suburbanis suis. Ipseque urbes, que dabuntur de possessionibus filiorum Isrel, ab his qui plus habent, plures auferentur: et qui minus, pauciores. Singuli iuxta mensuram hereditatis  sue dabunt oppida Leuitis. [T. XX, C. XCIII.] Ait Dominus ad Mosen: Loquere filiis Isrel, et dices ad eos: Quando transgressi fueritis Iordanem in terram Chanaan, decernite que urbes esse debeant in presidia fugitiuorum qui nolentes sanguinem fuderint: in quibus cum fuerit profugus, cognatus occisi eum non poterit occidere, donec stet in conspectu multitudinis, et causa illius iudicetur [h. ad iudicium]. De ipsis autem urbibus, que ad fugitiuorum subsidia separantur, tres erunt trans Iordanem, et tres erunt in terra Chanaan, tam filiis Isrel quam aduenis atque peregrinis, ut confugiat ad eas qui nolens sanguinem fuderit. Si quis ferro [h. Si quis uase ferri] percusserit, et mortuus fuerit qui percussus est: reus erit homicidii, et ipse morietur. Si lapidem iecerit,  et ictus occubuerit: similiter punietur [h. Si lapidem incusserit et mortuus fuerit qui percussus est, lapisque . . . . magnitudinis . . . eius mag . . . interierit, percussor morte morietur . . . . serit quod tante . . nis ut ad estima . . . eius magnitud. erit, percussor h . . morietur]. Si ligno percussus interierit: percussoris sanguine uindicabitur. [C. XCIu.] Propinquus occisi homicidam interficiet: statim ut apprehenderit eum, interficiet. Si per odium quis hominem impulerit, uel iecerit quippiam in eum per insidias: aut cum esset inimicus, manu percusserit, et ille mortuus fuerit: percussor, homicidii reus erit. Cognatus occisi statim ut inuenerit eum, iugulabit. [C. XCu.] Quod si fortuitu, absque odio et inimicitiis, quidquam horum  fecerit, et hoc, audiente populo, fuerit comprobatum, atque inter percussorem et propinquum sanguinis questio uentilata: liberabitur innocens de ultoris manu, et reducetur per sententiam in urbem, ad quam confugerat, manebitque ibi, donec sacerdos magnus, qui oleo sancto unctus est, moriatur. Si interfector extra fines urbium, que exsulibus deputate sunt, fuerit inuentus, et percussus ab eo, qui ultor est sanguinis: absque noxa erit qui eum occiderit. Debuerat enim profugus usque ad mortem pontificis in urbe residere. Postquam autem ille obierit, homicida reuertetur in terram suam. Hec sempiterna erunt, et legitima in cunctis habitationibus [h. habet, in cunctis generationibus et habitationibus] uestris. Homicida sub testibus punietur: ad unius testimonium  nullus condemnabitur. Non accipietis pretium ab eo, qui reus est sanguinis, statim et ipse morietur. Exsules et profugi ante mortem pontificis nullo modo in urbes suas reuerti poterunt: ne [h. quia morietur. Non accipietis pretium ab exsulibus et profugis, ut ante mortem pontificis in urbes reuertantur. Ne] polluatis terram habitationis uestre, que insontium cruore maculatur: nec aliter expiari potest, nisi per eius sanguinem, qui alterius sanguinem fuderit. Atque ita emundabitur uestra possessio, me commorante uobiscum. Ego enim sum Dominus, qui habito inter filios Isrel.

[B. LXXIu, C. XCuI, Cap. XXXuI.] Accesserunt autem principes familiarum Galaad filii Macchir, filii Manasse de stirpe filiorum [h. Principes familiarum  cognatione filiorum] Ioseph: locutique sunt Mosi coram principibus Isrel, atque dixerunt: Tibi domino nostro precepit Dominus, ut terram sorte diuideres filiis Isrel, et ut filiabus Salphaad fratris nostri dares possessionem debitam patri: quas si alterius tribus homines uxores acceperint, sequetur possessio sua, et translata ad aliam tribum, de nostra hereditate minuetur. Atque ita fiet, ut cum iubileus, id est, quinquagesimus annus remissionis aduenerit, confundatur sortium distributio, et aliorum possessio ad alios transeat. Respondit Moses filiis Isrel, et Domino precipiente, ait: Recte tribus filiorum Ioseph locuta est. Et hec lex super filiabus Salphaad a Domino promulgata est: Nubant quibus uolunt, tantum ut sue tribus hominibus: ne commisceatur  possessio filiorum Isrel de tribu in tribum. Omnes enim uiri ducent uxores de tribu et cognatione sua: et cuncte femine maritos de eadem tribu accipient, ut hereditas permaneat in familiis: nec sibi misceantur tribus, sed ita maneant, ut a Domino separate sunt. Feceruntque filie Salphaad, ut fuerat imperatum: et nupserunt, Maala, et Thersa, et Egla, et Melcha, et Noha, filiis patrui sui de familia Manasse, qui fuit filius Ioseph: et possessio, que illis fuerat attributa, mansit in tribu et familia patris earum. Hec sunt mandata atque iudicia, que precepit Dominus per manum Mosi ad filios Isrel, in campestribus Moab super Iordanem contra Iericho.


Explicit liber Numerorum, qui Hebraice dicitur uaiedabber.





[LIBER DEUTERONOMII.]





[CAPITULATIONES LIBRI DEUTERONOMII.]



TITULI LIBRI DEUTERONOMII.

 I. Trans Iordanem populo legem explanat, commemorat quemadmodum eos hortatus fuerit, ut prudentes eligerent uiros quos iudices constituerent: quomodo ad terram promissionis miserit inspectores: et quod rebellis exstiterit cuncta populi multitudo: et quod propter delictum eorum etiam ipse Moyses terre promissionis priuaretur introitu. Et ubi a Domino precipitur ne de possessione filiorum Esau et Lot aliquid contingatur.

II. Transitum memorat per urbem Har, quam Cappadoces possederunt, et quomodo nuntios direxit ad Seon et Og reges Amorrheorum, qui cum spreuissent precepta Domini, aduersus ipsos initum est certamen: ipsis duabus semis tribubus possidenda eorum terra fuit tradita.

 III. Hortatur populum, ut precepta et iudicia seruet ac faciat; nec ceremoniis gentium dediti Dominum offendant: et paterna caritate blanditur nullam esse tam inclytam gentem, que Deo sit proxima. Quomodo ad montem accesserint, et uocem Dei de medio ignis audierint; ac decalogum in tabulis lapideis digito Dei fuisse conscriptum. Moriturum se dicit. Ne idola faciant commonet, et quia non est alius nisi unus Deus. Commemorat que sint ciuitates separate in presidia fugitiuorum, qui nolentes hominem occiderint.

Iu. Accito omni populo dixit se ipsum sequestrem fuisse uel medium, et inter Isrelem et Deum, et que sint decem uerba per ordinem digerit: hortatur custodiant, ne ut transgressores pereant.

 u. Audi, Isrel, Dominus Deus tuus, Deus unus est: et diliges Dominum Deum tuum. Hoc semper meditandum: hoc filiis et nepotibus commendandum: non eundum post deos alienos. Non tacendum quod seruierunt Pharaoni, et septem gentes a Domino exstinguendas esse. Quorum uel filiabus non licet misceri connubio. Non formidandum hostes amplissimos, eo quod Dominus tradat eos. Nihil auri uel argenti de idolis concupiscendum; eo quod sit anathema. Commemorat itinera annorum quadraginta per desertum: prestitum man: uestimenta uel supellex cetera nulla uetustate consumpta, pro quibus semper Domini Dei memores esse debeant.

uI. Ubi dicit ingressurum populum terram quam promisit Dominus Deus, et admonet ne iustitia sua sibi  subiectam uel datam terram fuisse presumant, maxime quia semper ad iracundiam prouocauerant Dominum, cum uitulum fabricassent, et ob hoc ipse tabulas confregisset, atque pro hoc scelere deprecator accesserit. Deinde in sepulcris concupiscentie. De exploratoribus missis ac postea aliis tabulis factis. Arcam fabricatam dicit, et de morte Aaron in monte Hor.

uII. Commonet nichil aliud imperare homini Dominum, nisi culturam suam, et precepta custodienda: nec  sequendum scelus transgressorum. Benedictiones, si obedieris; maledictiones, si neglexeris.

uIII. Ubi precepit iudicia, que in terra promissionis debeant fieri. Idola confringenda: decimas, et primogenita danda: holocausta offerenda, et sacerdotes non deserendos.

IX. De propheta falso et somniatore. De fratre, filio, amico, et uxore suadentibus ire post idola, lapidibus obruendos esse monet. De discretione animalium, auium, pisciumque mundorum et immundorum. Quid comedere liceat, quidue non liceat. Anno remissionis nichil repetendum ab egeno et paupere, nichil negandum. De Hebreo distracto: de primogenitis reddendis, et sanguis ne comedatur.

X. Faciendum pascha, et de ritu solemnitatis eius. In  iudicio personam non accipiendam. Solis et lune adoratores lapidibus obruendos. Regem alterius gentis hominem non debere constitui: et Leuitas ac sacerdotes decimis et oblationibus esse contentos.

XI. Leuitam uenientem ex ciuitate sua in aliam, iure inter fratres Domini debere fungi ministerio. Maleficos auferendos. Prophetam ex eadem gente magnum surgere: falsum autem exstingui debere. Et de legibus quas debeant obseruare.

XII. De progressu bellatorum, quomodo progredi debeant, et exstinctis hostibus quomodo exercitui diuidatur preda. De cadauere hominis iuxta urbem reperti: de muliere pulchra et captiua: de duabus uxoribus et filiis earum. De filio contumace. De peccato graui: de inuentione reddenda: de ueste uiri et  mulieris, et diuersis legibus.

XIII. De his que per somnium contingere solent, et alie leges pro iustificationibus promulgate.

XIu. De ingressu terre promissionis, et quomodo coram sacerdotibus obtinuisse profiteantur.

Xu. Precepta custodienda, et maledictiones negligentibus, benedictiones custodientibus, et responsum populi dicentis amen.

XuI. uerba federis replicat, et hortatur ne derelicto Domino idola sequantur, uel ceremonias gentium, quarum terram accepturi sunt possidendum.

XuII. Centum uiginti se dicit annorum: uocat Iosue, uerbisque corroborat suis, ac predicit quod terram ipse sorte diuidat: legem scripsit, ac sacerdotibus tradidit, eamque congregato populo legit.

 XuIII. Dominus dicit ad Mosen: Prope sunt dies mortis tue; uoca Iosue ad ostium tabernaculi, et precipiam ei: apparuitque eis Dominus in columna nubis, et pronuntiat populum idola secuturum. Moyses scribit canticum, et docet filios Isrel, ac Leuitis precipit in arce latere pro testimonio legem reponendam. Inuocat contra eos testes celum et terras, quod pereant cum mala patrarint, et cantat presagum canticum futurorum, in quo ex persona Domini eis improperat dicens: Ubi sunt dii tui, Isrel,  in quibus confidebas, et cetera mirabiliter tremiscenda.

XIX. Postquam Moyses omnia carminis uerba compleuit, loquitur ei Dominus eadem die: Ascende in montem Nebo, et morere, et iungere populis tuis. Et antequam ascenderet, uniuersum Isrel per singulas  tribus benedixit; ascensoque uertice montis, uniuersam terram promissionis aspexit, ad quam pro contradictione et exacerbatione aquarum contradictionis intrare non potuit: ibique describitur mortuus, et incognitum esse eius sepulcrum, ac talem ultra in Isrel non surrexisse prophetam.



BREuES LIBRI DEUTERONOMII.


 I. De Iudicibus.

II. Commemoratio explorationis terre.

III. Commemoratio filiorum Esau.

Iu. Commemoratio Moabitarum.

u. Commemoratio pugne Isrel aduersus Seon et Og reges.

uI. De lecto ferreo Og.

uII. De Iosue.

uIII. Moyses de se loquitur.

 IX. De iustitia, et iudicio seruando.

X. De filiis legem docendis.

XI. Nullam similitudinem faciendam.

XII. Solem et lunam et stellas non adorandum.

XIII. Ubi dicit Moyses quod merito populi ei Dominus indignatus sit.

XIu. Comminatio ad filios Isrel.

Xu. Exhortatio post comminationem.

XuI. Commemoratio uirtutum.

XuII. Ciuitates refugii cum omnibus suis.

XuIII. Decalogi commemoratio.

XIX. Quis dabit eis cor sic esse ut timeant me.

XX. De preceptis obseruandis.

XXI. Dominum non contemnendum.

XXII. Filios instruendos esse.

 XXIII. De gentibus Chananeorum perdendis, et testamentum cum eis non disponendum.

XXIu. Filias gentium non accipiendas.

XXu. Aras confringendas.

XXuI. Non propter multum elegisse Deum Isrel.

XXuII. Promissio bonorum, si obedierint filii Isrel Domino.

XXuIII. De uespis.

XXIX. Non semel gentes perire propter bestias.

XXX. Aurum et argentum idolorum gentium non concupiscendum.

XXXI. Redditio cause, quare populus diu tentatus sit.

XXXII. Quia non in solo pane uiuit homo, sed in omni uerbo Dei.

 XXXIII. De uestibus non tritis.

XXXIu. Ne ditatus deserat Dominum Deum suum.

XXXu. Deus ignis deuorans.

XXXuI. Populum non propter iustitiam accepisse commemorat. Ieiunium Mosi XL dierum.

XXXuII. Commemoratio uituli.

XXXuIII. Commemoratio ire Domini aduersus populum et Aaron, propter uitulum, et item secundi ieiunii quadraginta dierum.

XXXIX. Commemoratio tabularum secundarum.

XL. Quid Dominus Deus tuus exquirit a te, Isrel.

 XLI. Celum celi et omnia Domini Dei tui sint.

XLII. Duritiam cordis circumcidendam.

XLIII. Dominum Deum tuum timebis, et illi soli seruies.

XLIu. Dathan et Abiron commemoratio.

XLu. Definitio terre, uel laudatio.

XLuI. Si auditu audieris Dominum, dabit pluriam tempore suo.

XLuII. Ne cum repleti fuerint, deserant Dominum,  et contineat celum, et non sit pluuia.

XLuIII. Filios semper docendos.

XLIX. De fortitudine Dei super gentes terrendas.

L. De benedictione et maledictione.

LI. Item de idolo confringendo.

LII. In uno loco sacrificandum.

LIII. Sacrificia et omnia uota non nisi ubi templum fuerit, celebranda.

LIu. Leuitas non deseri in uotis, et sanguinem non manducandum.

Lu. De propheta si surrexerit, et suadentibus ad idola.

LuI. Supra mortuum non decaluandum.

LuII. De pecoribus mundis, et non comedendis.

LuIII. Decimas in templum offerendas.

 LIX. In uoti solutione Leuitam non pretermittendum.

LX. Remissionis preceptum.

LXI. Si aure audieritis nomen Dei uestri.

LXII. De gentibus proximis.

LXIII. De seruo Hebreo.

LXIu. De primitiis pecorum.

LXu. Quare pascha et azyma manducetur.

LXuI. De Pentecoste.

LXuII. Festa Tabernaculorum.

LXuIII. Non apparebis in conspectu Domini tui uacuus.

LXIX. Iudices constituendi, ut iudicent iusta.

LXX. Immaculata offerenda hostia.

LXXI. Non parcendum idola ac sidera colentibus.

 LXXII. In duobus uel tribus testibus constare omnia.

LXXIII. Si uerbum iudicis defecerit, et ambiguum aliquid fuerit.

LXXIu. De sacerdote et iudice audiendo.

LXXu. De preponendis principibus.

LXXuI. De partibus prestandis sacerdotibus ex sacrificiis.

LXXuII. Leuita si de commoratione sua in Ierusalem uenire uoluerit.

LXXuIII. De auguriis et incantatoribus et maleficis.

 LXXIX. Prophetam suscitari in populo.

LXXX. Quomodo uerbum agnoscitur an Domini sit.

LXXXI. De ciuitatibus refugii.

LXXXII. Non transferendos terminos.

LXXXIII. De teste iniquo: in ore duorum uel trium stabit omne uerbum.

LXXXIu. Oculum pro oculo.

LXXXu. Exhortatio in pugna.

LXXXuI. De ligno fructifero non excidendo in obsidione ciuitatis.

LXXXuII. De occiso a latrone.

LXXXuIII. De muliere captiua, si uxor fuerit facta.

LXXXIX. De duabus uxoribus.

XC. De filiis non dicto audientibus.

XCI. De crucifixo.

 XCII. De pecore proximi.

XCIII. De ueste uiri, et mulieris.

XCIu. De nido.

XCu. De balteo domus.

XCuI. De uinea non seminanda.

XCuII. De asina et uitulo.

XCuIII. De lino et lana et opertorio.

XCIX. De proiicienda uxore, si uirgo inuenta non fuerit.

C. De adulterio, uel uirgine sponsata.

CI. De uirgine uim passa in agro.

CII. De nuditate uxoris patris non nudanda.

CIII. De abciso et fornicario.

CIu. De polluto fluente semine.

Cu. De seruo non tradendo.

 CuI. Non fornicari filios Isrel.

CuII. De pretio fornicarie, et canis non offerendo.

CuIII. Usure non dandum.

CIX. uota cito reddenda.

CX. De segete et uinea uicini.

CXI. De libello repudii.

CXII. De nouis nuptis, non alienari uno anno de domo.

 CXIII. De non pignoranda mola.

CXIu. De uendito fratre, si pretium acceperit, interficiatur uenditor.

CXu. De tactu lepre.

CXuI. De Maria.

CXuII. De pignore reddendo.

CXuIII. De mercede mercenarii.

CXIX. Non mori patres pro filiis.

CXX. De iudicio pupilli et uidue.

CXXI. De Messe.

CXXII. De oliua et uindemia.

CXXIII. De plagis peccatori quadraginta imponendis.

CXXIu. De boue triturante.

CXXu. De suscitando defuncti semine.

 CXXuI. De uxore rixantis.

CXXuII. De pondere.

CXXuIII. De Amalec.

CXXIX. De primitiis terre.

CXXX. Quod Isrel Dominum Deum elegerit.

CXXXI. De lapidibus scribendis et statuendis.

CXXXII. Ubi dicit, maledictus qui dormierit cum uxore patris sui, uel qui fecerit sculptile, etc.

CXXXIII. Item benedictio.

CXXXIu. Et erit uita tua pendens ante oculos tuos.

CXXXu. Commemoratio prestitorum, que neque cor, neque oculos, neque aures habuerint, ut cognoscerent, et de uestibus et calceamentis quadraginta annis.

CXXXuI. Que absconsa sunt Deo, que manifesta sunt  uobis.

CXXXuII. De uita et morte ante te.

CXXXuIII. Testatio.

CXXXIX. Iesu destinauit Moyses.

CXL. Canticum Moysi.

CXLI. Loquitur Moyses ad populum, et ascendit ad montem.

CXLII. Benedictio Moysis super populum.



CAPITULA LIBRI ELLE ADDABARIM QUI GRAECE DICITUR DEUTERONOMIUM.


 I. uerba que locutus est Moyses omni Isrel quadragesimo anno in eremo post occisionem Seon et Og regum, per omnia que precepit illi Deus in Horeb.

 II. Dixit Moyses ad populum in tempore illo, Non potero solus sufferre uos, et ordinaui uobis uiros sapientes, qui preessent uobis.

III. Tollentes se de Horeb, ambulauerunt per omnem eremum.

Iu. Accessistis ad me, et dixistis: Mittamus uiros ante nos, et feci secundum hoc uerbum.

u. Et noluistis ascendere, neque credidistis uerbo Domini.

uI. Et dixi uobis, Dominus Deus precedet uos, et non credidistis.

uII. Murmurastis et exacerbatus est Dominus, et iurauit non intraturos uos in terram illam bonam, nisi Chaleb et filios eius.

 uIII. Et mihi iratus est Dominus causa uestri dicens: Nec tu intrabis ibi, sed iehsu filius Naue intrabit ibi, et filii eorum, quos dixerunt captiuos futuros.

IX. Et contra mandatum ascendistis in montem, et  exiuit Amorrheus, et persecutus est uos.

X. Similiter decurrit per singula, et dinumerat uniuersa magnalia Dei, et uirtutes quibus preibat eos Deus, et quomodo aluit eos in deserto per quadraginta annos, et que fecit Deus duobus regibus Seon et Og.

XI. Et precatus sum Dominum in tempore illo, et despexit me causa uestri.

XII. Hic iterum astringit ne discedant a mandatis.

XIII. uidete ne faciatis uobis sculptile, similitudinem omnis hominis, aut pecoris, aut alicuius rei, que sunt super terram, aut in celo, aut in mari.

XIu. Dominus iratus est mihi propter uos, et non intrabo uobiscum, sed morior in hac terra. Attendite  ne obliuiscamini testamentum Domini Dei uestri: quoniam si exacerbaueritis Deum, testor uobis hodie celum et terram, quia peribitis de terra illa.

Xu. Interrogate si a quo creauit Deus hominem, auditum est hoc, si est gens sub celo cui locutus sit Dominus de medio ignis.

XuI. Tunc disposuit Moyses ciuitates ad refugium homicidarum.

XuII. Hec est lex, quam locutus est Moyses conuocans ad se omnem Isrel.

XuIII. Hec uerba locutus est Dominus ad omnem synagogam Isrel, et dixistis mihi ut audirem a Deo, et locutus essem uobis, et nunc facite quecumque precepit uobis Dominus, non declinantes ad dextram, neque ad sinistram.

 XIX. Audi, Isrel, Dominus Deus noster Deus unus est, et diliges Dominum Deum tuum ex toto corde tuo, et ex tota uirtute tua.

XX. Dominum Deum tuum timebis, et illi soli seruies.

XXI. Non ibitis post deos alienos, ne eradicemini.

XXII. Non tentabis Dominum Deum tuum, sed facies que precepit tibi, et filio tuo dices quemadmodum eduxerit te Dominus de Aegypto.

XXIII. Quod si introduxerit te Dominus in terram, quam possessurus es, disperdes omnes gentes ipsas, et aras earum, et titulos et sculptilia combures igni.

XXIu. Si obseruaueritis precepta et iustitias istas, seruabit et uobis Dominus testamentum, quod iurauit patribus uestris, et benedicet uos, et expellet omnem languorem a uobis.

 XXu. Non parces gentibus, quas Dominus subiiciet tibi, nec dices, Magna gens hec, quomodo potero aduersus eam? et non concupisces aurum uel argentum de sculptilibus eorum, sed anathematizabis ea.

XXuI. Omnia mandata que trado uobis hodie, obseruabitis, ut uiuatis, et in mente habete omnia que experti estis in desertis, et esuristis et dedit uobis Dominus manna: ut sciretis quia non in pane tantum uiuit homo, sed in omni uerbo Dei.

XXuII. Attende tibi, ne obliuiscaris beneficia Domini Dei tui.

XXuIII. Non dicas in corde tuo, uirtus mea fecit hec omnia.

XXIX. Audi, Isrel, tu transies hodie Iordanem, et possidebis gentes magnas, et ciuitates munitas, et  scies quia Dominus Deus tuus precedet te.

XXX. Non dicas in corde tuo, propter iustitias meas introduxit me Dominus in terram istam.

XXXI. In mente habete quoties exacerbaueritis Dominum in desertis.

XXXII. Et in Horeb exacerbastis Dominum, quando fecistis conflatile.

XXXIII. Et dixit Dominus ad me, sine me, et deleam illos.

XXXIu. Et descendi de monte, et uidi quia peccastis, et proieci tabulas de manibus meis, et confregi illas.

 XXXu. Et deprecatus sum Dominum iterum sicut prius, quadraginta diebus, et quadraginta noctibus panem non edi, et aquam non bibi.

XXXuI. Et in Aaron iratus est ualde Dominus pro eo quod fecistis uitulum.

XXXuII. Et sumpsi, et combussi illum.

XXXuIII. Et in tentatione exacerbastis Dominum.

XXXIX. Et quando misit uos Dominus a Cades-Barne.

XL. Et precatus sum ante Dominum quadraginta diebus, et quadraginta noctibus.

XLI. In illo tempore dixit mihi Dominus: Precide tibi duas tabulas lapideas sicut priores, et ascende ad me in montem.

XLII. Et feci arcam et ascendi in montem.

 XLIII. Et descendi, et misi tabulas in arcam.

XLIu. In illo tempore separauit Dominus tribum Leui, ut portarent arcam.

XLu. Et nunc, Isrel, quid Dominus postulat a te aliud, quam ut timeas Dominum Deum tuum, et diligas eum, et seruias ei?

XLuI. Dominum Deum tuum timebis, et illi soli seruies.

XLuII. Cum [a 1Kb] septuaginta animabus descenderunt patres tui in Aegyptum, et fecit te Deus sicut stellas celi in multitudinem.

XLuIII. Et amabis Dominum, et scies quomodo te eduxit Dominus de Aegypto, et que fecerit Dathan et Abiron filiis Eliab.

XLIX. Quod si audieritis precepta illius, dabit pluuiam  terre uestre, et satietatem in agris uestris.

L. Et si obaudieritis omne preceptum istud, eiiciet Dominus omnes gentes a facie uestra.

LI. Ecce do uobis hodie benedictionem et maledictionem.

LII. Ista precepta sunt et iudicia, que obseruabitis.

LIII. Non facietis uoluntatem uestram.

LIu. In loco quem elegerit Dominus, offeretis omnia que ego mando uobis.

Lu. Omnes primitias tuas in conspectu Domini tui manducabis.

LuI. Attendite ne manducetis sanguinem.

LuII. Custodi, et fac omnia uerba, que ego mando tibi.

LuIII. Omne uerbum quod ego mando tibi, custodi et  fac, et prophetam qui dixerit tibi: Eamus et seruiamus diis, non audies.

LIX. Post Dominum Deum uestrum ibitis, et ipsum timebitis.

LX. Si autem frater tuus, aut filius, aut coniux, aut amicus dixerit tibi: Eamus, seruiamus diis, non parces ei, sed deferes eum, et lapidabitur.

LXI. Si autem audieris in una ex ciuitatibus tuis esse homines peccatores, qui recedere fecerunt omnes inhabitantes in ea, et si uere factum est, interficies omnes.

LXII. Non facietis decaluationem super mortuum.

 LXIII. Hec pecora, que manducabitis.

LXIu. Hec manducabitis ab his, que sunt in aquis.

LXu. Omnem auem mundam manducabitis.

LXuI. Decimas agri tui offeres in loco, quem elegerit Dominus.

LXuII. Cum autem longe fuerit a te, uendes ea et illic redimes.

LXuIII. Post septem annos facies remissionem.

LXIX. Si audieris uocem Domini Dei tui, princeps eris gentium multarum.

LXX. Si factus fuerit in te egens de fratribus tuis.

LXXI. Si emeris puerum Hebreum, sex annos seruiet tibi.

LXXII. Omne primitiuum sanctificabis Domino.

LXXIII. Custodi mensem nouorum, et facies pascha  Domino Deo tuo.

LXXIu. Iudices et scribas constitues, ut iudicent iuste.

LXXu. Non plantabis tibi lucum.

LXXuI. Si inuentus fuerit in te seruiens diis, in duobus uel tribus testibus morietur.

LXXuII. Si latuerit te uerbum, uade ad sacerdotem.

LXXuIII. Qui non audierit sacerdotem, moriatur.

LXXIX. Alienigenam non facies principem super te.

LXXX. Hoc iudicium sacerdotum.

LXXXI. Non inuenietur in te lustrans filium suum aut filiam.

LXXXII. Prophetam suscitabo eis ex fratribus eorum.

LXXXIII. Propheta si locutus fuerit uerbum, et non contigerit, interficiatur.

 LXXXIu. Hoc preceptum homicide.

LXXXu. Non transferes terminos quos posuerant patres tui.

LXXXuI. Non accipies testimonium unius aduersus hominem.

LXXXuII. Anima pro anima, oculum pro oculo, dentem pro dente.

LXXXuIII. Si exieris ad bellum, noli timere.

LXXXIX. Si accesseris expugnare ciuitatem.

XC. Si obsederis ciuitatem.

XCI. Si inuentus fuerit uulneratus in terra.

XCII. Si tradiderit tibi Deus inimicos tuos.

XCIII. Si fuerint homini due uxores, dilecta, et odibilis.

XCIu. [a 1Kb] Si fuerit alicui filius inobediens.

 XCu. Si fuerit in aliquo peccatum ad mortem.

XCuI. Si uideris animal fratris tui errans, uel cadens.

XCuII. Non induet mulier uestem uiritem.

XCuIII. Si inueneris nidum auium.

XCIX. Si domum nouam edificaueris.

C. Non arabis in uitulo et asino.

CI. Si quis acceperit uxorem, et oderit eam.

CII. Si inuentus fuerit adulter cum adultera.

CIII. Si dormierit aliquis cum puella desponsata.

CIu. Si in campo inuenerit quis puellam desponsatam, et uim fecerit ei.

 Cu. Si inuenerit quis puellam uirginem, et dormierit cum ea.

CuI. Non accipiet homo uxorem patris sui.

CuII. Non intrabit abscisus in Ecclesiam Domini.

CuIII. Non intrabit fornicaria, nec Ammanites et Moabites in Ecclesiam Domini.

CIX. Non abominabis Idumeum, neque Aegyptium.

CX. Si fuerit homo immundus, exibit extra castra.

CXI. Non trades seruum domino suo.

CXII. Non erit Isrelites fornicaria.

CXIII. Non inferes mercedem fornicarie.

CXIu. [b 1Kb] Non exiges a fratre tuo usuram.

CXu. Si uoueris uotum Domino, non tardes reddere illud.

CXuI. Si intraueris in uineam proximi tui.

 CXuII. Si intraueris in segetem proximi tui.

CXuIII. Si quis acceperit uxorem, et inuenerit in ea rem turpem.

CXIX. Si quis acceperit uxorem in recenti, non exiet ad bellum.

CXX. Non pignorabis molam.

CXXI. Si captus fuerit fur.

CXXII. In mente habe que fecerit Dominus Marie.

CXXIII. Debitorem non pignorabis per uim.

CXXIu. In pignore pauperis non dormies, et mercedem laboranti ne tarde reddideris.

CXXu. Non morientur patres pro filiis.

CXXuI. Non declinabis iudicium aduene, et orphani, et uidue.

CXXuII. Non pignorabis uiduam.

 CXXuIII. Si secaueris segetem.

CXXIX. Si collegeris oliuam.

CXXX. Si uindemiabis uineam.

CXXXI. Si iudicaueris impium, dabis ei quadraginta flagella.

CXXXII. Non infrenabis bouem triturantem.

CXXXIII. Si mortuus fuerit quis habens uxorem sine filiis, accipiet eam frater eius.

CXXXIu. Si noluerit homo accipere uxorem fratris sui.

CXXXu. Si rixauerint duo homines in se.

CXXXuI. Non erit tibi pondus iniquum, et mensure duplices.

CXXXuII. In mente habe quanta tibi fecerit Amalec.

CXXXuIII. Cum introieritis in terram, quam Dominus  Deus dabit uobis.

CXXXIX. Et dixit Moyses ad populum, tacete, et audite.

CXL. Hi stabunt benedicere plebem, et hi maledicere.

CXLI. Maledictus omnis qui fecerit hec.

CXLII. Si custodieritis precepta Domini, uenient super uos benedictiones iste.

CXLIII. Si non audieritis, uenient in uos maledictiones iste.

CXLIu. uocauit Moyses omnes filios Isrel, et dixit ad eos: Scitis quanta fecerit Dominus Pharaoni propter uos.

 CXLu. Que sunt absconsa Deo, que autem palam nobis.

CXLuI. Prope est uerbum in ore tuo, et in corde tuo.

CXLuII. Ecce dedi ante oculos tuos uitam et mortem.

CXLuIII. Et consummauit Moses omnia uerba ista.

CXLIX. Et uocauit Moyses Iesum, et dixit ei: uiriliter age, et conualesce.

CL. Dixit Dominus ad Mosen: Tu dormies cum patribus  tuis, et fornicabitur plebs hec post deos alienos.

CLI. Scripsit Moyses canticum hoc.

CLII. Dixit Dominus ad Moysen: Ascende in montem Abarim, et morere ibi.

CLIII. Benedixit Moyses homo Dei filios Isrel.

CLIu. Mortuus est Moyses in terra Moab.

CLu. Et non fuit propheta in Isrel sicut fuit Moyses.



INCIPIT LIBER ELLE ADDABARIM Qui Grece dicitur DEUTERONOMIUM.


 [T. I. C. I, Cap. I.] Hec sunt uerba, que locutus est Moses [a 3Kb] ad omnem Isrel trans Iordanem [h. in transitu Iordanis] in solitudine campestri [h. in campestri], contra mare Rubrum inter Pharan et Thophel et Laban et Aseroth, ubi auri [h. et abundantia auri] est plurimum: undecim diebus de Horeb per uiam montis Seir usque Cades-Barne [h. undecim dierum iter de Horeb ad montem Seir usque Cades-Barne]. Quadragesimo anno [et factum est quadragesimo anno], undecimo mense, prima die mensis, locutus est Moses ad filios omnia, que preceperat illi Dominus, ut diceret eis: postquam percussit Seon regem Amorrheorum, qui habitauit in Esebon, et Og regem Basan, qui mansit in Astaroth, et in Edrai, trans Iordanem [h. in transitu Iordanis] in  terra Moab. Cepitque Moses explanare legem [h. legem hanc], et dicere: Dominus Deus noster locutus est ad nos in Horeb, dicens: Sufficit uobis quod  in hoc monte mansistis: reuertimini, et uenite [h. respicite, et uenite] ad montem Amorrheorum, et ad cetera que ei proxima sunt campestria atque montana, et ad humiliora loca contra Meridiem, et iuxta littus maris, terram Chananeorum, et Libani usque ad flumen magnum Euphraten. En, inquit, tradidi uobis: ingredimini et possidete eam; super qua iurauit Dominus patribus uestris, Abraham, Isaac, et Iacob, ut daret illam eis, et semini eorum post eos. [B. I, C. II.] Dixique uobis illo in tempore: Non possum solus sustinere uos: quia Dominus Deus uester multiplicauit uos, et estis hodie sicut stelle celi, plurimi.  Non ualeo solus negotia  uestra sustinere, et pondus ac iurgia. Date e uobis uiros sapientes et gnaros, et quorum conuersatio sit probata in tribubus uestris, ut ponam eos uobis  principes. Tunc respondistis mihi: Bona res est, quam uis facere. Tulique de tribubus uestris uiros sapientes, et nobiles, et constitui eos principes, tribunos, et centuriones, et quinquagenarios ac decanos, qui docerent uos singula. Precepique eis, dicens: Audite illos, et quod iustum est, iudicate, siue ciuis sit ille, siue peregrinus. Nulla erit distantia personarum, ita paruum audietis ut magnum: nec accipietis cuiusquam personam, quia Dei iudicium est. Quod si difficile uobis aliquid uisum fuerit, referte ad me, et ego audiam. Precepique omnia que facere deberetis. [C. III.] Profecti autem de Horeb, transiuimus per eremum terribilem et maximam, quam uidistis, per uiam montis Amorrhei, sicut preceperat Dominus Deus noster nobis. Cumque uenissemus  in Cades-Barne, dixi uobis: uenistis ad montem Amorrhei, quem Dominus Deus noster daturus est nobis. uide terram, quam Dominus Deus tuus dat tibi: ascende, et posside eam, [a 1Kb] sicut locutus est tibi Dominus Deus patrum tuorum: noli metuere, nec quidquam paueas. [C. Iu.] Et accessistis ad me omnes, atque dixistis: Mittamus uiros, qui considerent terram [h. ante conspectum nostrum], et renuntient per quod iter debeamus ascendere, et ad quas pergere ciuitates. [B. II.] Cumque mihi sermo placuisset, misi e uobis duodecim uiros, singulos de tribubus suis. Qui cum perrexissent, et ascendissent in montana, uenerunt usque ad uallem Botri [h. usque ad torrentem Botri], et considerata terra, sumentes de fructibus eius, ut ostenderent ubertatem, attulerunt  ad nos, atque dixerunt: Bona est terra, quam Dominus Deus noster daturus est nobis. [C. u.] Et noluistis ascendere, sed increduli ad sermonem Domini Dei nostri murmurati estis in tabernaculis uestris, atque dixistis: Odit nos Dominus, et idcirco eduxit nos de terra Aegypti, ut traderet nos in manu Amorrhei, atque deleret. Quo [h. Fratres nostri] ascendemus? nuntii terruerunt cor nostrum dicentes: Maxima multitudo est, et nobis statura procerior: urbes magne, et ad celum usque munite, filios Enacim uidimus ibi. Et dixi uobis: Nolite metuere, nec timeatis eos: [C. uI.] Dominus Deus, qui ductor est [b 1Kb] uester, pro uobis ipse pugnabit, sicut fecit in Aegypto, uidentibus cunctis. [c 1Kb] Et in solitudine  portauit te Dominus Deus tuus, ut solet  homo gestare paruulum [h. non habet, paruulum] filium suum, in omni uia, per quam ambulastis, donec ueniretis ad locum istum. Et nec sic quidem credidistis Domino Deo uestro, qui precessit uos in uia, et metatus est locum in quo tentoria [h. castra] figere  deberetis, nocte ostendens uobis iter per ignem, et die per columnam nubis. [C. uII.] Cumque audisset Dominus uocem sermonum uestrorum, iratus iurauit, et ait: Non uidebit quispiam de hominibus generationis huius pessime terram bonam, quam sub iuramento pollicitus sum patribus uestris, preter Chaleb filium Iephonne. Ipse enim uidebit eam, et ipsi dabo terram, quam calcauit, et filius eius, quia secutus est Dominum. Nec miranda indignatio in populum, cum mihi quoque iratus Dominus propter uos dixerit: [C. uIII.] Nec tu ingredieris illuc: sed Iosue, filius Nun, minister tuus, ipse intrabit pro te. Hunc exhortare et robora, et ipse terram sorte diuidet Isreli. Paruuli uestri, de quibus dixistis, quod captiui ducerentur, et filii qui hodie boni ac mali  ignorant distantiam, ipsi ingredientur, et ipsis dabo terram, et possidebunt eam. uos autem reuertimini et abite in solitudinem per uiam maris Rubri. Et respondistis mihi: Peccauimus Domino: [C. IX.] Ascendemus atque pugnabimus, sicut precepit Dominus Deus noster. Cumque instructi armis pergeretis in montem, ait mihi Dominus: Dic ad eos: Nolite ascendere, neque pugnetis, non enim sum uobiscum: ne cadatis coram inimicis uestris. Locutus sum, et non audistis: sed aduersantes imperio Domini, et tumentes superbia, ascendistis in montem. Itaque egressus Amorrheus, qui habitabat in montibus [h. in monte et obuiam], ueniens, persecutus est uos, sicut solent apes persequi: et cedidit de Seir usque Horma. Cumque reuersi ploraretis coram Domino,  non audiuit uos, nec uoci uestre uoluit acquiescere. Sedistis ergo in Cades-Barne multo tempore. [C. X, Cap. II.] Profectique inde uenimus in solitudinem, que ducit ad mare Rubrum, sicut mihi dixerat Dominus, et circumiuimus montem Seir longo tempore. [B. III.] Dixitque Dominus ad me: Sufficit uobis circumire montem istum: ite contra Aquilonem, et populo precipe, dicens: Transibitis per terminos fratrum uestrorum filiorum Esau, qui habitant in Seir, et timebunt uos. uidete ergo diligenter, ne moueamini contra eos. Neque enim dabo uobis de terra eorum quantum potest unius pedis calcare uestigium, quia in possessionem Esau dedi montem Seir. Cibos [h. Cibum] emetis ab eis pecunia, et comedetis: aquam emptam haurietis,  et bibetis. Dominus Deus tuus benedixit tibi in omni opere manuum tuarum: nouit iter tuum, quomodo transieris solitudinem hanc magnam, per quadraginta annos habitans tecum Dominus Deus tuus, et nichil tibi defuit. Cumque transissemus  fratres nostros filios Esau, qui habitabant in Seir, per uiam campestrem de Elath, et de Asion-Gaber, uenimus ad iter, quod ducit in desertum Moab. Dixitque Dominus ad me: Non pugnes contra Moabitas, nec ineas aduersus eos prelium: non enim dabo tibi quidquam de terra eorum, quia filii Lot tradidi Ar in possessionem. Emim primi fuerunt habitatores eius, populus magnus, et ualidus, et tam excelsus, ut de Enacim stirpe, quasi gigantes, crederentur, et essent similes filiorum Enacim. Denique Moabite appellant eos Emim. In Seir autem prius habitauerunt Horim: quibus expulsis atque deletis, habitauerunt filii Esau, sicut fecit Isrel in terra possessionis sue, quam dedit ei Dominus. Surgentes ergo ut transiremus torrentem  Zared, uenimus ad eum. Tempus autem, quo ambulauimus de Cades-Barne usque ad transitum torrentis Zared, triginta et octo annorum fuit: donec consumeretur omnis generatio hominum bellatorum de castris, sicut iurauerat Dominus: Cuius manus fuit aduersum eos, ut interirent de castrorum medio. [B. Iu.] Postquam autem uniuersi ceciderunt pugnatores: [T. II.] Locutus est Dominus ad me, dicens: Tu transibis hodie terminos Moab, urbem nomine Ar, et accedens in uicina filiorum Ammon, caue ne pugnes contra eos, nec mouearis ad prelium: non enim dabo tibi de terra filiorum Ammon, quia filiis Lot dedi eam in possessionem. Terra gigantum reputata est: et in ipsa olim habitauerunt gigantes, quos Ammonite uocant Zomzommim, populus magnus,  et multus, et procere longitudinis, sicut Enacim, quos deleuit Dominus a facie eorum, et fecit illos habitare pro eis, sicut fecerat filiis Esau, qui habitant in Seir, delens Horreos, et terram eorum illis tradens, quam possident usque in presens. Eueos quoque, qui habitabant in Aserim usque Gazam, Cappadoces expulerunt: qui egressi de Cappadocia deleuerunt eos, et habitauerunt pro illis. [h. Eueos quoque, qui habitabant in Aserim usque Gazam, Cappadoces qui habitabant in Cappadocia, deleuerunt, et habitauerunt pro illis.] [B. u.] Surgite, et transite torrentem Arnon: ecce tradidi in manu tua Seon regem Esebon Amorrheum, et terram eius incipe possidere, et committe aduersus eum prelium. Hodie incipiam mittere terrorem  atque formidinem tuam in populos, qui habitant sub omni celo, ut audito nomine tuo [h. ut audita fama tua], paueant, et in morem parturientium contremiscant, et dolore teneantur [h. contremiscant in conspectu tuo]. Misi ergo nuntios de solitudine Cademoth ad Seon regem Esebon uerbis pacificis, dicens: [h.] Transibo per terram tuam, publica gradiar uia: non declinabo neque ad dexteram, neque ad sinistram. Alimenta pretio uende mihi, ut uescar: aquam pecunia tribue, et sic bibam. Tantum est, ut mihi concedas transitum, sicut fecerunt filii Esau, qui habitant in Seir, et Moabite, qui mouantur in Ar: donec ueniam ad Iordanem, et transeam in terram quam Dominus Deus noster daturus  est nobis. Noluitque Seon rex Esebon dare nobis transitum: quia indurauerat Dominus Deus tuus spiritum eius, et obfirmauerat cor illius, ut traderetur in manus tuas, sicut nunc uides. Dixitque Dominus ad me: Ecce cepi tradere tibi Seon, et terram eius, incipe possidere eam. Egressusque est Seon obuiam nobis cum omni populo suo ad prelium in Iesa. Et tradidit eum Dominus Deus noster nobis: percussimusque eum cum filiis suis et omni populo suo. Cunctasque urbes in tempore illo cepimus, interfectis habitatoribus earum, uiris ac mulieribus et paruulis. Non reliquimus in eis quidquam: absque iumentis, que in partem uenere predantium, et spoliis urbium quas cepimus ab Arer, que est super ripam torrentis Arnon, et  oppido quod in ualle situm est, usque Galaad. Non fuit uicus et ciuitas, que nostras effugeret manus: omnes tradidit Dominus Deus noster nobis. Absque terra filiorum Ammon, ad quam non accessimus, et cunctis que adiacent torrenti Iebboc, et urbibus montanis, uniuersisque locis a quibus nos prohibuit Dominus Deus noster.

[Cap. III.] Itaque conuersi ascendimus per iter Basan: egressusque est Og rex Basan in occursum nobis cum populo suo [h. cum omni populo suo] ad bellandum in Edrai. Dixitque Dominus ad me: Ne timeas eum: quia in manu tua traditus est cum omni populo ac terra sua: faciesque ei sicut fecisti Seon regi Amorrheorum, qui habitauit in Esebon. Tradidit ergo Dominus Deus noster in manibus  nostris etiam Og regem Basan, et uniuersum populum eius: percussimusque eos usque ad internecionem, uastantes cunctas ciuitates illius uno tempore [h. in illo tempore]. Non fuit oppidum, quod nos effugeret: sexaginta urbes, omnem regionem Argob regni Og in Basan. Cuncte urbes erant munite muris altissimis, portisque et uectibus, absque oppidis innumeris, que non habebant muros. Et deleuimus eos, sicut feceramus Seon regi Esebon, disperdentes omnem ciuitatem, uirosque ac mulieres et paruulos; iumenta autem et spolia urbium diripuimus. Tulimusque illo in tempore terram de manu duorum regum Amorrheorum, qui erant trans Iordanem [h. qui erant in transitu Iordanis]: a torrente Arnon usque ad montem Hermon, quem Sidonii Sarion  uocant, et Amorrhei Sanir: omnes ciuitates, que site sunt in planitie, et uniuersam terram Galaad et Basan usque Selcha et Edrai ciuitates regni Og in Basan. Solus quippe Og rex Basan restiterat de stirpe gigantum.

[B. uI.] Monstratur lectus eius ferreus, qui est in Rabbath [h. ecce lectus eius, ferreus est in Rabbath] filiorum Ammon, nouem cubitos habens longitudinis, et quatuor latitudinis ad mensuram cubiti uirilis manus [h. ad cubitum uiri]. Terramque possedimus [h. Hanc quoque terram, quam possedimus] in tempore illo ab Arer, que est super ripam torrentis Arnon, usque ad mediam partem montis Galaad, et ciuitates illius dedi Ruben, et Gad. Reliquam autem  partem Galaad, et omnem Basan regni Og, tradidi dimidie tribui Manasse, omnem regionem Argob: cuncta Basan uocatur terra Gigantum. Iair filius Manasse possedit omnem regionem Argob usque ad terminos Gesuri et Machathi. uocauitque ex nomine suo Basan, Auoth Iair, id est, uillas Iair [h. non habet, id est, uillas Iair], usque in presentem diem. Machir quoque dedi Galaad. Et tribubus Ruben, et Gad dedi de terra [h. non habet, terra] Galaad usque ad torrentem Arnon medium torrentis, [a 1Kb] et confinium usque ad torrentem Iebboc, qui est terminus filiorum Ammon, et planitiem solitudinis, atque Iordanem, et terminos Chenereth [h. et solitudinem atque Iordanem, et terminum de Chenereth] usque ad mare deserti, quod est salsissimum, ad radices montis  Phasga contra orientem. Precepique uobis in tempore illo dicens: Dominus Deus uester dat uobis terram hanc in hereditatem, expediti precedite fratres uestros filios Isrel omnes uiri robusti, absque uxoribus, et paruulis, ac iumentis. Noui enim quod plura habeatis pecora, et in urbibus remanere debebunt, quas tradidi uobis, donec requiem tribuat Dominus fratribus uestris, sicut uobis tribuit, et possideant etiam ipsi terram, quam daturus est eis trans Iordanem: tunc reuertetur unusquisque in possessionem suam, quam dedi uobis. [B. uII.] Iosue quoque in tempore illo precepi, dicens: Oculi tui uiderunt que fecit Dominus Deus uester duobus his regibus: sic faciet omnibus regnis, ad que transiturus es. Ne timeas [h. Ne timeatis] eos. Dominus  enim Deus uester pugnabit pro uobis. Precatusque sum Dominum in tempore illo, dicens: Domine Deus [h. Domine, Domine], tu cepisti ostendere seruo tuo magnitudinem tuam, manumque fortissimam. Neque enim est alius Deus, uel in celo, uel in terra, qui possit facere opera tua, et comparari fortitudini tue. Transibo [h. Transeam, obsecro] igitur, et uidebo terram hanc optimam trans Iordanem, et montem istum egregium, et Libanum. Iratusque est Dominus mihi propter uos, nec exaudiuit me, sed dixit mihi: Sufficit tibi; nequaquam ultra loquaris de hac re ad me. Ascende cacumen Phasge, oculos tuos circumfer ad occidentem, et aquilonem, austrumque et orientem, et aspice: nec enim transibis Iordanem istum. Precipe Iosue, et corrobora eum, atque conforta:  quia ipse precedet populum istum, et diuidet eis terram quam uisurus es. Mansimusque in ualle contra fanum Phohor.

[T. III, B. IX, C. XII, Cap. Iu.] Et nunc, Isrel, audi precepta et iudicia, que ego doceo te: ut faciens ea, uiuas, et ingrediens possideas terram, quam Dominus Deus patrum uestrorum daturus est uobis. Non addetis ad uerbum, quod uobis loquor [h. quod ego precipio uobis], neque auferetis ex eo: custodite mandata Domini Dei uestri, que ego precipio uobis. Oculi uestri uiderunt omnia, que fecit Dominus  contra Beel-Phegor, quomodo contriuerit omnes cultores eius de medio uestri. uos autem qui adheretis Domino Deo uestro, uiuitis uniuersi usque in presentem diem. Scitis quod docuerim uos precepta atque iustitias, sicut mandauit mihi Dominus Deus meus: sic facietis ea in terra, quam possessuri estis: et obseruabitis et implebitis opere [h. atque iudicia, sic ut precepit mihi Dominus Deus meus, ut faciatis ea in terra quam possessuri estis, et obseruetis et impleatis opere [Hec est enim uestra sapientia et intellectus coram populis, ut audientes uniuersa precepta hec, dicant: En populus sapiens et intelligens, gens magna [h. gens magna hec]. Nec est alia natio tam grandis, que habeat deos appropinquantes sibi, sicut Dominus [uulg. tac. Dominus]  Deus noster adest cunctis obsecrationibus nostris. Que est enim alia gens sic inclyta, ut habeat ceremonias, iustaque iudicia, et uniuersam legem [h. iuxta uniuersam legem], quam ego proponam hodie ante oculos uestros [h. ante conspectum uestrum]? [B. X.] Custodi igitur temetipsum, et animam tuam sollicite. Ne obliuiscaris uerborum, que uiderunt oculi tui, et ne excidant de corde tuo cunctis diebus uite tue. Docebis ea filios ac nepotes tuos: diem [uulg. a die] in quo steti coram Domino Deo tuo in Horeb, quando Dominus locutus est mihi, dicens: Congrega ad me populum, ut audiant sermones meos, et discant timere me omni tempore quo uiuunt in terra, doceantque filios suos. Et accessistis [h. Et accessistis et stetistis] ad radices montis, qui ardebat  usque ad celum: erantque in eo tenebre, nubes, et caligo. Locutusque est Dominus ad uos de medio ignis. uocem uerborum eius audistis, et formam penitus non uidistis. Et ostendit [h. Et annuntiauit] uobis pactum suum, quod precepit, ut faceretis, et [h. non habet, et] decem uerba, que scripsit in duabus tabulis lapideis. Mihique mandauit in illo tempore, ut docerem uos ceremonias et iudicia, que facere deberetis in terra, quam possessuri estis. Custodite igitur sollicite animas uestras. [B. XI, C. XIII.] Non uidistis aliquam similitudinem, in die qua locutus est uobis Dominus in Horeb de medio ignis: ne forte decepti faciatis uobis sculptam similitudinem, aut imaginem masculi uel femine [h. sculptam similitudinem idoli, imaginem masculi, uel femine], similitudinem  omnium iumentorum que sunt super terram, uel auium sub celo uolantium, atque reptilium que mouentur in terra, siue piscium, qui sub terra morantur in aquis. [B. XII.] Ne forte [h. Et ne forte] eleuatis oculis ad celum, uideas solem et lunam, et omnia astra celi, et errore deceptus adores ea, et colas que creauit Dominus Deus tuus in ministerium cunctis gentibus, que sub celo sunt [h. que diuisit Dominus Deus tuus cunctis getibus que sub celo sunt]. uos autem tulit Dominus, et eduxit de fornace ferrea Aegypti, ut haberet populum  hereditarium, sicut est in presenti die. [B. XIII, C. XIu.] Iratusque est Dominus contra me propter sermones uestros, et iurauit ut non transirem Iordanem, nec ingrederer terram optimam, quam daturus est uobis [h. uobis in hereditatem]. Ecce morior in hac humo, non transibo Iordanem: uos transibitis, et possidebitis terram egregiam. Caue ne quando obliuiscaris pacti Domini Dei tui, quod pepigit tecum: et facias tibi sculptam similitudinem eorum, que fieri Dominus prohibuit: quia Dominus Deus tuus ignis consumens est, Deus emulator. [B. XIu.] Si genueritis [h. Cum genueritis] filios ac nepotes, et morati fueritis in terra, deceptique feceritis uobis aliquam similitudinem, patrantes malum coram Domino Deo uestro, ut eum ad iracundiam  prouocetis: testes inuoco hodie celum et terram, cito perituros uos esse de terra, quam, transito Iordane, possessuri estis. Non habitabitis in ea longo tempore, sed delebit uos Dominus, atque disperget in omnes gentes, et remanebitis pauci numero [uulg. tac. numero] in nationibus, ad quas uos ducturus est Dominus. Ibique seruietis diis, qui hominum manufabricati sunt, ligno et lapidi, qui non uident, non audiunt, non comedunt, non odorantur. [B. Xu.] Cumque quesieris ibi Dominum Deum tuum, inuenies eum: si tamen toto corde quesieris, et tota tribulatione [h. Si tamen toto corde et animo quesieris eum . . . tribulatio h . . . ] anime tue. Postquam te inuenerint omnia que predicta sunt, nouissimo tempore reuerteris ad Dominum Deum tuum, et audies uocem eius.  Quia Deus misericors, Dominus Deus tuus est: non dimittet te, nec omnino delebit, neque obliuiscetur pacti, in quo iurauit [h. quod iurauit] patribus tuis. [B. XuI, C. Xu.] Interroga de diebus antiquis, qui fuerunt ante te ex die quo creauit Deus hominem super terram, a summo celi usque ad summum eius, si facta est aliquando huiuscemodi res, aut umquam cognitum est, ut audiret populus uocem Dei loquentis de medio ignis, sicut tu audisti et uixisti [h. et uixit]: si fecit Deus ut ingrederetur, et tolleret sibi gentem de medio nationum, per tentationes, signa, atque portenta, per pugnam, et robustam manum, extentumque brachium, et horribiles uisiones, iuxta omnia que fecit pro uobis Dominus Deus uester in Aegypto, uidentibus oculis tuis: ut  scires quoniam Dominus ipse est Deus, [a 1Kb] et non est alius preter unum [h. preter eum]. De celo te fecit audire uocem suam, ut doceret te: et in terra ostendit tibi ignem suum maximum, et audisti uerba illius de medio ignis, quia dilexit patres tuos, et elegit semen eorum post eos. Eduxitque te precedens in uirtute sua magna ex Aegypto, ut deleret nationes maximas et fortiores te in introitu tuo: et introduceret te, daretque tibi terram earum in possessionem, sicut cernis in presenti die. Scito ergo hodie,  et cogitato in corde tuo, quod Dominus ipse sit Deus in celo sursum, et in terra deorsum, et non sit alius. Custodi precepta eius atque mandata, que ego precipio tibi: ut bene sit tibi [h. precipio tibi hodie], et filiis tuis post te, et permaneas multo tempore super terram, quam Dominus Deus tuus daturus est tibi.

[B. XuII, C. XuI.] Tunc separauit Moses tres ciuitates trans Iordanem [h. in transitu Iordanis] ad Orientalem plagam, ut confugiat ad eas qui occiderit nolens proximum suum, nec fuerit ei inimicus ante unum et alterum diem [h. nec fuerit ei inimicus ab heri et nudius tertius], et ad harum aliquam urbium possit euadere: Bosor in solitudine, que sita est in terra campestri de tribu Ruben: et Ramoth  in Galaad, que est in tribu Gad: et Golan in Basan, que est in tribu Manasse. [C. XuII.] Ista est lex, quam proposuit Moses coram filiis Isrel, et hec testimonia et ceremonie atque iudicia, que locutus est ad filios Isrel, quando egressi sunt de Aegypto, trans Iordanem [h. in transitu Iordanis] in ualle contra fanum Phohor in terra Seon regis Amorrhei, qui habitauit in Esebon, quem percussit Moses, [b 1Kb] filiique Isrel egressi ex Aegypto. Possederuntque terram eius, et terram Og regis Basan, duorum regum Amorrheorum, qui erant trans [h. in transitu] Iordanem ad solis ortum: ab Arer, que sita est super ripam torrentis Arnon, usque ad montem Sion, qui est et Hermon, omnem planitiem trans Iordanem ad orientalem plagam, usque ad mare solitudinis, et  usque ad radices montis Phasga.

uocauitque Moses omnem Isrelem, et dixit ad eum [h. ad eos]: Audi, Isrel, ceremonias atque iudicia, que ego loquor in auribus uestris hodie: discite ea, et opere complete. Dominus Deus noster pepigit nobiscum fedus in Horeb. Non cum patribus nostris iniit pactum [h. pactum hoc], sed nobiscum qui impresentiarum sumus, et uiuimus. Facie ad faciem locutus est nobis in monte de medio ignis. Ego sequester et medius fui inter Dominum et uos in tempore illo, ut annuntiarem uobis uerba eius. Timuistis enim ignem, et non ascendistis in montem, et ait: [B. XuIII.] Ego Dominus Deus tuus, qui eduxi te de terra Aegypti, de domo seruitutis. [1 Precept.] Non habebis Deos alienos in conspectu meo. [2 Prec.]  Non facies tibi sculptile, nec [h. non habet nec] similitudinem omnium, que in celo sunt desuper, et que in terra deorsum, et que uersantur in aquis sub terra. Non adorabis ea, et non coles. Ego enim sum Dominus Deus tuus: Deus emulator, reddens iniquitatem patrum super filios in tertiam et quartam generationem his qui oderunt me, et faciens misericordiam in multa [h. Non habet multa] millia diligentibus me, et custodientibus precepta mea. [3 Prec.] Non usurpabis nomen Domini Dei tui frustra [h. Non assumes  nomen Domini Dei tui in uanum]: quia non erit impunitus qui super re uana nomen eius assumpserit. [4 Prec.] Obserua diem sabbati, ut sanctifices eum, sicut precepit tibi Dominus Deus tuus. Sex diebus operaberis, et facies omnia opera tua. Septimus dies sabbati est, id est, requies Domini Dei tui [b. Septimus dies sabbati est Domini Dei tui]. Non facies in eo quidquam operis tu, et filius tuus, et filia, seruus et ancilla, et bos, et asinus, et omne iumentum tuum, et peregrinus qui est intra portas tuas, ut requiescat seruus tuus, et ancilla tua, sicut et tu. Memento quod et ipse seruieris in Aegypto, et eduxerit te inde Dominus Deus tuus in manu forti, et brachio extento. Idcirco precepit tibi [h. Idcirco precepit tibi Dominus Deus tuus], ut obseruares  diem sabbati. [5. Prec.] Honora patrem tuum et matrem, sicut precepit tibi Dominus Deus tuus, ut longo uiuas tempore, et bene sit tibi in terram, quam Dominus Deus tuus daturus est tibi. [6 Prec.] Non occides. [7 P.] Neque mechaberis. [8 P.] Furtumque non facies. [9 P.] Nec loqueris contra proximum tuum falsum testimonium. [10 P.] Non concupisces uxorem proximi tui: non domum, non agrum, non seruum, non ancillam, non bouem, non asinum et uniuersa que illius sunt. [C. XuIII.] Hec uerba locutus est Dominus ad omnem multitudinem uestram in montem de medio ignis et nubis, et caliginis, uoce magna, nichil addens amplius, et scripsit ea in duabus tabulis lapideis, quas tradidit mihi. uos autem postquam audistis uocem de medio tenebrarum, et  montem ardere uidistis, accessistis ad me omnes principes tribuum, et maiores natu, atque dixistis: Ecce ostendit nobis Dominus Deus noster maiestatem et magnitudinem suam. uocem eius audiuimus de medio ignis, et probauimus hodie quod, loquente Deo cum homine, uixerit homo. Cur ergo moriemur, et deuorabit nos ignis hic maximus? Si enim audierimus ultra uocem Domini Dei nostri, moriemur. Quid est omnis caro, ut audiat uocem Dei [h. Que est omnis caro que audiuit uocem Domini] uiuentis, qui de medio ignis loquitur sicut nos audiuimus, et possit uiuere? Tu magis accede, et audi cuncta que dixerit Dominus Deus noster tibi: loquerisque ad nos, et nos audientes faciemus ea. [C. XIX.] Quod cum audisset Dominus, ait ad me: Audiui uocem  uerborum populi huius, que locuti sunt tibi: bene omnia sunt locuti. Quis det talem eos habere mentem, ut timeant me, et custodiant uniuersa mandata mea in omni tempore [h. cunctis diebus], ut bene sit eis, et filiis eorum in sempiternum? uade, et dic eis: Reuertimini in tentoria uestra. Tu uero hic sta  mecum, et loquar tibi omnia mandata, et ceremonias atque iudicia: que docebis eos, ut faciant ea in terra, quam dabo illis in possessionem. Custodite igitur, et facite que precepit Dominus Deus uobis: non declinabitis neque ad dexteram, neque ad sinistram: sed per uiam, quam precepit Dominus Deus uester, ambulabitis. Ut uiuatis, et bene sit uobis, et protelentur dies in terra possessionis uestre.

[B. XX, Cap. uI.] Hec sunt precepta, et ceremonie, atque iudicia, que mandauit Dominus Deus uester ut docerem uos, et faciatis ea in terra, ad quam transgredimini possidendam, ut timeas Dominum Deum tuum, et custodias omnia mandata et precepta eius, que ego precipio tibi, et filiis, ac nepotibus tuis, cunctis diebus uite tue, ut prolongentur  dies tui. Audi, Isrel, [a 1Kb] et obserua ut facias, et bene sit tibi, et multipliceris amplius  Et iacui coram Domino quadraginta diebus ac noctibus, quibus eum suppliciter deprecabar, ne deleret uos, ut fuerat comminatus: et orans dixi: Domine Deus [h. et orans ad Dominum dixi: Domine, Domine], ne disperdas populum tuum, et hereditatem tuam, quam redemisti in magnitudine tua, quos eduxisti de Aegypto in manu forti. Recordare seruorum tuorum, Abraham, Isaac, et Iacob: ne aspicias duritiam populi huius, et impietatem atque peccatum: ne forte dicant habitatores terre, de qua eduxisti nos: Non poterat Dominus introducere eos in terram, quam pollicitus est eis, et oderat illos: idcirco eduxit, ut interficeret eos in solitudine. Qui sunt populus tuus et hereditas tua, quos eduxisti in fortitudine  tua magna, et in brachio tuo extento.

[B. XXXIX, C. XLI, Cap. X.] In tempore illo dixit Dominus ad me: Dola tibi duas tabulas lapideas, sicut priores fuerunt, et ascende ad me in montem: faciesque arcam ligneam, et scribam in tabulis uerba, que fuerunt in his quas ante confregisti, ponesque eas in arca. Feci igitur arcam de lignis settim. [C. XLII.] Cumque dolassem duas tabulas lapideas instar priorum, ascendi in montem, habens eas in manibus. Scripsitque in tabulis, iuxta id quod prius scripserat, uerba decem, que locutus est Dominus ad uos in monte de medio ignis, quando populus congregatus est: dedit eas mihi [h. in die congregationis, et dedit eas Dominus mihi] [C. XLIII.] Reuersusque de monte, descendi et posui  tabulas in arcam, quam feceram, que hucusque ibi sunt, sicut mihi precepit Dominus. Filii autem Isrel mouerunt castra ex Beroth filiorum Iacan in Mosera, ubi Aaron mortuus ac sepultus est, pro quo sacerdotio functus est filius eius Eleazar. Inde uenerunt in Gadgad [h. In Gud-god.]: de quo loco profecti, castrametati sunt in Ietabatha, in terra aquarum [h. in terra torrentium aquarum] atque torrentium. [C. XLIu.] Eo tempore separauit [h. separauit Dominus] tribum Leui, ut portaret arcam federis Domini, et staret coram eo in ministerio, ac benediceret in nomine illius usque in presentem diem. Quam ob rem non habuit Leui partem, neque possessionem cum fratribus [uulg. fructibus] suis: quia ipse Dominus  possessio eius est, sicut promisit ei Dominus [h. sicut locutus est ei Dominus] Deus tuus. Ego autem steti in monte, sicut prius, quadraginta diebus ac noctibus: exaudiuitque me Dominus etiam hac uice, et te perdere noluit. Dixitque mihi: uade et precede populum, ut ingrediantur et possideant terram, quam iuraui patribus eorum ut traderem eis. [T. uII, B. XL, C. XLu.] Et nunc, Isrel, quid Dominus Deus tuus petit a te, nisi ut timeas Dominum Deum tuum, et ambules in uiis eius, et diligas eum, ac seruias Domino Deo tuo in toto corde tuo, et in tota anima tua: custodiasque mandata Domini, et ceremonias eius, quas ego hodie precipio tibi, ut bene sit tibi? [B. XLI.] En Domini Dei tui celum est, et celum celi, terra et omnia que  in ea sunt: et tamen patribus tuis conglutinatus est Dominus, et amauit eos, elegitque semen eorum post eos, id est uos, de cunctis gentibus: sicut hodie comprobatur. [B. XLII.] Circumcidite igitur preputium cordis uestri, et ceruicem uestram ne induretis amplius: quia Dominus Deus uester ipse est Deus deorum, et Dominus dominantium, Deus magnus et potens, et terribilis, qui personam non accipit, nec munera. Facit iudicium pupillo et uidue, amat peregrinum, dat ei [h. ut det ei] uictum atque uestitum. Et uos ergo amate peregrinos, quia et ipsi fuistis aduene [h. peregrini] in terra Aegypti. [B. XLIII, C. XLuI.] Dominum Deum tuum timebis, et ei [uulg. add. soli] seruies: ipsi adherebis, iurabisque in nomine illius. Ipse est laus tua, et  Deus tuus, qui fecit tibi hec magnalia et terribilia, que uiderunt oculi tui. [C. XLuII.] In septuaginta animabus descenderunt patres tui Aegyptum: et ecce nunc multiplicauit te Dominus Deus tuus sicut astra celi.

[C. XLuIII, Cap. XI.] Ama itaque Dominum Deum tuum, et obserua precepta eius et ceremonias, iudicia atque mandata omni tempore. [B. XLIu.] Cognoscite hodie, que ignorant filii uestri, qui non uiderunt [h. Cognoscite hodie quia non loquor hec filiis uestris, qui non cognouerunt et non uiderunt] disciplinam Domini Dei uestri, magnalia eius et [h. non habet] robustam manum, extentumque brachium, signa et opera, que fecit in medio Aegypti Pharaoni regi, et uniuerse terre eius, omnique exercitui Aegyptiorum, et equis ac curribus:  quomodo operuerint eos aque maris Rubri, cum uos persequerentur, et deleuerit eos Dominus usque in presentem diem: uobisque que fecerit in solitudine, donec ueniretis ad hunc locum: et Dathan atque Abiram filiis Eliab, qui fuit filius Ruben. [h. Filiis Eliab, filii Ruben]: quos aperte ore suo terra absorbuit [h. deglutiuit], cum domibus et tabernaculis, et uniuersa substantia eorum, quam habebant in medio Isrelis. Oculi uestri [h. Oculi autem uestri] uiderunt omnia opera Domini magna que fecit, ut custodiatis [h. custodite ergo] uniuersa mandata illius, que ego hodie precipio uobis, ut possitis introire et possidere terram, ad quam ingredimini, multoque in ea uiuatis tempore: quam sub iuramento  pollicitus est Dominus patribus uestris, et semini eorum, lacte et melle manantem. [B. XLu.] Terra enim ad quam ingrederis [uulg. ingredieris] possidendam, non est sicut terra Aegypti, de qua existi, ubi iacto semine in hortorum morem aque ducuntur irrigue: sed montuosa est et campestris, de celo exspectans pluuias. Quam Dominus Deus tuus semper inuisit, et oculi illius in ea sunt a principio anni usque ad finem eius. [B. XLuI. C. XLIX.] Si ergo obedieritis mandatis meis, que ego hodie precipio uobis, ut diligatis Dominum Deum uestrum, et seruiatis ei in toto corde uestro, et in tota anima uestra: dabit pluuiam terre uestre temporaneam et serotinam, ut colligatis frumentum, et uinum, et oleum, fenum ex agris ad pascenda iumenta, et  ut ipsi comedatis ac saturemini. Cauete ne forte decipiatur cor uestrum, et recedatis a Domino, seruiatisque diis alienis, et adoretis eos: iratusque Dominus claudat celum, et pluuie non descendant [h. non sint], nec terra det germen suum, pereatisque uelociter de terra optima, quam Dominus daturus est uobis. [B. XLuII.] Ponite hec uerba mea in cordibus et in animis uestris, et suspendite ea pro signo in manibus, et inter oculos uestros collocate [h. et ligate ea pro signo super manum uestram, et erunt ut phylacteria inter oculos uestros. Phylacteria Grece, Hebraice Totaphoth]. [B. XLuIII.] Docete filios uestros ut illa meditentur, quando sederis in domo tua, et ambulaueris in uia, et accubueris atque surrexeris. Scribes ea super  postes et ianuas domus tue [h. super postes domus tue et in ianuis tuis]: ut multiplicentur dies tui, et filiorum tuorum, in terra, quam iurauit Dominus patribus tuis, ut daret eis quamdiu celum imminet terre. [B. XLIX, C. L.] Si enim custodieritis mandata que ego precipio uobis, et feceritis ea, ut diligatis Dominum Deum uestrum, et ambuletis in omnibus uiis eius, adherentes ei, disperdet Dominus omnes gentes istas ante faciem uestram, et possidebitis eas que maiores et fortiores uobis sunt. Omnis locus, quem calcauerit pes uester, uester erit. A deserto, et Libano, a flumine magno Euphrate. [h. A flumine flumine Euphrate] usque ad mare occidentale erunt termini uestri. Nullus stabit contra uos: terrorem uestrum et formidinem dabit  Dominus Deus uester super omnem terram, quam calcaturi estis, sicut locutus est uobis. [C. LI.] En [h. uide, en ego], propono in conspectu uestro hodie benedictionem et maledictionem: benedictionem, si obedieritis mandatis Domini Dei uestri, que ego hodie precipio uobis: maledictionem, si non audieritis mandata [uulg. obedieritis mandatis] Domini  Dei uestri, sed recesseritis de uia, quam ego nunc ostendo uobis, et ambulaueritis post deos alienos, quos ignoratis. [B. L.] Cum introduxerit te Dominus Deus tuus in terram ad quam pergis habitandam, ponens benedictionem super montem Garizim, maledictionem super montem Hebal: qui sunt trans Iordanem, post uiam que uergit ad solis occubitum, in terra Chananei, qui habitat in campestribus contra Galgalam, que est iuxta [a 24Kb] uallem tendentem [h. que est iuxta quercum apparentem] et intrantem procul. uos enim transibitis Iordanem, ut possideatis terram, quam Dominus Deus uester daturus est uobis, et habeatis et possideatis illam. uidete ergo ut impleatis ceremonias atque iudicia, que ego hodie ponam in conspectu uestro.

 [T. uIII, B. LI, C. LII, Cap. XII.] Hec sunt precepta atque iudicia, que facere debetis in terra, quam Dominus Deus patrum tuorum daturus est tibi, ut possideas eam cunctis diebus quibus super humum gradieris. Subuertite omnia loca, in quibus coluerunt gentes, quas possessuri estis, deos suos super montes excelsos, et colles, et subter omne lignum frondosum. Dissipate aras earum, et confringite statuas, lucos igne comburite, et idola comminuite: disperdite nomina eorum de locis illis. [B. LII, C. LIII.] Non facietis ita Domino Deo uestro. [C. LIu.] Sed ad locum, quem elegerit Dominus Deus uester de cunctis tribubus uestris, ut ponat nomen suum ibi, et habitet in eo, uenietis et offeretis in loco illo holocausta et uictimas uestras. [C. Lu.] Decimas et  primitias manuum uestrarum, et uota atque donaria, primogenita boum et ouium. Et comedetis ibi in conspectu Domini Dei uestri: ac letabimini in cunctis, ad que miseritis manum uos et domus uestre, in quibus benedixerit uobis Dominus Deus uester. Non facietis ibi que nos hic facimus hodie, singuli quod sibi rectum uidetur. Neque enim usque in presens tempus uenistis ad requiem et possessionem quam Dominus Deus uester daturus est uobis. Transibitis Iordanem, et habitabitis in terra, quam Dominus Deus uester daturus est uobis, ut requiescatis a cunctis hostibus per circuitum: et absque ullo timore habitetis. [b 1Kb] Et in locum, quem elegerit Dominus Deus uester, ut sit nomen eius in eo, illuc omnia, que precipio conferetis: holocausta, et hostias, ac  decimas, et primitias manuum uestrarum: et quidquid precipuum est in muneribus, que uouebitis Domino. Ibi epulabimini coram Domino Deo uestro, uos et filii ac filie uestre, famuli et famule, atque Leuites, qui in urbibus uestris commoratur [h. Qui intra portas uestras est]. [B. LIII.] Neque enim habet aliam partem et possessionem inter uos. Caue ne offeras  holocausta tua in omni loco, quem uideris: sed in eo, quem elegerit Dominus, in una tribuum tuarum offeres hostias, et facies quecumque precipio tibi. [C. LuI.] Sin autem comedere uolueris, et te esus carnium delectauerit, occide, et comede iuxta benedictionem Domini Dei tui, quam dedit tibi in urbibus tuis: siue immundum fuerit, hoc est, maculatum et debile: siue mundum, hoc est, integrum et sine macula, quod offerri licet, sicut capream et ceruum comedes [h. Benedictionem Domini, quam dedit tibi in omnibus portis tuis. Tam mundus quam immundus uescentur ex eis; sicut caprea et ceruo absque, etc.], absque esu dumtaxat sanguinis, quem super terram quasi aquam effundes. Non poteris [h. In hoc loco, sacrificium intelligitur] comedere in oppidis  tuis decimam frumenti, et uini, et olei tui, primogenita armentorum, et pecorum, et omnia que uoueris, et sponte offerre uolueris, et primitias manuum tuarum: sed coram Domino Deo tuo comedes ea, in loco quem elegerit Dominus Deus tuus, tu et filius tuus ac filia tua, seruus et famula, atque Leuites, qui manet in urbibus tuis: et letaberis et reficieris coram Domino Deo tuo, in cunctis, ad que extenderis manum tuam [B. LIu.] Caue ne derelinquas Leuitem omni tempore quo uersaris in terra. Quando dilatauerit Dominus Deus tuus terminos tuos, sicut locutus est tibi, et uolueris uesci carnibus, quas desiderat anima tua: locus autem, quem elegerit Dominus Deus tuus, ut sit nomen eius ibi, si procul fuerit, occides de armentis et pecoribus, que  habueris, sicut precepi tibi, et comedes in oppidis tuis, ut tibi placet. Sicut comeditur caprea et ceruus, ita uesceris eis: et mundus et immundus in commune uescentur. Hoc solum caue, ne sanguinem comedas. Sanguis enim eorum pro anima est: et idcirco non debes animam comedere cum carnibus: sed super terram fundes quasi aquam, ut sit tibi bene et filiis tuis post te, cum feceris quod placet in conspectu Domini. Que autem sanctificaueris, et uoueris Domino, tolles et uenies ad locum, quem elegerit Dominus: et offeres oblationes tuas carnem et sanguinem super altare Domini Dei tui: sanguinem hostiarum tuarum [uulg. tac. tuarum] fundes in altari: carnibus autem ipse uesceris. [C. LuII.] Obserua et audi omnia uerba [uulg. tac. uerba et ego], que ego precipio tibi, ut bene sit tibi et filiis  tuis post te in sempiternum, cum feceris quod bonum est et placitum in conspectu Domini Dei tui. Quando disperdiderit Dominus Deus tuus ante faciem tuam gentes, ad quas ingrederis [uulg. ingredieris] possidendas, et possederis eas, atque habitaueris in terra earum: caue ne imiteris eas, postquam fuerint, te intreunte, subuerse, et requiras ceremonias earum, dicens [h. deos earum, dicens]: Sicut coluerunt gentes iste deos suos, ita et ego colam. Non facies similiter Domino Deo tuo. Omnes enim abominationes, quas auersatur Dominus, fecerunt diis suis,  offerentes filios et filias, et comburentes igni. [C. LuIII.] Quod precipio tibi, hoc tantum facito Domino: nec addas quidquam, nec minuas.

[T. IX, B. Lu, Cap. XIII.] Si surrexerit in medio tui prophetes, aut qui somnium uidisse se dicat, et predixerit signum atque portentum, et euenerit quod locutus est, et dixerit tibi: Eamus, et sequamur deos alienos quos ignoras, et seruiamus eis: non audies uerba prophete illius aut somniatoris: quia tentat uos Dominus Deus uester, ut palam fiat utrum diligatis eum an non, in toto corde et in tota anima uestra. [C. LIX.] Dominum Deum uestrum sequimini et ipsum timete, et mandata illius custodite, et audite uocem eius: ipsi seruietis, et ipsi adherebitis. Propheta autem ille, aut fictor somniorum [h. somniator]  interficietur: quia locutus est, ut uos auerteret a Domino Deo uestro, qui eduxit uos de terra Aegypti, et redemit de domo seruitutis: ut errare te faceret de uia, quam tibi precepit Dominus Deus tuus: et auferes malum de medio tui. [C. LX.] Si tibi uoluerit persuadere frater tuus, filius matris tue, aut filius tuus, uel filia, siue uxor que est in sinu tuo, aut amicus, quem diligis ut animam tuam, clam dicens: Eamus, et seruiamus diis alienis quos ignoras tu, et patres tui, cunctarum in circuitu gentium, que iuxta uel procul sunt, ab initio usque ad finem terre, non acquiescas ei, nec audias, neque parcat ei oculus tuus, ut miserearis, et occultes eum, sed statim interficies. Sit primum manus tua super eum, et [a 1Kb] postea omnis populus mittat manum. Lapidibus  obrutus necabitur: quia uoluit te abstrahere a Domino Deo tuo, qui eduxit de terra Aegypti, de domo seruitutis: ut omnis Isrel audiens timeat, et nequaquam ultra faciet quidpiam huius rei simile [h. Huius rei simile in medio tui]. [C. LXI.] Si audieris in una urbium tuarum, quas Dominus Deus tuus dabit tibi ad habitandum, dicentes aliquos [h. Non habet, dicentes aliquos, sed tantum dicens]: Egressi sunt filii Belial de medio tui, et auerterunt habitatores urbis tue [h. sue], atque dixerunt: Eamus, et seruiamus diis alienis quos ignoratis: quere sollicite et diligenter, rei ueritate perspecta, si inueneris certum esse quod dicitur, et abominationem hanc opere perpetratam [h. perpetratam in medio tui], statim percuties habitatores urbis illius in ore gladii, et delebis  eam, ac omnia que in illa sunt, usque ad pecora. Quidquid etiam supellectilis fuerit, congregabis in medio platearum eius, et cum ipsa ciuitate succendes: ita ut uniuersa consumas Domino Deo tuo, et sit tumulus sempiternus. Non edificabitur amplius, et non adherebit de illo anathemate quidquam in manu tua: ut auertatur Dominus ab ira furoris sui, et misereatur tui, multiplicetque te sicut iurauit patribus tuis, quando audieris uocem Domini Dei tui, custodiens omnia precepta eius, que ego precipio tibi hodie, ut facias quod placitum est in conspectu Domini Dei tui.

[B. LuI, C. LXII, Cap. XIu.] Filii estote Domini  Dei uestri [h. Filii estis uos Domini Dei uestri]: non uos incidetis, nec facietis caluitium super mortuo. Quoniam populus sanctus tu es Domino Deo tuo, et te elegit, ut sis ei in populum peculiarem, de cunctis gentibus que sunt super terram. [B. LuII, C. LXIII.] Ne comedatis que immunda sunt [h. Non comedatis omne quod abominatum est]. Hoc est animal quod comedere debetis, bouem, et ouem, et capram, ceruum, capream, bubalum, tragelaphum, pygargon, orygem, camelopardalum. Omne animal, quod in duas partes ungulam findit, et ruminat, comedetis. De his autem que ruminant, et ungulam non findunt, hec [uulg. tac. hec] comedere non debetis: [uulg. add. ut] camelum, leporem, cherogrillium; quia ruminant, et non diuidunt ungulam, immunda  erunt uobis. Sus quoque, quoniam diuidit ungulam, et non ruminat, immunda erit. Carnibus eorum non uescemini, et cadauera non tangetis. [C. LXIu.] Hec comedetis ex omnibus que morantur in aquis. Que habent pinnulas et squammas, comedite: que absque pinnulis et squammis sunt, ne comedatis, quia immunda sunt. [C. LXu.] Omnes aues mundas comedite. Immundas ne comedatis: aquilam scilicet, et gryphem, et halieetum, ixion, et uulturem ac miluum iuxta genus suum: et omne coruini generis, struthionem, ac noctuam, et larum, atque accipitrem iuxta genus suum: herodium et cygnum, et ibin, ac mergulum, porphyrionem, et nycticoracem, onocrotalum, et charadrium, singula in genere suo, upupam quoque et uespertilionem.  Et omne quod reptat et pennulas habet, immundum erit, nec comedetur. Omne quod mundum est, comedite. Quidquid autem morticinum est, ne uescamini ex eo. Peregrino, qui intra portas tuas est, da ut comedat, aut uende ei [h. aut uende externo]: quia tu populus sanctus Domini Dei tui es. Non coques hedum in lacte matris sue. [B. LuIII, C. LXuI.] Decimam partem separabis de cunctis fructibus tuis, qui nascuntur in terra per annos singulos, et comedes in conspectu Domini Dei tui, in loco quem elegerit, ut in eo nomen illius inuocetur, decimam frumenti tui, et uini, et olei, et primogenita de armentis et ouibus tuis: ut discas timere Dominum Deum tuum omni tempore. [C. LXuII.] Cum autem longior fuerit uia, et locus quem elegerit Dominus  Deus tuus, tibique benedixerit, nec potueris ad eum hec cuncta portare, uendes omnia, et in pretium rediges, portabisque manu tua, et proficisceris ad locum, quem elegerit Dominus Deus tuus: et emes ex eadem pecunia quidquid tibi placuerit, siue ex armentis, siue ex ouibus, uinum quoque et siceram, et omne quod desiderat anima tua: et comedes coram Domino Deo tuo, et epulaberis tu et domus tua; et Leuites qui intra portas tuas est: caue ne derelinquas eum, quia [uulg. qui] non habet aliam partem in possessione tua. (B. LIX.] Anno tertio separabis aliam decimam ex omnibus que nascuntur tibi  eo tempore [h. In fine anni tertii separabis omnem decimam fructuum tuorum ex omnibus que nascuntur tibi eo anno]: et repones intra ianuas tuas. uenietque Leuites, qui aliam non habet partem nec possessionem tecum, et peregrinus et pupillus ac uidua, qui intra portas tuas sunt, et comedent et saturabuntur: ut benedicat tibi Dominus Deus tuus in cunctis operibus manuum tuarum que feceris.

[B. LX, C. LXuIII, Cap. Xu.] Septimo anno facies remissionem, que hoc ordine celebrabitur: Cui debetur aliquid ab amico uel proximo ac fratre suo, repetere non poterit, quia annus remissionis est Domini. A peregrino et aduena exiges [h. Ab externo autem exiges]: ciuem et propinquum [h. ciuem et fratrem] repetendi non [a 1Kb] habebis potestatem. Et omnino  indigens et mendicus non erit inter uos: ut benedicat tibi Dominus in terra, quam traditurus est tibi in possessionem. [B. LXI, C. LXIX.] Si tamen audieris uocem Domini Dei tui, et custodieris uniuersa que iussit, et que ego hodie precipio tibi, benedicet tibi, ut pollicitus est. Fenerabis gentibus multis, et ipse a nullo accipies mutuum. Dominaberis nationibus plurimis, et tui nemo dominabitur. [B. LXII, C. LXX.] Si unus de fratribus tuis, qui morantur intra portas ciuitatis tue, in terra quam Dominus Deus tuus daturus est tibi, ad paupertatem uenerit: non obdurabis cor tuum, nec contrahes manum, sed aperies eam pauperi, et dabis mutuum, quo eum indigere perspexeris. Caue ne forte subrepat tibi impia cogitatio, et dicas in corde tuo: Appropinquat  septimus annus remissionis: et auertas oculos tuos a paupere fratre tuo, nolens ei quod postulat mutuum commodare: ne clamet contra te ad Dominum, et fiat tibi in peccatum. Sed dabis ei: nec ages quidpiam callide in eius necessitatibus subleuandis: ut benedicat tibi Dominus Deus tuus in omn tempore, et in cunctis ad que manum miseris. Non deerunt pauperes in terra habitationis tue: idcirco ego precipio tibi, ut aperias manum fratri tuo egeno et pauperi, qui tecum uersantur in terra. [B. LXIII, C. LXXI.] Cum tibi uenditus fuerit frater tuus Hebreus, aut Hebrea, et sex annis seruierit tibi, in septimo anno dimittes eum liberum, et quem libertate donaueris, nequaquam uacuum abire patieris: sed dabis uiaticum de gregibus, et de area, et torculari  tuo, quibus Dominus Deus tuus benedixerit tibi. Memento quod et ipse seruieris in terra Aegypti, et liberauerit te Dominus Deus tuus: et idcirco ego nunc precipio tibi. Sin autem dixerit: Nolo egredi: eo quod diligat te, et domum tuam, et bene sibi apud te esse sentiat: assumes subulam, et perforabis aurem eius in ianua domus tue, et seruiet tibi usque in eternum. Ancille quoque similiter facies. Non auertes ab eis oculos tuos, quando dimiseris eos liberos, quoniam iuxta mercedem mercenarii per sex annos seruiuit tibi: ut benedicat tibi Dominus Deus tuus in cunctis operibus, que agis. [B. LXIu, C.  LXXII.] De primogenitis, que nascuntur in armentis, et ouibus tuis, quidquid sexus est masculini, sanctificabis Domino Deo tuo. Non operaberis in primogenito bouis, et non tondebis primogenita ouium [h. tuarum.] In conspectu Domini Dei tui comedes ea per annos singulos, in loco quem elegerit Dominus, tu et domus tua. Sin autem habuerit maculam, et uel claudum fuerit, uel cecum, aut in aliqua parte deforme uel debile, non immolabitur Domino Deo tuo. Sed intra portas urbis tue comedes illud: tam mundus quam immundus similiter uescentur eis, quasi caprea et ceruo. Hoc solum obseruabis, ut sanguinem eorum non comedas, sed effundes in terram quasi aquam.

[T. X, B. LXu, C. LXXIII, Cap. XuI.] Obserua  mensem nouarum frugum, et uerni primum temporis [h. non habet], ut facias Phase Domino Deo tuo, quoniam in isto mense eduxit te Dominus Deus tuus de Aegypto nocte. Immolabisque Phase Domino Deo tuo de ouibus, et de bobus, in loco quem elegerit Dominus Deus tuus, ut habitet nomen eius ibi. Non comedes in eo panem fermentatum: Septem diebus comedes absque fermento afflictionis panem, quoniam in pauore egressus es de Aegypto: ut memineris diei egressionis tue de Aegypto, omnibus diebus uite tue. Non apparebit [a 1Kb] fermentum in omnibus terminis tuis septem diebus, et non remanebit de carnibus eius quod immolatum est uesperi, [b 1Kb] in die primo mane. Non poteris immolare Phase in qualibet urbium tuarum, quas Dominus Deus tuus daturus est  tibi; sed in loco, quem elegerit Dominus Deus tuus, ut habitet nomen eius ibi, immolabis Phase uesperi ad solis occasum, quando egressus es de Aegypto. Et coques, et comedes in loco quem elegerit Dominus Deus tuus, maneque consurgens uades in tabernacula tua. Sex diebus comedes azyma, et in die septimo, quia collecta est Domini Dei tui, non facies opus. [B. LXuI.] Septem hebdomadas numerabis tibi ab ea die qua falcem in segetem miseris. Et celebrabis diem [h. non habet] festum hebdomadarum Domino Deo tuo, oblationem spontaneam manus tue, quam offeres iuxta benedictionem Domini Dei tui, et epulaberis coram Domino Deo tuo, tu, et filius tuus, et filia tua, et seruus tuus, et ancilla tua, et Leuites qui est intra portas tuas, et aduena, ac pupillus  et uidua, qui morantur uobiscum: in loco quem elegerit Dominus Deus tuus, ut habitet nomen eius ibi, et recordaberis quoniam seruus fueris in Aegypto: custodiesque ac facies que precepta sunt. [B. LXuII.] Solemnitatem quoque tabernaculorum celebrabis per septem dies, quando collegeris de area tua et torculari fruges tuas, et epulaberis in festiuitate  tua, tu et filius tuus et filia, ex seruus tuus et ancilla, Leuites quoque et aduena, et pupillus ac uidua, qui intra portas tuas sunt. Septem diebus Domino Deo tuo festa celebrabis, in loco quem elegerit Dominus: benedicetque tibi Dominus Deus tuus in cunctis frugibus tuis, et in omni opere manuum tuarum, erisque in letitia. Tribus uicibus per annum apparebit omne masculinum tuum [uulg. tac. tuum] in conspectu Domini Dei tui, in loco quem elegerit: in solemnitate azymorum, et in solemnitate hebdomadarum, et in solemnitate tabernaculorum. [B. LXuIII.] Non apparebit ante Dominum uacuus. Sed offeret unusquisque secundum quod habuerit iuxta benedictionem Domini Dei sui, quam dederit ei. [B. LXIX, C. LXXIu.] Iudices et magistros constitues in  omnibus portis tuis, quas Dominus Deus tuus dederit tibi, per singulas tribus tuas, ut iudicent populum iusto iudicio, nec in alteram partem declinent [h. declines]. Non accipies personam, nec munera: quia munera excecant oculos sapientum, et mutant uerba iustorum. Iuste quod iustum est persequeris, ut uiuas et possideas terram, quam Dominus Deus tuus dederit tibi. [C. LXXu.] Non plantabis lucum, et [h. non habet] omnem arborem iuxta altare Domini Dei tui. Nec facies tibi, atque [uulg. neque] constitues statuam [h. non plantabis lucum, omnem arborem, iuxta altare Domini tui, quod facturus es. Et non constitues tibi statuam]: que odit Dominus Deus tuus.

[B. LXX, Cap. XuII.] Non immolabis Domino Deo  tuo bouem et ouem, in quo est macula, aut quidpiam uitii: quia abominatio est Domino Deo tuo. [B. LXXI, C. LXXuI.] Cum reperti fuerint apud te, intra unam portarum tuarum quas Dominus Deus tuus dabit tibi, uir aut mulier qui faciant malum in conspectu Domini Dei tui, et transgrediantur pactum illius, ut uadant et seruiant diis alienis, et adorent eos, solem et lunam, et omnem militiam celi [h. solem et lunam, aut omnem militiam celi], que non precepi, et hoc tibi fuerit nuntiatum, audiensque inquisieris diligenter, et uerum esse repereris, et abominatio facta est in Isrel: educes uirum ac mulierem, qui rem sceleratissimam perpetrarunt, ad portas ciuitatis tue, et lapidibus obruentur. [B. LXXII.] In ore duorum aut trium testium peribit qui interficietur.  Nemo occidatur, uno contra se dicente testimonium. Manus testium prima interficiet cum, et manus reliqui populi extrema mittetur, ut auferas malum de medio tui. [B. LXXII, C. LXXuII.] Si difficile et ambiguum apud te iudicium esse perspexeris inter sanguinem et sanguinem, causam et causam, lepram et [c 1Kb] lepram, et iudicium intra portas tuas  uideris uerba uariari: surge, et ascende ad locum, quem elegerit Dominus Deus tuus. ueniesque ad sacerdotes Leuitici generis, et ad iudicem qui fuerit in illo tempore: queresque ab eis, qui indicabunt tibi iudicii ueritatem. Et facies quodcumque dixerint, qui presunt loco quem elegerit Dominus, et docuerint te. Iuxta legem eius sequeris sententiam eorum. Nec declinabis ad dexteram neque ad sinistram. [B. LXXIu, C. LXXuIII.] Qui autem superbierit, nolens obedire sacerdotis imperio, qui eo tempore ministrat Domino Deo tuo, et decreto iudicis [h. iudici], morietur homo ille, et auferes malum de Isrel: cunctusque populus audiens timebit, ut nullus deinceps intumescat superbia. [B. LXXu, C. LXXIX.] Cum ingressus fueris  terram, quam Dominus Deus tuus dabit tibi, et possederis eam, habitauerisque in illa, et dixeris: Constituam super me regem, sicut habent omnes per circuitum nationes: eum constitues, quem Dominus Deus tuus elegerit de numero [h. de medio] fratrum tuorum. Non poteris alterius gentis hominem regem facere, qui non sit frater tuus. Cumque fuerit constitutus, non multiplicabit sibi equos, nec reducet populum in Aegyptum, equitatus numero subleuatus, presertim cum Dominus preceperit uobis, et nequaquam amplius per eamdem uiam reuertamini. Non habebit uxores plurimas, que illiciant animum eius, neque argenti et auri immensa pondera. Postquam autem sederit in solio regni sui, describet sibi Deuteronomium legis huius in uolumine, accipiens  exemplar a sacerdotibus Leuitice tribus, et habebit secum, legetque illud omnibus diebus uite sue, ut discat timere Dominum Deum suum, et custodire uerba et ceremonias eius, que lege precepta sunt. Nec eleuetur cor eius in superbiam super fratres suos, neque declinet [h. a precepto [a 1Kb] legis] in partem dexteram uel sinistram, ut longo tempore regnet ipse, et filii eius, super Isrel.

[B. LXXuI, Cap. XuIII.] Non habebunt sacerdotes et [h. non habet] Leuite, et omnes qui de eadem tribu sunt, partem et hereditatem cum reliquo [h. non habet] Isrel, quia sacrificia Domini et oblationes eius [h. hereditatem eius] comedent, et nichil aliud accipient de possessione fratrum suorum: Dominus enim ipse est hereditas eorum, sicut locutus  est illis. [C. LXXX.] Hoc erit iudicium sacerdotum a populo et ab his qui offerunt uictimas: siue bouem, siue ouem immolauerint, dabunt sacerdoti armum [b 10Kb] ac uentriculum [h. armum, et maxillam, ac uentriculum]: primitias frumenti, uini, et olei, et lanarum partem ex ouium tonsione: ipsum enim elegit Dominus Deus tuus de cunctis tribubus tuis, ut stet, et ministret nomini Domini ipse, et  filii eius in sempiternum. [T. XI, B. LXXuII.] Si exierit Leuites ex una urbium tuarum ex omni Isrel in qua habitat, et uoluerit uenire, desiderans locum quem elegerit Dominus, ministrabit in nomine Domini Dei sui, sicut omnes fratres eius Leuite, qui stabunt eo tempore coram Domino. Partem ciborum eamdem accipiet, quam et ceteri: excepto eo, quod in urbe sua ex paterna ei successione debetur. [B. LXXuIII, C. LXXXI.] Quando ingressus fueris terram, quam Dominus Deus tuus dabit tibi, caue ne imitari uelis abominationes illarum gentium. Nec inueniatur in te qui lustret filium suum, aut filiam, ducens per ignem: aut qui hariolos sciscitetur, et obseruet somnia atque auguria, nec sit maleficus, nec incantator, nec qui pythones consulat, neque  diuinos [uulg. diuinus, aut], et querat a mortuis ueritatem. Omnia enim hec abominatur Dominus, et propter istius modi scelera delebit eos in introitu tuo. Perfectus eris; et absque macula cum Domino Deo tuo [h. Absque macula eris cum Domino Deo tuo]. Gentes iste, quarum possidebis [uulg. possidebitis] terram, augures et diuinos audiunt: tu autem a Domino Deo tuo aliter institutus es. [C. LXXXII.] Prophetam de gente tua et de fratribus tuis sicut me [h. De medio tui de fratribus tuis similem mei], suscitabit tibi Dominus Deus tuus: ipsum audies, ut petisti a Domino Deo tuo in Horeb, quando concio congregata est, atque dixisti: Ultra non audiam uocem Domini Dei mei, et ignem hunc maximum amplius non uidebo, ne moriar. Et ait  Dominus mihi: Bene omnia sunt locuti. [B. LXXIX.] Prophetam suscitabo eis de medio fratrum suorum similem tui, et ponam uerba mea in ore eius, loqueturque ad eos omnia que precepero illi. Qui autem uerba eius, que loquetur in nomine meo, audire noluerit, ego ultor exsistam. [C. LXXXIII.] Propheta autem, qui arrogantia deprauatus uoluerit loqui in nomine meo, que ego non precepi illi, ut diceret, aut ex nomine alienorum deorum, interficietur [h. Propheta autem qui superbia locutus fuerit in nomine meo, que ego non precepi illi ut diceret aut ex nomine alienorum locutus fuerit, morietur]. [B. LXXX.] Quod si tacita cogitatione responderis: Quo modo possum intelligere uerbum, quod non est locutus Dominus? hoc habebis signum:  Quod in nomine Domini propheta ille predixerit, et non euenerit: hoc Dominus non est locutus, sed per tumorem animi sui propheta confinxit: et idcirco non timebis eum [h. non timebis de eo].

[B. LXXXI, Cap. XIX.] Cum disperdiderit Dominus Deus tuus gentes, quarum tibi traditurus est terram, et possederis eam, habitauerisque in urbibus earum [uulg. eius] et in edibus: tres ciuitates separabis  tibi in medio terre, quam Dominus Deus tuus dabit tibi in possessionem, sternens diligenter uiam [h. parans tibi uiam], et in tres equaliter partes totam terre tue prouinciam diuides: ut habeat e uicino qui propter homicidium profugus est quo possit euadere. [C. LXXXIu.] Hec erit lex homicide fugientis, cuius uita seruanda est: Qui percusserit proximum suum nesciens, et qui heri et nudiustertius nullum contra eum odium habuisse comprobatur: sed abiisse simpliciter cum eo in siluam ad ligna cedenda, et in succisione lignorum securis fugerit manu, ferrumque lapsum de manubrio amicum eius percusserit, et occiderit: hic ad unam supradictarum urbium confugiet, et uiuet: ne forsitan proximus eius, cuius effusus est sanguis, dolore stimulatus, persequatur,  et apprehendat eum, si longior uia fuerit, et percutiat animam eius, qui non est reus mortis: quia nullum contra eum, qui occisus est, odium prius habuisse monstratur. Idcirco precipio tibi ut tres ciuitates equalis inter se spatii diuidas. Cum autem [h. Si autem] dilatauerit Dominus Deus tuus termiminos tuos, sicut iurauit patribus tuis, et dederit tibi cunctam terram, quam eis pollicitus est , addes tibi tres alias ciuitates, et supradictarum trium urbium numerum duplicabis, ut non effundatur sanguis innoxius in medio terre, quam Dominus Deus tuus dabit tibi possidendam, ne sis sanguinis reus. Si quis autem  odio habens proximum suum, insidiatus fuerit uite eius, surgensque percusserit illum, et mortuus fuerit, fugeritque ad unam de supradictis urbibus, mittent seniores ciuitatis illius, et arripient eum de loco effugii, tradentque in manu proximi, cuius sanguis effusus est, et morietur. Nec misereberis eius, et auferes innoxium sanguinem de Isrel, ut bene sit tibi. [B. LXXXII, C. LXXXIII.] Non assumes et transferes terminos proximi tui, quos fixerunt priores in possessione tua, quam Dominus Deus tuus dabit tibi in terra, quam acceperis possidendam. [B. LXXXuI, C. LXXXuI.] Non stabit testis unus contra aliquem, quidquid illud peccati et facinoris fuerit: sed in ore duorum aut trium testium stabit omne uerbum. Si steterit testis mendax contra hominem,  accusans eum preuaricationis, stabunt ambo, quorum causa est, ante Dominum in conspectu sacerdotum et iudicum qui fuerint in diebus illis. Cumque diligentissime perscrutantes, inuenerint falsum testem dixisse contra fratrem suum mendacium: reddent ei [h. facient ei] sicut fratri suo facere cogitauit, et auferes malum de medio tui, ut audientes ceteri timorem habeant, et nequaquam talia audeant facere. [B. LXXXIu, C. LXXXuII.] Et non misereberis eius, sed animam pro anima, oculum pro oculo, dentem pro dente, manum pro manu, pedem pro pede exiges.

[T. XII, C. LXXXuIII, Cap. XX.] Si exieris ad bellum contra hostes tuos, et uideris equitatum et currus, et maiorem quam tu habes, aduersarii exercitus  multitudinem, non timebis eos: quia Dominus Deus tuus tecum est, qui eduxit te de terra Aegypti. Appropinquante autem iam prelio, stabit sacerdos ante aciem, et sic loquetur ad populum: Audi, Isrel, uos hodie contra inimicos uestros pugnam committitis, non pertimescat cor uestrum, nolite metuere, nolite cedere, nec formidetis eos: quia Dominus Deus uester in medio uestri est, et pro uobis contra aduersarios dimicabit, ut eruat uos de periculo. Duces quoque per singulas turmas, audiente exercitu, proclamabunt: Quis est homo qui edificauit domum nouam, et non dedicauit eam? uadat et reuertatur in domum suam, ne forte moriatur in bello, et alius dedicet illam. Quis est homo qui plantauit uineam, et necdum eam fecit esse communem, de qua uesci  omnibus liceat? uadat, et reuertatur in domum suam, ne forte moriatur in bello, et alius homo eius fungatur officio. Quis est homo qui despondit uxorem, et non accepit eam? uadat et reuertatur in domum suam, ne forte moriatur in bello, et alius homo accipiat eam. His dictis addent reliqua, et loquentur ad populum: Quis est homo formidolosus et corde pauido? uadat et reuertatur in domum suam, ne pauere faciat corda fratrum suorum, sicut ipse timore perterritus est. Cumque siluerint duces exercitus, et finem loquendi fecerit, unusquisque suos ad bellandum cuneos preparabit [h. Et finem loquendi fecerint, constituent principes exercituum in capite populi]. [C. LXXXIX.] Si quando accesseris ad expugnandam ciuitatem, offeres ei primum pacem.  Si receperit et aperuerit tibi portas, cunctus populus, qui in ea est, saluabitur, et seruiet tibi sub tributo. Sin autem fedus inire noluerint, et receperint [h. fecerint] contra te bellum, oppugnabis eam. Cumque tradiderit Dominus Deus tuus illam, in manu tua, percuties omne quod in ea generis masculini est, in ore gladii, absque mulieribus et infantibus, iumentis et ceteris que in ciuitate sunt. Omnem predam exercitui diuides, et comedes de spoliis hostium tuorum, que Dominus Deus tuus dederit tibi. Sic facies cunctis ciuitatibus, que a te procul ualde sunt, et non sunt de his urbibus, quas in possessionem accepturus es. De his autem ciuitatibus, que dabuntur tibi, nullum omnino permittes uiuere, sed interficies in ore gladii, Hettheum uidelicet et Amorrheum,  et Chananeum, Pherezeum, et Eueum, et Iebuseum, sicut precepit tibi Dominus Deus tuus: ne forte doceant uos facere cunctas abominationes, quas ipsi operati sunt diis suis, et peccetis in Dominum Deum uestrum. [B. LXXXuI, C. XC.] Quando obsederis ciuitatem multo tempore, et munitionibus circumdederis ut expugnes eam, non succides arbores de quibus uesci potest, nec securibus per circuitum debes uastare regionem: quoniam lignum est, et non homo, nec potest bellantium contra te augere numerum. Si qua autem ligna non sunt pomifera, sed agrestia, et in ceteros apta usus, succide [h. nec potest se ostendere ante faciem tuam. Ligna autem que non sunt pomifera, succide], et  instrue machinas, donec capias ciuitatem, que contra te dimicat.

[B. LXXXuIII, C. XCI, Cap. XXI.] Quando inuentum fuerit in terra, quam Dominus Deus tuus daturus est tibi, hominis cadauer occisi, et ignorabitur cedis reus, egredientur maiores natu, et iudices tui, et metientur a loco cadaueris singularum per circuitum spatia ciuitatum, et quam uiciniorem ceteris esse perspexerint, seniores ciuitatis eius tollent uitulam de armento, que non traxit iugum, nec terram scidit uomere [h. nec in ea aliquando operatum fuit], et ducent eam ad uallem asperam atque saxosam [h. non habet, atque saxosam], que numquam arata est, nec sementem recepit, et [a 2Kb] cedent in ea ceruices uitule [h. et precipitabunt in torrente]: accedentque  sacerdotes filii Leui . Et [b 1Kb] omnes maiores natu ciuitatis illius ad interfectum, lauabuntque manus suas super uitulam, que in ualle percussa est [h. que precipitata est], et dicent: Manus nostre non effuderunt hunc sanguinem, nec oculi uiderunt. Propitius esto populo tuo Isrel, quem redemisti, Domine, et non reputes sanguinem innocentem in medio populi tui Isrel. Et auferetur ab eis reatus sanguinis: tu autem alienus eris ab innocentis cruore, qui fusus est, cum feceris quod precepit Dominus [h. quod rectum est in oculis Domini]. [B. LXXXuIII, C. XCII.] Si egressus  fueris ad pugnam contra inimicos tuos, et tradiderit eos Dominus Deus tuus in manu tua, captiuosque duxeris, et uideris in numero captiuorum mulierem pulchram, et adamaueris eam, uoluerisque habere uxorem, introduces eam in domum tuam: que radet cesariem, et circumcidet ungues, et deponet uestem, in qua capta est: sedensque in domo tua, flebit patrem et matrem suam uno mense, et postea intrabis ad eam, dormiesque cum illa, et erit uxor tua. Si autem postea non sederit in animo tuo, dimittes eam liberam, nec uendere poteris pecunia, nec opprimere per potentiam: quia humiliasti eam [h. quia  afflixisti eam]. [B. LXXXIX, C. XCIII.] Si habuerit homo uxores duas, unam dilectam, et alteram odiosam, genuerintque ex eo liberos, et fuerit filius odiose primogenitus, uolueritque substantiam inter filios suos diuidere: non poterit filium dilecte facere primogenitum, et preferre filio odiose, sed filium odiose agnoscet primogenitum, dabitque ei de his que habuerit, cuncta duplicia: iste est enim principium liberorum eius, et huic debentur primogenita. [B. XC, C. XCIu.] Si genuerit homo filium contumacem et proteruum, qui non audiat patris ac matris imperium, et cercitus obedire contempserit: apprehendent eum, et educent ad seniores ciuitatis illius, et ad portam iudicii [h. et ad portam loci], dicentque ad eos: Filius noster iste proteruus et contumax  est, monita nostra audire contemnit, comessationibus uacat, et luxurie atque conuiuiis: lapidibus eum obruet populus ciuitatis, et morietur, ut auferatis malum de medio uestri, et uniuersus Isrel audiens pertimescat. [B. XCI, C. XCu.] Quando peccauerit homo quod morte plectendum est, et adiudicatus morti appensus fuerit in patibulo: non permanebit cadauer eius in ligno, sed in eadem die sepelietur: quia [c 23Kb] maledictus a Deo est qui pendet in ligno, et nequaquam contaminabis terram tuam, quam Dominus Deus tuus dederit tibi in possessionem.

[B. XCII, C. XCuI, Cap. XXIII.] Non uidebis bouem fratris tui, aut ouem errantem, et preteribis: sed reduces fratri tuo, etiam si non est propinquus tuus, frater, nec nosti eum: duces in domum tuam,  et erunt apud te quamdiu querat ea frater tuus, et recipiat. Similiter facies de asino, et de uestimento, et de omni re fratris tui, que perierit: si inueneris eam, ne negligas quasi alienam. [B. XCIII, C. XCuII.] Si uideris asinum fratris tui aut bouem cecidisse in uia, non despicies, sed subleuabis cum eo, Non induetur mulier ueste uirili, nec uir utetur ueste feminea: abominabilis enim apud Deum est qui facit hec. [B. XCIu, C. XCuIII.] Si ambulans per uiam, in arbore uel in terra nidum auis inueneris, et matrem pullis uel ouis desuper incubantem, non tenebis eam cum filiis: sed abire patieris, captos tenens  filios, ut bene sit tibi et longo uiuas tempore. [B. XCu, C. XCIX.] Cum edificaueris domum nouam, facies murum tecti per circuitum: ne effundatur sanguis in domo tua, et sis reus labente alio et in preceps ruente. [B. XCuI.] Non seres uineam tuam altero semine: ne et sementis quam seuisti, et que nascuntur ex uinea, pariter sanctificentur. [B. XCuII, C. C.] Non arabis in boue simul et asino. [B. XCuIII.] Non indueris uestimento, quod ex lana linoque contextum est. [B. XCIX, C. CI.] Funiculos in fimbriis facies [h. fimbrias facies] per quatuor angulos pallii tui, quo operieris. Si duxerit uir uxorem, et postea eam odio habuerit, quesieritque occasiones quibus dimittat eam, obiiciens ei nomen pessimum, et dixerit: Uxorem hanc accepi, et ingressus  ad eam non inueni uirginem: tollent eam pater et mater eius, et ferent secum signa uirginitatis [uulg. in porta] eius ad seniores urbis qui intra portas sunt: et dicet pater: Filiam meam dedi huic uxorem: quam quia odit, imponit ei nomen pessimum, ut dicat: Non inueni filiam tuam uirginem, et ecce hec sunt signa uirginitatis filie mee. Expandent uestimentum coram senioribus ciuitatis: apprehendentque senes urbis illius uirum, et uerberabunt illum, condemnantes eum insuper centum siclis argenti [h. centum argenteis], quos dabit patri puelle: quoniam diffamauit nomen pessimum super uirginem Isrel: habebitque eam uxorem, et non poterit dimittere eam omni tempore uite sue. Quod si uerum est quod obiicit, et non est in puella inuenta uirginitas:  eiicient eam extra fores domus patris sui, et lapidibus obruent uiri ciuitatis eius, et morietur: quoniam fecit nefas in Isrel, ut fornicaretur in domo patris sui: et auferes malum de medio tui. [B. C. C. CII.] Si dormierit uir cum uxore alterius, uterque morietur, id est, adulter et adultera, et auferes malum de Isrel. [C. CIII.] Si puellam uirginem desponderit uir, et inuenerit eam aliquis in ciuitate, et concubuerit cum illa, educes utrumque ad portam ciuitatis illius, et lapidibus obruentur: puella, quia non clamauit, cum esset in ciuitate: uir, quia humiliauit [h. Afflixit] uxorem proximi sui. Et auferes malum de medio tui. [C. CIu.] Sin autem in agro repererit uir puellam, que desponsata est; et apprehendens concubuerit cum illa, ipse morietur solus: puella nichil  patietur, nec est rea mortis: quoniam sicut latro consurgit contra fratrem suum, et occidit animam eius: ita et puella perpessa est. Sola erat in agro: clamauit, et nullus affuit qui liberaret eam. [B. CI, C. Cu.] Si inuenerit uir puellam uirginem, que non habet sponsum, et apprehendens concubuerit cum ea, et res ad iudicium uenerit: dabit qui dormiuit cum ea, patri puelle quinquaginta siclos argenti [h. argenteos], et habebit eam uxorem, quia humiliauit [h. afflixit] illam: non poterit dimittere eam cunctis diebus uite sue. [B. CII, C. CuI.] Non accipiet homo uxorem patris sui, nec reuelabit operimentum eius [h. eius, id est patris].

[B. CIII, C. CuII, Cap. XXIII.] Non intrabit eunuchus,  attritis uel amputatis testiculis, et abscisso ueretro, ecclesiam Domini. [C. CuIII.] Non ingredietur mamzer, hoc est, de scorto natus [h. non habet de scorto natus], in ecclesiam Domini, usque ad decimam generationem. Ammonites et Moabites etiam post decimam generationem non intrabunt ecclesiam Domini in eternum: quia noluerunt uobis occurrere cum pane et aqua in uia quando egressi estis de Aegypto, quia conduxerunt contra te Balaam filium Behor de Mesopotamia Syrie [h. filium Behor de Phetor, que est in Mesopotamia Syrie], ut malediceret tibi: et noluit Dominus Deus tuus audire Balaam, uertitque maledictionem eius in benedictionem tuam, eo quod diligeret te. Non facies cum eis pacem, nec queres eis bona cunctis diebus uite tue  in sempiternum. [C. CIX.] Non abominaberis Idumeum, quia frater tuus est: nec Aegyptium, quia aduena fuisti in terra eius. Qui nati fuerint ex eis, tertia generatione intrabunt in ecclesiam Domini. Quando egressus fueris aduersus hostes tuos in pugnam, custodies te ab omni re mala. [T. XIII, B. CIu, C. CX.] Si fuerit inter uos homo, qui nocturno pollutus sit somnio, egredietur extra castra, et non reuertetur, priusquam ad uesperum lauetur aqua, et post solis occasum regredietur in castra. Habebis locum extra castra, ad quem egrediaris ad requisita nature, gerens paxillum in balteo. Cumque sederis, fodies per circuitum, et egesta humo operies, quo reuelatus es , ut [uulg. et] sint castra tua sancta, et nichil in eis appareat feditatis, nec [uulg. ne] derelinquat te. [B. Cu, C. XI.] Non trades seruum Domino suo, qui ad te confugerit. Habitabit tecum in loco qui ei placuerit, et in una urbium tuarum requiescet: nec [uulg. ne] contristes eum. [B. CuI, C. CXII.] Non erit meretrix de filiabus Isrel, neque scortator de filiis Isrel. [B. CuII, C. CXIII.] Non offeres mercedem prostibuli, nec pretium canis, in domum Domini Dei tui, quidquid illud est quod uoueris: quia abominatio est utrumque apud Dominum Deum tuum. [B. CuIII, C. CXIu.] Non fenerabis fratri tuo ad usuram pecuniam, nec fruges, nec quamlibet aliam rem; sed alieno. Fratri autem tuo  absque usura, id quod indiget, commodabis: ut benedicat tibi Dominus Deus tuus in omni opere tuo in terra, quam ingrederis [uulg. ad quam ingredieris] possidendam. [B. CIX, C. CXu.] Cum uoueris uotum Domino Deo tuo, non retardabis reddere: quia requiret illud Dominus Deus tuus [h. Dominus Deus tuus a te]. Et si moratus fueris, reputabitur tibi in peccatum. Si nolueris polliceri, absque peccato eris. Quod autem semel egressum est de labiis tuis, obseruabis et facies sicut promisisti Domino Deo tuo, et propria uoluntate et ore tuo locutus es. [C. CXuI.] Ingressus uineam proximi tui, comede uuas quantum tibi placuerit: foras autem ne efferas tecum. [B. CX, C. CXuII.] Si intraueris in segetem  amici tui, franges spicas, et manu conteres: falce autem non metes.

[B. CXI, C. CXuIII, Cap. XIu.] Si acceperit homo uxorem, et habuerit eam, et non inuenerit gratiam ante oculos eius propter aliquam feditatem: scribet libellum repudii, et dabit in manu illius, et dimittet eam de domo sua. Cumque egressa alterum maritum duxerit, et ille quoque oderit eam, dederitque ei libellum repudii, et dimiserit de domo sua, uel certe mortuus fuerit, non poterit prior maritus recipere eam in uxorem: quia polluta est et abominabilis facta est coram Domino: ne peccare facias terram tuam, quam Dominus Deus tibi tradiderit possidendam. [B. CXII, C. XIX]. Cum acceperit homo nuper uxorem, non procedet ad bellum, nec ei  quidpiam necessitatis iniungetur publice, sed uacabit absque culpa [a 1Kb] domi sue, ut uno anno letetur cum uxore sua. [B. CXIII, C. CXX.] Non accipies loco pignoris inferiorem et superiorem molam; quia animam suam apposuit [uulg. posuit] tibi. [B. CXIu, C. CXXI.] Si deprehensus fuerit homo sollicitans fratrem suum de filiis Isrel, et uendito eo, acceperit pretium, interficietur, et auferes malum de medio tui. [B. CXu.] Obserua diligenter ne incurras plagam lepre, sed facies quecumque docuerint te sacerdotes Leuitici generis, iuxta id quod precepi eis, et imple sollicite. [B. CXuI, C. CXXII.] Mementote que fecerit Dominus Deus uester Marie in uia cum egrederemini de Aegypto. [B. CXuII, C. CXXIII.] Cum repetes a proximo tuo rem aliquam,  quam debet tibi, non ingredieris domum eius ut pignus auferas; sed stabis foris, et ille tibi proferet quod habuerit. [C. CXXIu.] Si autem pauper est, non pernoctabit apud te pignus [h. pignus eius], sed statim reddes ei ante solis occasum; ut dormiens in uestimento suo, benedicat tibi, et habeas iustitiam coram Domino Deo tuo. [B. CXuIII.] Non negabis [h. Non calumnieris] mercedem indigentis, et pauperis fratris tui, siue aduene, qui tecum moratur in terra, et intra portas tuas est; sed eadem die reddes ei pretium laboris sui ante solis occasum, quia pauper est, et ex eo sustentant animam suam; ne clamet contra te ad Dominum, et reputetur tibi in peccatum. [B. CXIX, C. CXXu.] Non occidentur patres pro filiis, nec filii pro patribus,  sed unusquisque pro peccato suo morietur. [B. CXX, C. CXXuI.] Non peruertes iudicium aduene et pupilli. Nec auferes pignoris loco uidue uestimentum. [C. CXXuII.] Memento quod seruieris in Aegypto, et eruerit te Dominus Deus tuus inde. [C. CXXuIII.] Idcirco precipio tibi ut facias hanc rem. [B. CXXI.] Quando messueris segetem in agro tuo, et oblitus manipulum reliqueris, non reuerteris ut tollas illum; sed aduenam, et pupillum, et uiduam  auferre patieris, ut benedicat tibi Dominus Deus tuus in omni opere manuum tuarum. [B. CXXII, C. CXXIX.] Si fruges colliges oliuarum, quidquid remanserit in arboribus, non reuerteris ut colligas; sed relinques aduene, pupillo, ac uidue. [C. CXXX.] Si uindemiaueris uineam tuam, non colliges remanentes racemos, sed cedent in usus aduene, pupilli, ac uidue. Memento quod et tu seruieris in Aegypto, et idcirco precipio tibi ut facias hanc rem.

[B. CXXIII, C. CXXXI, Cap. XXu.] Si fuerit causa inter aliquos, et interpellauerint iudices: quem iustum esse perspexerint, illi iustitie palmam dabunt: quem impium, condemnabunt impietatis. Sin autem eum qui peccauit dignum uiderint plagis, prosternent et coram se facient uerberari. Pro mensura  peccati erit et plagarum modus; ita dumtaxat, ut quadragenarium numerum non excedant: ne fede laceratus ante oculos tuos abeat frater tuus [h. ante oculos tuos sit frater tuus]. [B. CXXIu, C. CXXXII.] Non ligabis os bouis terentis in area fruges tuas. [B. CXXu, C. CXXXIII.] Quando habitauerint fratres simul, et unus ex eis absque liberis mortuus fuerit, uxor defuncti non nubet alteri, sed accipiet eam frater eius, et suscitabit semen fratris sui; et primogenitum ex ea filium nomine illius appellabit, ut non deleatur nomen eius Isrel. [C. CXXXIu.] Sin autem noluerit accipere uxorem fratris sui, que ei lege debetur, perget mulier ad portam ciuitatis, et interpellabit maiores natu, dicetque: Non uult frater uiri mei suscitare nomen fratris sui in Isrel: nec me in  coniugem sumere. Statimque accersiri eum facient, et interrogabunt. Si responderit: Nolo eam uxorem accipere: accedet mulier [h. cognata eius] ad eum coram senioribus, et tollet calceamentum de pede eius, spuetque in faciem illius, et dicet: Sic fiet homini, qui non edificat domum fratris sui. Et uocabitur nomen illius in Isrel, Domus discalceati. [B. CXXuI, C. CXXXu.] Si habuerint inter se iurgium uiri [uulg. add. duo], et unus contra alterum rixari ceperit, uolensque uxor alterius eruere uirum suum de manu fortioris [h. percutientis], miseritque manum, et apprehenderit uerenda eius: abscides manum illius, nec flecteris super eam ulla misericordia. [B. CXXuII, C. CXXXuI.] Non habebis in sacculo diuersa pondera, maius et minus: nec erit in domo  tua modius maior et minor. Pondus habebis iustum et uerum, et modius equalis et uerus erit tibi; ut multo uiuas tempore super terram, quam Dominus Deus tuus dederit tibi. Abominatur enim Dominus eum [h. Dominus Deus tuus eum] qui facit hec, et auersatur omnem iniustitiam. [B. CXXuIII, C. CXLuII.] Memento que fecerit tibi Amalec in uia quando egrediebaris ex Aegypto: quomodo occurrerit tibi; et extremos agminis tui, qui lassi residebant,  ceciderit, quando tu eras fame et labore confectus, et non timuerit Deum. [T. XIu.] Cum ergo Dominus Deus tuus dederit tibi requiem, et subiecerit cunctas per circuitum nationes, in terra, quam tibi pollicitus est: delebis nomen [h. memoriam] eius sub celo. Caue ne obliuiscaris.

[B. CXXIX, C. CXXXuIII, Cap. XXuI.] Cumque intraueris terram, quam Dominus Deus tuus tibi daturus est possidendam, et obtinueris eam, atque habitaueris in illa: tolles de cunctis frugibus tuis primitias, et pones in cartallo, pergesque ad locum, quem Dominus Deus tuus elegerit, ut ibi inuocetur nomen eius: accedesque ad sacerdotem, qui fuerit in diebus illis, et dices ad eum: Profiteor hodie coram Domino Deo tuo, quod ingressus sim terram,  pro qua iurauit patribus nostris, ut daret eam nobis. Suscipiensque sacerdos cartallum de manu tua, ponet ante altare Domini Dei tui; et loqueris in conspectu Domini Dei tui: Syrus persequebatur patrem meum, qui descendit in Aegyptum, et ibi peregrinatus est in paucissimo numero: creuitque in gentem magnam et robustam et infinite multitudinis. Afflixeruntque nos Aegyptii, et persecuti sunt imponentes onera grauissima, et clamauimus ad Dominum Deum patrum nostrorum: qui exaudiuit nos, et respexit humilitatem nostram, et laborem, atque angustiam; et eduxit nos de Aegypto in manu forti, et brachio extento, in ingenti pauore, in signis atque portentis; et introduxit ad locum istum et tradidit nobis terram hanc lacte et melle manantem. Et idcirco  nunc offero primitias frugum terre, quam Dominus dedit mihi. Et dimittes eas in conspectu Domini Dei tui; et adorato Domino Deo tuo, epulaberis in omnibus bonis, que Dominus Deus tuus dederit tibi, et domui tue, tu et Leuites, et aduena qui tecum est. Quando compleueris decimam cunctarum frugum tuarum, anno decimarum tertio, dabis Leuite, et aduene, et pupillo et uidue, ut comedant intra portas tuas, et saturentur: loquerisque in conspectu Domini Dei tui: Abstuli quod sanctificatum est de domo mea, et dedi illud Leuite et aduene, pupillo ac uidue, sicut iussisti mihi; non preteriui mandata tua, nec sum oblitus imperii [uulg. add. tui]. Non comedi ex his in luctu meo, nec separaui ea in qualibet immunditia, nec expendi ex his quidquam  in re funebri. Obediui uoci Domini Dei mei, et feci omnia sicut precepisti mihi. Respice de sanctuario tuo, et de excelso celorum habitaculo, et benedic populo tuo Isrel, et terre quam dedisti nobis, sicut iurasti patribus nostris, terre lacte et melle mananti. Hodie Dominus Deus tuus precepit tibi, ut facias mandata hec atque iudicia; et custodias et impleas ex toto corde tuo, et ex tota anima tua. [B. CXXX.] Dominum elegisti hodie, ut sit tibi Deus, et ambules in uiis eius, et custodias ceremonias illius, et mandata atque iudicia, et obedias eius imperio. Et Dominus elegit te hodie, ut sis ei populus pecularis, sicut locutus est tibi, et custodias omnia  precepta eius; et faciat te excelsiorem cunctis gentibus quas creauit in laudem et nomen, et gloriam suam [h. non habet]; et ut sis populus sanctus Domini Dei tui, sicut locutus est. Precepit autem Moses et seniores Isrel populo, dicentes; Custodite omne mandatum quod precipio uobis hodie.

[T. Xu, B. CXXXI, Cap. XXuII.] Cumque transieritis Iordanem in terram, quam Dominus Deus tuus dabit tibi, eriges ingentes lapides, et calce leuigabis eos, ut possis in eis scribere omnia uerba legis huius [h. Et scribes super eos omnia uerba legis huius], Iordane transmisso: ut intreas terram, quam Dominus Deus tuus dabit tibi, terram lacte et melle manantem, sicut iurauit patribus tuis. Quando ergo transieritis Iordanem, erigite lapides, quos ego hodie  precipio uobis, in monte Hebal, et leuigabis eos calce, et edificabis ibi altare Domino Deo tuo, de lapidibus quos ferrum non tetigit, et de saxis informibus et impolitis, et offeres super eo holocausta Domino Deo tuo, et immolabis hostias pacificas, comedesque ibi, et epulaberis coram Domino Deo tuo. Et scribes super lapides omnia uerba legis huius plane et lucide. [C. CXXXIX.] Dixeruntque Moses et sacerdotes Leuitici generis ad omnem Isrelem: Attende, et audi, Isrel: hodie factus es populus Domini Dei tui: audies uocem eius et facies mandata atque iustitias, quas ego precipio tibi hodie [uulg. tac. hodie]. [C. CXL.] Precepitque Moses populo in die illo, dicens: Hi stabunt ad benedicendum populo super montem Garizim, Iordane  transmisso: Simeon, Leui, Iudas, Issachar, Ioseph, et Beniamin. Et e regione isti stabunt ad maledicendum in monte Hebal: Ruben, Gad, et Aser, Zabulon, Dan, et Nephthali. [C. CXLI.] Et pronuntiabunt Leuite, dicentque ad omnes uiros Isrel excelsa uoce: [B. CXXXII.] Maledictus homo qui facit sculptile et conflatile, abominationem Domini, opus manuum artificum, ponetque illud in abscondito. Et respondebit omnis populus, et dicet: Amen. Maledictus qui non honorificat patrem suum, et matrem. Et dicet omnis populus: Amen. Maledictus qui transfert terminos proximi sui. Et dicet omnis populus: Amen. Maledictus qui errare facit cecum in itinere. Et dicet omnis populus: Amen. Maledictus qui peruertit iudicium aduene, pupilli et uidue.  Et dicet omnis populus: Amen. Maledictus qui dormit cum uxore patris sui, et reuelat operimentum lectuli eius. Et dicet omnis populus: Amen. Maledictus qui dormit cum omni iumento. Et dicet omnis populus: Amen. Maledictus qui dormit cum sorore sua, filia patris sui, uel matris sue. Et dicet omnis populus: Amen. Maledictus qui dormit cum socru sua [h. cum socru, hoc est, cognata sua]. Et dicet omnis populus: Amen. Maledictus qui clam percusserit proximum suum. Et dicet omnis populus: Amen. Maledictus qui accipit munera, ut percutiat animam sanguinis innocentis. Et dicet omnis populus: Amen. Maledictus qui non permanet in  sermonibus legis huius, nec eos opere perficit. Et dicet omnis populus: Amen. [a 1Kb]

[B. CXXXIII, C. CXLII, Cap. XXuIII.] Si autem audieris uocem Domini Dei tui, ut facias atque custodias omnia mandata eius, que ego precipio tibi hodie, faciet te Dominus Deus tuus excelsiorem cunctis gentibus, que uersantur in terra. uenientque super te uniuerse benedictiones iste, et apprehendent te: si tamen precepta eius audieris. Benedictus tu in ciuitate, et benedictus in agro. Benedictus fructus uentris tui, et fructus terre tue, fructusque iumentorum tuorum, greges armentorum tuorum, et caule ouium tuarum. Benedicta horrea tua, et benedicte reliquie tue. Benedictus eris et ingrediens et egrediens. Dabit Dominus inimicos tuos, qui consurgunt  aduersum te, corruentes in conspectu tuo: per unam uiam uenient contra te, et per septem fugient a facie tua. Emittet Dominus benedictionem super cellaria tua, et super omnia opera manuum tuarum [h. et super omnia ad que manum miseris]: benedicetque tibi in terra quam acceperis. Suscitabit te Dominus sibi in populum sanctum, sicut iurauit tibi: si custodieris mandata Domini Dei tui, et ambulaueris in uiis eius. uidebuntque omnes terrarum populi quod nomen Domini inuocatum sit super te, et timebunt te. Abundare te faciet Dominus omnibus bonis, fructu uteri tui, et fructu iumentorum tuorum, fructu terre tue, quam iurauit Dominus patribus tuis, ut daret tibi. Aperiet Dominus thesaurum suum optimum, celum, ut tribuat pluuiam  terre tue in tempore suo: et benedicat cunctis operibus manuum tuarum. Fenerabis gentibus multis, et ipse a nullo fenus accipies. Constituet te Dominus in caput, et non in caudam, et eris semper supra, et non subter: si audieris mandata Domini Dei tui, que ego precipio tibi hodie, et custodieris et feceris, ac non declinaueris ab eis, nec ad dexteram, nec ad sinistram, nec secutus fueris deos alienos, neque colueris eos [h. et non declines a preceptis que ego precipio tibi hodie, nec ad dextram nec ad sinistram ieris, secutus deos alienos, neque colas eos]. [C. CXLIII.] Quod si audire nolueris uocem Domini Dei tui, ut custodias, et facias omnia mandata eius et ceremonias, quas ego precipio tibi hodie, uenient super te omnes maledictiones iste,  et apprehendent te. Maledictus eris in ciuitate, maledictus in agro. Maledictum horreum tuum, et maledicte reliquie tue. Maledictus fructus uentris tui, et fructus terre tue, armenta boum tuorum, et greges ouium tuarum. Maledictus eris ingrediens, et maledictus egrediens. Mittet Dominus super te famem et esuriem, et increpationem in omnia opera tua, que facies: donec conterat te, et perdat uelociter, propter adinuentiones tuas pessimas in quibus reliquisti me. Adiungat Dominus tibi pestilentiam,  donec consumat te de terra, ad quam ingrederis [uulg. ingredieris] possidendam. Percutiat te Dominus egestate, febri et frigore, ardore et estu, et ere corrupto ac rubigine, et persequatur donec pereas. Sit celum, quod supra te est, eneum: et terra, quam calcas, ferrea. Det Dominus imbrem terre tue puluerem, et de celo descendat super te cinis, donec conteraris [h. Puluerem et cinerem de celo: descendant super te, donec conteraris]. Tradet te Dominus corruentem ante hostes tuos. Per unam uiam egrediaris contra eos, et per septem fugias, et dispergaris per omnia regna terre. Sitque cadauer tuum in escam cunctis uolatilibus celi, et bestiis terre, et non sit qui abigat. Percutiat te Dominus ulcere Aegypti, et partem corporis, per quam  stercora egeruntur, scabie quoque et prurigine: ita ut curari nequeas. Percutiat te Dominus amentia et cecitate ac furore mentis, et palpes in meridie sicut palpare solet cecus in tenebris, et non dirigas uias tuas. Omnique tempore calumniam sustineas, et opprimaris uiolentia, nec habeas qui liberet te. Uxorem accipias, et alius dormiat cum ea. Domum edifices, et non habites in ea. Plantes uineam, et non uindemies eam. Bos tuus immoletur coram te, et non comedas ex eo. Asinus tuus rapiatur in conspectu tuo, et non reddatur tibi. Oues tue dentur inimicis tuis, et non sit qui te adiuuet. Filii tui et filie tue tradantur alteri populo, uidentibus oculis tuis, et deficientibus ad conspectum eorum tota die, et non sit fortitudo in manu tua. Fructus terre tue, et omnes  labores tuos, comedat populus quem ignoras; et sis semper calumniam sustinens, et oppressus cunctis diebus, et stupens ad terrorem eorum, que uidebunt oculi tui. Percutiat te Dominus ulcere pessimo in genibus et in suis, sanarique non possis a planta pedis usque ad uerticem tuum. Ducet te Dominus, et regem tuum, quem constitueris super te, in gentem, quam ignoras tu et patres tui; et seruies ibi diis alienis, ligno, et lapidi. Et eris perditus in prouerbium ac fabulam omnibus populis, ad quos te introduxerit Dominus. Sementem multam iacies in terram, et modicum congregabis: quia locuste omnia deuorabunt. uineam plantabis et fodies, et uinum non bibes, nec colliges ex ea quidpiam: quoniam uastabitur uermibus. Oliuas habebis in omnibus  terminis tuis, et non ungeris oleo: quia defluent, et peribunt. Filios generabis et filias, et non frueris eis: quoniam ducentur in captiuitatem. Omnes arbores tuas et fruges terre tue rubigo consumet. Aduena, qui tecum uersatur in terra, ascendet super te, eritque sublimior: tu autem descendes et eris inferior. Ipse fenerabit tibi, et tu non fenerabis ei. Ipse erit in caput, et tu eris in caudam. Et uenient super te omnes maledictiones iste [uulg. tac. iste], et persequentes apprehendent te, donec intereas:  quia non audisti uocem Domini Dei tui, nec seruasti mandata eius et ceremonias, quas precepit tibi. Et erunt in te signa atque prodigia, et in semine tuo usque in sempiternum: eo quod non seruieris Domino Deo tuo in gaudio, cordisque letitia, propter rerum omnium abundantiam: seruies inimico tuo, quem immittet Dominus tibi, in fame, et siti, et nuditate, et omnium penuria: et imponet iugum ferreum super ceruicem tuam, donec te conterat. Adducet Dominus super te gentem de longinquo, et [h. non habet] de extremis terre finibus, et in similitudinem aquile uolantis cum impetu: cuius linguam intelligere non possis, gentem procacissimam, que non deferat seni, nec misereatur paruuli, et deuoret fructum iumentorum tuorum, ac fruges terre tue: donec intereas, et non relinquat tibi triticum,  uinum et oleum, armenta boum et greges ouium: donec te disperdat et conterat in cunctis urbibus tuis, et destruantur muri tui firmi [h. Obsideberis, in omnibus portis tuis donec destruantur muri tui] atque sublimes, in quibus habebas fiduciam in omni terra tua. Obsideberis intra portas in omni terra [uulg. add. tua], quam dabit tibi Dominus Deus tuus, et comedes fructum uentris tui, et [h. non habet] carnes filiorum [uulg. add. tuorum] et filiarum tuarum, quas dederit tibi Dominus Deus tuus, in angustia et uastitate, qua opprimet te hostis tuus. Homo delicatus in te, et luxuriosus [h. Et tener] ualde, inuidebit fratri suo, et uxori, que cubat in sinu suo, ne det eis de carnibus filiorum suorum [uulg. tac. suorum],  quas comedet: eo quod nichil habeat aliud in obsidione et penuria, qua uastauerint te inimici tui intra omnes portas tuas. Tenera mulier et delicata, que super terram ingredi non ualebat, nec pedis uestigium figere, propter mollitiem et teneritudinem nimiam, inuidebit uiro suo, qui cubat in sinu eius, super filii et filie carnibus, et illuuie secundarum, que egrediuntur de medio feminum eius, et super liberis, qui eadem hora nati sunt. Comedent enim eos clam propter rerum omnium penuriam in obsidione et uastitate, qua opprimet te inimicus tuus intra portas tuas. Nisi custodieris et feceris omnia uerba legis huius, que scripta sunt in hoc uolumine, et timueris nomen eius gloriosum et terribile, hoc est, Dominum Deum tuum: augebit Dominus  plagas tuas, et plagas seminis tui, plagas magnas et perseuerantes [h. fideles], infirmitates pessimas et perpetuas [h. fideles]. Et conuertet in te omnes afflictiones Aegypti, quas timuisti, et adherebunt tibi. Insuper et uniuersos languores, et plagas, que non sunt scipte in uolumine legis huius, inducet Dominus super te, donec te conterat, et remanebitis pauci numero, qui prius eratis sicut astra  celi pre multitudine, quoniam non audisti uocem Domini Dei tui. Et sicut ante letatus est Dominus super uos, bene uobis faciens, uosque multiplicans: sic letabitur disperdens uos atque subuertens, ut auferamini de terra, ad quam ingredieris  possidendam. Disperget te Dominus in omnes populos, a summitate terre usque ad terminos eius, et seruies ibi diis alienis, quos et tu ignoras et patres tui, lignis et lapidibus. In gentibus quoque illis non quiesces, neque erit requies uestigio pedis tui. Dabit enim tibi Dominus ibi cor pauidum, et deficientes oculos, et animam merore consumptam.  Et erit uita tua quasi pendens ante [a 1Kb] oculos tuos . Timebis nocte et die, et non credes uite tue. Mane dices: Quis  mihi det uesperum? et uespere: Quis mihi det mane? propter cordis tui formidinem, qua terreberis, et propter ea que tuis uidebis oculis. Reducet te Dominus classibus in Aegyptum, per uiam de qua dixit tibi, ut eam amplius non uideres. Ibi uenderis inimicis tuis in seruos et ancillas, et non erit qui emat.

[T. XuI, Cap. XXIX.] Hec sunt uerba federis, quod precepit Dominus Mosi ut feriret cum filiis Isrel in terra Moab: preter illud fedus, quod cum eis pepigit in Horeb. [C. CXLIu.] uocauitque Moses omnem Isrel, et dixit ad eos: uos uidistis uniuersa, que fecit Dominus coram uobis in terra Aegypti Pharaoni, et omnibus seruis eius, uniuerseque terre illius, tentationes magnas, quas uiderunt oculi tui, signa illa portentaque ingentia.  [B. CXXXu.] Et non dedit uobis Dominus cor intelligens, et oculos uidentes, et aures que possint audire, usque in presentem diem. Adduxit uos quadraginta annis per desertum: non sunt attrita uestimenta uestra, nec calceamenta pedum [b 1Kb] tuorum uetustate consumpta sunt. Panem non comedistis, uinum et siceram non bibistis: ut sciretis, quia ego sum Dominus Deus uester. Et uenistis ad locum hunc: egressusque est Seon rex Esebon, et Og rex Basan, occurrentes nobis ad pugnam. Et percussimus eos, et tulimus terram eorum, ac tradidimus possidendam Ruben et Gad, et dimidie tribui Manasse. Custodite ergo uerba pacti huius et implete ea, ut intelligatis uniuersa que facitis. uos statis hodie cuncti coram Domino Deo uestro principes  uestri, ac tribus, et maiores natu, atque doctores, omnis populus Isrel, liberi et uxores uestre, et aduena qui tecum moratur in castris, exceptis lignorum cesoribus, et his qui comportant aquas [h. Lignorumque cesores, et hi qui comportant aquas], ut transeas in federe Domini Dei tui, et in iureiurando quod hodie Dominus Deus tuus percutit tecum, ut suscitet te sibi in populum, et ipse  sit Deus tuus, sicut locutus est tibi, et sicut iurauit patribus tuis, Abraham, Isaac et Iacob. Nec uobis solis ergo hoc fedus ferio, et hec iuramenta confirmo, sed cunctis presentibus et absentibus. uos enim nostis quomodo habitauerimus in terra Aegypti, et quomodo transierimus per medium nationum, quas transeuntes, uidistis abominationes et sordes, id est, idola eorum, lignum et lapidem, argentum et aurum, que colebant. Ne forte sit inter uos uir aut mulier, familia aut tribus, cuius cor auersum est hodie a Domino Deo nostro, ut uadat et seruiat diis illarum gentium, et sit inter uos radix germinans fel et amaritudinem. Cumque audierit uerba iuramenti huius, benedicat sibi in corde suo, dicens: Pax erit mihi, et ambulabo in prauitate cordis  mei, et [a 1Kb] assumat ebria sitientem, et Dominus non ignoscat ei: sed tunc quam maxime furor eius sumet, et zelus contra hominem illum, et sedeant [h. Et recumbant] super eum omnia maledicta, que scripta sunt in hoc uolumine, et deleat Dominus nomen eius sub celo, et consumat eum in perditionem ex omnibus tribubus Isrel, iuxta maledictiones que in libro legis huius ac federis continentur. Dicetque sequens generatio, et filii qui nascentur deinceps, et peregrini, qui de longe uenerint, uidentes plagas terre illius, et infirmitates, quibus eam afflixerit Dominus, sulphure et salis ardore comburens, ita ut ultra non seratur, nec uirens quidpiam germinet, in exemplum subuersionis Sodome et Gomorre, Adame et Seboim, quas subuertit  Dominus in ira et furore suo. Et dicent omnes gentes: Quare sic fecit Dominus terre huic? que est hec ira furoris eius immensa? Et respondebunt: Quia dereliquerunt pactum Domini, quod pepigit cum patribus eorum, quando eduxit eos de terra Aegypti, et seruierunt diis alienis, et adorauerunt eos, quos nesciebant, et quibus non fuerant attributi: idcirco iratus est furor Domini contra terram istam, ut induceret super eam omnia maledicta, que in hoc uolumine scripta sunt, et eiecit eos de terra sua in ira et in furore, et in indignatione maxima. [B. CXXXuI, C. CXLu.] Proiecitque in terram alienam, sicut hodie comprobatur. Abscondita Domino Deo nostro: que manifesta sunt nobis et filiis nostris usque in eternum, ut faciamus uniuersa  uerba legis huius.

[Cap. XXX.] Cum ergo uenerint super te omnes sermones isti, benedictio, siue maledictio, quam proposui in conspectu tuo, et ductus penitudine cordis tui in uniuersis gentibus, in quas disperserit te Dominus Deus tuus, et reuersus fueris ad eum, et obedieris eius imperiis, sicut ego hodie precipio tibi, cum filiis tuis, in toto corde tuo, et in tota anima  tua: reducet Dominus Deus tuus captiuitatem tuam, ac miserebitur tui, et rursum congregabit te de cunctis populis, in quos te ante dispersit. Si ad cardines celi fueris dissipatus, inde te retrahet Dominus Deus tuus, et assumet, atque introducet in terram, quam possederunt patres tui, et obtinebis eam, et benedicens tibi, maioris numeri te esse faciet quam fuerunt patres tui. Circumcidet Dominus Deus tuus cor tuum, et cor seminis tui, ut diligas Dominum Deum tuum in toto corde tuo, et in tota anima tua, et possis uiuere. Omnes autem maledictiones has conuertet super inimicos tuos, et eos qui oderunt te, et persequuntur. Tu autem reuerteris, et audies uocem Domini Dei tui: faciesque uniuersa mandata que ego precipio tibi hodie, et  abundare te faciet Dominus Deus tuus in cunctis operibus manuum tuarum, in sobole uteri tui [h. In fructu uentris tui], et in fructu iumentorum tuorum, in ubertate terre tue, et in rerum omnium largitate. Reuertetur enim Dominus, ut gaudeat super te in omnibus bonis, sicut gauisus est in patribus tuis: si tamen audieris uocem Domini Dei tui, et custodieris precepta eius et ceremonias, que in hac lege conscripte sunt, et reuertaris ad Dominum Deum tuum in toto corde tuo, et in tota anima tua. [C. CXLuI.] Mandatum hoc, quod ego precipio tibi hodie, non supra te est, neque procul positum, nec in celo situm, ut possis dicere: Quis nostrum ad celum ualet conscendere, ut deferat illud ad nos, et audiamus atque opere compleamus? Neque trans  mare positum, ut causeris, et dicas: Quis e nobis transfretare poterit mare, et illud ad nos usque deferre, ut possimus audire et facere quod preceptum est? Sed iuxta te est sermo ualde in ore tuo, et in corde tuo, ut facias illum. [B. CXXXuII, C. CXLuII.] Considera quod hodie proposuerim in conspectu tuo uitam et bonum, et econtrario mortem et malum, ut diligas Dominum Deum tuum, et ambules in uiis eius, et custodias mandata illius et ceremonias atque iudicia, et uiuas, ac multiplicet te, benedicatque tibi in terra, ad quam ingrederis possidendam. Sin autem auersum fuerit cor tuum, et audire nolueris, atque errore deceptus adoraueris deos alienos, et seruieris eis: predico tibi hodie quod pereas, et paruo tempore moreris  in terra, ad quam, Iordane transmisso, ingrederis possidendam. [B. CXXXuIII.] Testes inuoco hodie celum et terram: quod proposuerim uobis uitam et mortem, benedictionem et maledictionem. Elige ergo uitam, ut et tu uiuas, et semen tuum, et diligas Dominum Deum tuum, atque obedias uoci eius, et illi adhereas , ut habites in terra, pro qua  iurauit Dominus patribus tuis, Abraham, Isaac et Iacob, ut daret eam illis.

[T. XuII, C. CXLuIII, Cap. XXXI.] Abiit itaque Moses, et locutus est omnia uerba hec ad uniuersum Isrel, et dixit ad eos: Centum uiginti annorum sum hodie, non possum ultra egredi et ingredi, presertim cum et Dominus dixerit mihi: Non transibis Iordanem istum. Dominus ergo Deus tuus transibit ante te, ipse delebit omnes gentes has in conspectu tuo, et possidebis eas, et Iosue ipse transibit ante te, sicut locutus est Dominus. Facietque Dominus eis sicut fecit Seon et Og regibus Amorrheorum, et terre eorum, delebitque eos. Cum ergo et hos tradiderit uobis, similiter facietis eis sicut precepi uobis. uiriliter agite, et confortamini:  nolite timere, nec paueatis a conspectu eorum, quia Dominus Deus tuus ipse est ductor tuus, et non dimittet, nec derelinquet te. [C. CXLIX.] uocauitque Moses Iosue, et dixit ei coram omni Isrel: Confortare et esto robustus: tu enim introduces populum istum in terram, quam daturum se iurauit patribus eorum Dominus, et tu eam forte diuides. Et Dominus qui conductor uester est, ipse erit tecum: non dimittet, nec derelinquet te: noli timere, nec paueas. Scripsit itaque Moses legem hanc, et tradidit eam sacerdotibus filiis Leui, qui portabant arcam federis Domini, et cunctis senioribus Isrel. Precepitque eis, dicens: Post septem annos, anno remissionis, in solemnitate tabernaculorum, conuenientibus cunctis ex Isrel, ut appareant in conspectu  Domini Dei tui, in loco quem elegerit Dominus, leges uerba legis huius coram omni Isrel, audientibus eis, et in unum omni populo congregato, tam uiris quam mulieribus, paruulis et aduenis, qui sunt intra portas tuas: ut audientes discant, et timeant Dominum Deum uestrum, et custodiant, impleantque omnes sermones legis huius. Filii quoque eorum qui nunc ignorant, ut audire possint, et timeant [h. Audiant et discant, ut timeant] Dominum Deum uestrum cunctis diebus quibus uersantur in terra, ad quam uos, Iordane transmisso, pergitis obtinendam. [T. XuIII, B. CXXXIX.] Et ait Dominus ad Mosen: Ecce prope sunt dies mortis tue: uoca Iosue, et state in tabernaculo testimonii, ut precipiam ei. Abierunt ergo Moses et Iosue, et steterunt  in tabernaculo testimonii: apparuitque Dominus ibi in columna nubis, que stetit in introitu tabernaculi. [C. CL.] Dixit Dominus ad Mosen: Ecce tu dormies cum patribus tuis, et populus iste consurgens fornicabitur post deos alienos in terra, ad quam ingreditur, et habitabit in ea: ibi [h. non habet hoc] derelinquet me, et irritum faciet fedus, quod pepigi cum eo. Et irascetur furor meus contra eum in die illo, et derelinquam eum, et abscondam faciem meam ab  eo, et erit in deuorationem: inuenient eum omnia mala [h. Mala multa] et afflictiones, ita ut dicat in illo die: uere quia non est Deus mecum [h. Deus meus in medio mei], inuenerunt me hec mala. Ego autem abscondam, et celabo faciem meam in die illo, propter omnia mala que fecit, quia secutus est deos alienos. Nunc itaque scribite uobis canticum istud, et docete filios Isrel, ut memoriter teneant, et ore decantent, et sit mihi carmen istud pro testimonio inter filios Isrel. Introducam enim eum in terram, pro qua iuraui patribus eius, lacte et melle manantem. Cumque comederint, et saturati, crassique fuerint, auertentur ad deos alienos, et seruient eis, et detrahent mihi, et irritum facient pactum meum. Postquam inuenerint eum mala multa  et afflictiones, respondebit ei canticum istud pro testimonio, quod nulla delebit obliuio ex ore seminis sui. Scio enim [h.] cogitationes eius, que facturus sit hodie, antequam introducam eum in terram, quam ei pollicitus sum. [C. CLI.] Scripsit ergo Moses canticum [h. Canticum hoc in die illo], et docuit filios Isrel. Precepitque Iosue filio Nun, et ait: Confortare, et esto robustus: tu enim introduces filios Isrel in terram, quam pollicitus sum, et ego ero tecum. Postquam ergo scripsit Moses uerba legis huius in uolumine, atque compleuit: precepit Leuitis, qui portabant arcam federis Domini, dicens: Tollite [a 1Kb] librum istum [h. Librum legis hunc], et ponite eum in latere arce federis Domini Dei uestri: ut sit ibi contra te in testimonium. Ego enim scio contentionem  tuam, et ceruicem tuam durissimam. Adhuc uiuente me et ingrediente [h. non habet et ingrediente] uobiscum, semper contentiose egistis contra Dominum: quanto magis cum mortuus fuero! Congregate ad me omnes mares natu per tribus uestras, atque doctores, et loquar audientibus eis sermones istos, et inuocabo [h. testes inuocabo] contra eos celum et terram. Noui enim quod post mortem meam inique agetis, et declinabitis cito de uia, quam precepi uobis: et occurrent uobis mala in extremo tempore, quando feceritis malum in conspectu Domini, ut irritetis eum per opera manuum uestrarum. [B. CXL.] Locutus est ergo Moses, audiente uniuerso cetu Isrel, uerba carminis huius, et ad finem usque compleuit.

[Cap. XXXII.] Audite, celi, que loquor:

    audiat terra uerba oris mei.
Concrescat ut pluuia doctrina mea:
   fluat ut ros eloquium meum:
Quasi imber supra herbam,
   et quasi stille super gramina:
   quia nomen Domini inuocabo.
Date magnificentiam Deo nostro:
   Dei perfecta sunt opera;
   et omnes uie eius iudicia.
 Deus fidelis, et absque ulla iniquitate,
   iustus et rectus:
   peccauerunt ei, non filiis eius in sordibus:
Generatio praua atque peruersa:
   heccine reddis Domino, popule stulte et insipiens?
Numquid non ipse est pater tuus, qui possedit te,
   et fecit, et creauit te?
Memento dierum antiquorum,
   cogita generationes singulas:
Interroga patrem tuum, et annuntiabit tibi:
   maiores tuos, et dicent tibi:
Quando diuidebat Altissimus gentes;
   quando separabat filios Adam,
Constituit terminos populorum
   iuxta numerum filiorum Isrel.
 Pars autem Domini, populus eius:
   Iacob funiculus hereditatis eius.
Inuenit eum in terra deserta,
   in loco horroris et uaste solitudinis.
Circumduxit eum, et docuit:
   et custodiuit quasi pupillam oculi sui.
Sicut aquila prouocans ad uolandum pullos suos,
   et super eos uolitans.
Expandit alas suas, et assumpsit [a 1Kb] eum,
   atque portauit in humeris suis.
Dominus solus dux eius fuit:
   et non erat cum eo Deus alienus.
Constituit eum super excelsam terram:
   ut comederet fructus agrorum,
Et sugeret mel de petra,
    oleumque de saxo durissimo.
Butyrum de armento, et lac de ouibus
   cum adipe agnorum et arietum, filiorum Basan:
Et hircos cum medulla tritici,
   et sanguinem uue biberet meracissimum.
Incrassatus est dilectus [h. rectus], et recalcitrauit:
   incrassatus, impinguatus, dilatatus.
Dereliquit Deum factorem suum,
      et recessit a Deo salutari suo:
Prouocauerunt eum in diis alienis,
   et in abominationibus [b 1Kb] ad iracundiam concitauerunt.
Immolauerunt demoniis et non Deo,
   diis quos ignorabant:
Noui recentesque uenerunt [c 1Kb] ,
    quos non coluerunt patres eorum.
Deum qui te genuit, dereliquisti,
   et oblitus es Domini creatoris tui.
uidit Dominus, et ad iracundiam concitatus est:
   quia prouocauerunt eum filii sui et filie.
Et ait: Abscondam faciem meam ab eis,
   et considerabo nouissima eorum:
Generatio enim peruersa est,
   et infideles filii.
Ipsi me prouocauerunt in eo, qui non erat Deus,
   et irritauerunt in uanitatibus suis:
 Et ego prouocabo eos in eo qui non est populus,
   et in gente stulta irritabo illos.
Ignis succensus est in furore meo,
   et ardebit usque ad inferni nouissima:
Deuorabitque [d 1Kb] terram cum germine suo,
   et montium fundamenta comburet.
Congregabo super eos mala,
   et sagittas meas complebo in eis.
Consumentur fame,
   et deuorabunt eos aues morsu amarissimo.
Dentes bestiarum immittam in eos,
   cum furore trahentium super terram, atque serpentium.
Foris uastabit eos gladius, et intus pauor:
   iuuenem simul ac uirginem, lactentem cum homine
    sene.
Dixi: Ubinam sunt?
   cessare faciam [h. Exterminabo eos in furore meo
   et cesssare faciam] ex hominibus memoriam eorum.
Sed propter iram inimicorum distuli:
   ne forte superbirent hostes eorum,
Et dicerent: Manus nostra excelsa,
   et non Dominus, fecit hec omnia.
Gens absque consilio est, et sine prudentia.
Utinam saperent, et intelligerent,
   ac nouissima prouiderent.
Quo modo [e 1Kb] persequatur unus mille,
   et duo fugarent decem millia?
Nonne ideo, quia Deus suus uendidit eos,
    et Dominus conclusit illos?
Non enim est Deus noster ut Deus [uulg. dii] eorum:
   et inimici nostri sunt iudices.
De uinea Sodomorum, uinea eorum,
   et de suburbanis Gomorrhe.
Uua eorum uua fellis,
   et botri amarissimi.
Fel draconum uinum eorum,
   et uenenum aspidum insanabile.
Nonne hec condita sunt apud me,
   et signata in thesauris meis?
Mea est ultio, et ego retribuam in tempore,
   ut labatur pes eorum:
Iuxta est dies perditionis [h. perditionis eorum],
   et adesse festinant tempora.
 Iudicabit Dominus populum suum,
   et in seruis suis miserebitur.
uidebit quod infirmata sit manus,
   et clausi quoque defecerunt,
   residuique consumpti sunt.
Et dicent: Ubi sunt dii eorum,
   in quibus habebant fiduciam?
De quorum uictimis comedebant adipes,
   et bibebant uinum libaminum.
Surgant, et opitulentur uobis,
   et in necessitate uos protegant.
 uidete quod ego [h. ego, ego] sim solus,
   et non sit alius Deus preter me:
Ego occidam, et ego uiuere faciam:
   percutiam, et ego sanabo,
   et non est qui de manu mea possit eruere.
Leuabo ad celum manum meam.
   et dicam: uiuo ego in eternum.
Si acuero ut fulgur gladium meum,
   et arripuerit iudicium manus mea:
Reddam ultionem hostibus meis:
   et his qui oderunt me, retribuam:
Inebriabo sagittas meas sanguine,
   et gladius meus deuorabit carnes,
De cruore occisorum,
   et de captiuitate nudati inimicorum capitis.
 Laudate, gentes, populum eius,
   quia sanguinem seruorum suorum ulciscetur.
Et uindictam retribuet in hostes eorum,
   et propitius erit [a 1Kb] terre populi sui.

[B. CXLI.] uenit ergo Moses, et locutus est omnia uerba Cantici huius in auribus populi, ipse et [b 1Kb] Iosue [h. Osee] filius Nun. Compleuitque omnes sermones istos, loquens ad uniuersum Isrel. Et dixit ad eos: Ponite corda uestra in omnia uerba, que ego testificor uobis hodie: ut mandetis ea filiis uestris custodire et facere, et implere [h. non habet et implere] uniuersa, que scripta sunt legis huius: quia non incassum precepta sunt uobis, sed ut singuli in eis uiuerent: que facientes longo perseueretis tempore in terra, ad quam, Iordane transmisso, ingredimini possidendam.  [T. XIX, C. CLII.] Locutusque est Dominus ad Mosen in eadem die, dicens: Ascende in montem istum Abarim, id est, transitum, in montem Nebo [h. istum Abarim, montem Nebo], qui est in terra Moab contra Iericho: et uide terram Chanaan, quam ego tradam filiis Isrel obtinendam, et morere in monte. Quem conscendens iungeris populis tuis, sicut mortuus est Aaron frater tuus in monte Hor, et appositus populis suis: quia preuaricati estis contra me, in medio filiorum Isrel, ad aquas contradictionis in Cades deserti Sin: et non sanctificastis me inter filios Isrel. E contra [h. Propterea econtra] uidebis terram, et non ingredieris in eam, quam ego dabo filiis Isrel.

[B. CXLII, C. CLIII, Cap. XXXIII.] Hec est benedictio,  qua benedixit Moses, [c 15Kb] homo Dei [h. uir Dei], filiis Isrel ante mortem suam, et ait: Dominus de Sinai uenit, et de Seir ortus est nobis. Apparuit de monte Pharan, et cum eo sanctorum millia. In dextera eius ignea lex. Dilexit populos, omnes sancti in manu illius sunt: et qui appropinquat pedibus eius, accipient  de doctrina illius. Legem precepit nobis Moses, hereditatem multitudinis Iacob. Erit apud rectissimum rex, congregatis principibus populi cum tribubus Isrel.

uiuat Ruben, et non moriatur, et sit paruus in numero.

Hec est Iude benedictio: Audi, Domine, uocem Iude, et ad populum suum introduc eum: manus eius pugnabunt pro eo, et adiutor illius contra aduersarios eius erit.

Leui quoque ait: Perfectio tua et doctrina tua uiro sancto tuo, quem probasti in tentatione, et iudicasti ad aquas contradictionis. Qui dixit patri suo et matri sue: Nescio uos; et fratribus suis: Ignoro [d 1Kb] uos: et nescierunt [h. nesciuit] filios suos. Hi  custodierunt eloquium tuum, et pactum tuum seruauerunt, iudicia tua, o Iacob, et legem tuam, o Isrel [h. illuminent iudicia tua in Iacob, et legem tuam in Isrel]: ponent thymiama in furore tuo, et holocaustum super altare tuum. Benedic, Domine, fortitudini eius, et opera manuum illius suscipe. Percute dorsa inimicorum eius, et qui oderunt eum, non consurgant.

Et Beniamin ait: Amantissimus Domini habitabit confidenter in eo, quasi in thalamo tota die morabitur, et inter humeros illius requiscet.

Ioseph quoque ait: De benedictione Domini terra eius; de pomis celi, et rore, atque abysso subiacente. De pomis fructuum solis ac lune. De uertice antiquorum montium, de pomis collium eternorum:  et de frugibus terre, et plenitudine eius. Benedictio illius [h. uoluntas illius] qui apparuit in rubo, ueniat super caput Ioseph, et super uerticem Nazarei inter fratres suos. Quasi primogeniti tauri pulchritudo eius, cornua rhinocerotis cornua illius: in ipsis uentilabit gentes usque ad terminos terre. He sunt multitudines Ephraim: et hec millia Manasse.

Et Zabulon ait: Letare, Zabulon, in exitu tuo, et Issachar in tabernaculis tuis. Populos ad montem uocabunt: ibi immolabunt uictimas iustitie. Qui inundationem maris quasi lac sugent, et thesauros absconditos arenarum.

Et Gad ait: Benedictus in latitudine Gad: quasi leo requieuit, cepitque brachtum et uerticem. Et uidit  principatum suum, quod in parte sua doctor esset repositus: qui fuit cum principibus populi, et fecit iustitias Domini, et iudicium suum cum Isrel.

Dan quoque ait: Dan catulus leonis, fluet largiter de Basan.

Et Nephthali dicit: Nephthali abundantia perfruetur,  et plenus erit benedictionibus Domini: mare et meridiem possidebit.

Aser quoque ait: Benedictus in filiis Aser, sit placens fratribus suis, et tingat in oleo pedem suum. Ferrum et es calceamentum eius. Sicut dies iuuentutis tue, ita et senectus tua. Non est Deus alius ut Deus rectissimi, ascensor celi auxiliator tuus. Magnificentia eius [h. Et iudicia eius] discurrunt [h. Non habet, discurrunt] nubes [h. Et in magnificentia eius nubes], habitaculum eius sursum, et subter brachia sempiterna: eiiciet a facie tua inimicum, dicetque: Conterere.

Habitabit Isrel confidenter, et solus. Oculus Iacob [h. fons Iacob] in terra frumenti et uini, celique [h. celique eius] caligabunt rore. Beatus tu, Isrel: quis similis tui; popule, qui saluaris in Domino?  scutum auxilii tui, et gladius glorie tue: negabunt te inimici tui, et tu eorum colla cacabis.

[Cap XXXIu.] Ascendit ergo Moses de campestribus Moab super montem Nebo, in uerticem Phasgha contra Iericho: ostenditque ei Dominus omnem terram [a 1Kb] Galaad usque Dan. Et uniuersum Nephthali, terramque Ephraim et Manasse, et omnem terram Iuda usque ad mare nouissimum, et  australem partem, et latitudinem campi Iericho ciuitatis palmarum usque Segor. Dixitque Dominus ad eum: Hec est terra, pro qua iuraui Abraham, Isaac, et Iacob: dicens: Semini tuo dabo eam. uidisti eam oculis tuis, et non transibis ad illam. [C. CLIu.] Mortuusque est ibi Moses seruus Domini, in terra Moab, iubente Domino, et sepeliuit eum in ualle terre Moab contra Phohor, et non cognouit homo sepulcrum eius usque in presentem diem. Moses centum et uiginti annorum erat quando mortuus est: non caligauit oculus eius, nec dentes illius moti sunt [h. nec gene illius rugate sunt]. Fleueruntque eum filii Isrel in campestribus Moab triginta diebus: et completi sunt dies planctus lugentium Mosen. Iosue uero filius Nun repletus est spiritu  sapientie, quia Moses posuit super eum manus suas. Et obedierunt ei filii Isrel, feceruntque sicut precepit Dominus Mosi. [C. CLu.] Et non surrexit propheta ultra in Isrel sicut Moses, quem nosset Dominus facie ad faciem, in omnibus signis atque portentis, que misit per eum, ut faceret in terra Aegypti Pharaoni, et omnibus seruis eius, uniuerseque terre illius, et cunctam manum robustam, magnaque mirabilia, que fecit Moses coram uniuerso Isrel.


Explicit liber Deuteronomii.



ORDO SECUNDUS, PROPHETARUM.





[LIBER IOSUE.]



PRAEFATIO HIERONYMI IN LIBRUM IOSUE BEN NUN [a 1Kb] .

Tandem finito Pentateucho Mosi, uelut grandi fenore liberati, ad Iesum filium Naue manum mittimus, quem Hebrei IOSUE BEN NUN [Figure: [Hebrew Text] 1Kb] , id est, Iosue filium Nun, uocant, et ad Iudicum librum, quem SOPHTIM [Figure: [Hebrew Text] 1Kb] appellant, ad RUTH [Figure: [Hebrew Text] 1Kb]  quoque et [b 1Kb] ESTHER [Figure: [Hebrew Text] 1Kb] , quos iisdem nominibus efferunt. Monemusque lectorem, ut siluam Hebraicorum nominum, et distinctiones per membra [c 1Kb] diuisas diligens scriptor conseruet, ne et noster labor et illius studium pereat. Et ut in primis,  quod sepe testatus sum, sciat me non in reprehensionem ueterum noua cudere, sicut [a 14Kb] amici mei criminantur; sed pro uirili parte offerre [b 1Kb] lingue mee hominibus , ut pro Grecorum , que et sumptu et labore maximo indigent, editionem nostram habeant. Et sicubi in antiquorum uoluminum lectione dubitarint, hec illis conferentes, inueniant quod requirunt: maxime cum apud Latinos tot sint exemplaria, quot codices; et unusquisque pro arbitrio suo uel addiderit, uel subtraxerit quod ei uisum est: et utique non possit uerum esse quod dissonat. Unde cesset arcuato uulnere contra nos insurgere scorpius, et sanctum opus uenenata carpere lingua desistat, uel suscipiens, si placet, uel contemnens, si displicet: memineritque  illorum uersuum :

Os tuum abundauit nequitia,
   et lingua tua concinnabat dolos.
Sedens aduersus fratrem tuum loquebaris,
   et aduersus filium matris tue ponebas scandalum:
   hec fecisti et tacui.
Existimasti, inique, quod ero tui similis:
   arguam te, et statuam [c 1Kb] contra faciem tuam.
Que enim audientis uel legentis utilitas est, nos laborando sudare, et alios detrahendo laborare?  dolere Iudeos quod calumniandi eis et irridendi Christianos sit ablata occasio, et Ecclesie homines id despicere, immo lacerare, unde aduersarii torqueantur? Quod si uetus eis tantum interpretatio placet, que et mihi non displicet, et nichil extra recipiendum putant: cur ea que sub asteriscis et obelis, uel addita sunt, uel amputata, [d 1Kb] legunt, et negligunt? Quare Danielem iuxta Theodotionis translationem, Ecclesie susceperunt? Cur Origenem mirantur, et Eusebium Pamphili, cunctas editiones similiter disserentes? Aut que fuit stultitia, postquam uera dixerint, proferre que falsa sunt? Unde autem in nouo Testamento probare poterunt assumpta testimonia, que in libris ueteribus non habentur? Hec dicimus, ne omnino calumniantibus tacere uideamur. Ceterum  post sancte Paule dormitionem, cuius uita uirtutis exemplum est, et hos libros, quos Eustochio uirgini Christi negare non potui, decreuimus, dum spiritus hos regit artus, Prophetarum explanationi incumbere, et omissum iamdiu opus, quodam postliminio repetere: presertim cum et admirabilis sanctusque uir Pammachius hoc idem litteris flagitet, et nos ad patriam festinantes, mortiferos Sirenarum cantus surda debeamus aure transire.





[CAPITULATIONES LIBRI IOSUE.]



TITULI LIBRI IOSUE.

 I. Post mortem Mosi, Iosue Dominus loquitur, et hortatur, ut surgens, Iordane transmisso, ad terram quam promiserat pergeret obtinendam. Tecum ero, ait, confortare et esto robustus. uolumen legis de corde tuo non recedat, et cetera. Ubi Iosue precepit populo in crastinum, ut, cibariis preparatis, Iordanem pergerent transituri. Duos absconditos uiros exploratores ad Iericho dirigit ciuitatem, qui meretricis Rahab domum ingressi, atque a rege quesiti absconditi sunt, pactoque inito per murum demissi montana conscendunt, ad Iosue ueniunt, et que sibi contigerant pandunt.

II. Motis castris, Iosue uenit ad Iordanem, populum triduo sanctificat Dominus, et Iosue dicit: Hodie te incipiam exaltare coram filiis Isrel, dic Leuitis, cum ingressi fuerint aquas Iordanis, ut stent: ac deinde descendentibus sacerdotibus in aquam, superuenientes aque instar montium intumescentes in una  consistebant mole, inferiores uero desiccate sunt: super siccam humum omnis populus pertransiuit. Bis duodenos pro testimonio lapides de eius medio apportarunt.

III. Castrametantur in Galgalis: Dominus ad Iosue dicit ut lapideos faciat cultros, et causam secunde circumcisionis ostendit. Ibi Pascha celebrant: comederunt de frugibus terre promissionis azyma noua, et non est ultra eis datum manna. Ibi Iosue, eleuatis oculis, militie celestis gladium tenentem principem cernit, et audit: Solue calceamentum de pedibus tuis, et cetera. Et iterum: Tradidi Iericho et regem eius in manu tua: sit omnis anathema: sic et sic clamabitis, et supradicte sequitur interitus ciuitatis. Rahab educitur ac seruatur. Filii Isrel preuaricati sunt, id est, Achan filius Charmi. Ad Hai exercitum dirigit, qui terga hostibus dedit: ipse, scissis uestibus, Dominum deprecatur, et Dominus  dicit quod peccauerit populus. Inquisitus qui hoc fecerit, deprehensus et a populo lapidatus.

Iu. Precepit Dominus, ut ad supradictam pergeret ciuitatem, atque, clypeo eleuato, sciret sibi eam fuisse contraditam: qui pergens cepit, occidit, deleuit: iumenta autem et predam ciuitatis populus inuicem sibi distribuit, et edificato altari sacrificium obtulit. Deuteronomium scripsit, uerba benedictionis et maledictionis omni populo legit. Ubi reges Chanaan turbantur, Gabaonite legatos callide mittunt, fedus ineunt, et in seruitium deputantur.

u. Ubi quinque reges Amorrheorum congregantur aduersus Isrel, et Iosue eos persequitur, et dicit: Stet sol in Gabaon, et cetera, cesoque exercitu, quinque reges in speluncam fugiunt, atque apprehensi  occiduntur: eodem die percutit Mageda et Lemna, deinde Lachis et Gaser, omnesque montanas et plano positas ciuitates, Domino tradente, possedit.

uI. Ubi Enacim interfectos reges enumerat singulos, id est, triginta unum, quibus exstinctis prouincias eorum possedit.

uII. Dixit Dominus ad Iosue: Senuisti et longeuus es, diuide terram filiis Isrel, atque sedens cum Eleazaro sacerdote uniuersam terram diuidit. Chaleb ad eum loquitur ut Cariath-Sepher ciuitatem ei sorte contraderet,  sicut iusserat Dominus. Et sequitur que sors unicuique tribui sit tradita.

uIII. In Silo fixerunt tabernaculum testimonii, et inde ad reliquam, que necdum subiecta fuerat, terram dirigit inspectores.

IX. Precepit Dominus Iosue, ut urbes in presidia fugitiuorum separentur, sicut locutus est ad Mosen, et legem dat, qui illarum ciuitatum debeat intrare presidia. Leuitis et sacerdotibus ciuitates et suburbana distribuuntur.

X. Iosue uocauit Rubenitas, et Gaditas, et mediam partem tribus Manasse, et dixit eis: Implestis imperium Domini, ite in tabernacula uestra, et pergentes ad tumulos Iordanis edificauerunt altare infinite magnitudinis, quod Iosue et Isrel putauerunt esse  sacrilegum, et nuntios dirigunt, qui ratione accepta leniti sunt.

XI. Iosue uocauit omnem Isrelem, et admonet ut seruiant Domino. Enumerat seriem generationis antique, et quomodo de Aegypto sint liberati: quomodo Amorrhei, Chananei et ceteri sint traditi in manus eorum. Iosue lapidem posuit in testimonium, post hec mortuus est ac sepultus in Thamnathsare. Ossa Ioseph sepeliuntur in Sichem, et Eleazar sacerdos mortuus est.



[a 1Kb] BREuES LIBRI IOSUE.


 I. Promittit Deus Iosue dicens: Sicut fui cum Moyse,  ero et tecum.

II. Preparare cibaria iubetur populo, ut transeat Iordanem.

III. Destinantur exploratores a Iosue in Iericho.

Iu. Promittit Dominus Iosue dicens: Hodie incipiam exaltare te coram omni Isrel, ut sciant quia sicut fui cum Moyse, ita et tecum sum.

u. Iubente Domino, siccatur alueus Iordanis transeunte Isrel.

uI. Duodecim lapides electi de Iordanis alueo ob commemorationem futuri temporis.

uII. Intreunte Isrel terram Chanaam, territi sunt cuncti reges.

uIII. Hec autem causa est secunde circumcisionis.

IX. Hucusque comederunt manna.

 X. Ostendit se angelus Domini Iosue, qui dixit: Princeps exercitus Domini sum.

XI. De obsidione uel subuersione urbis Iericho.

XII. Imprecatio Iosue.

XIII. Preuaricatio populi.

XIu. Confortat Dominus Iosue ad preliandum.

Xu. Perturbatio regum.

XuI. Simulatio Gabaonitarum.

XuII. Conglobati quinque reges contra Iosue ascenderunt. Tunc imperauit soli, et stetit spatio diei unius.

XuIII. Iuuante Domino, exstincti sunt reges cum exercitu suo.

 XIX. Ruben, Gad et dimidia tribus Manasse terram  sibi dari postulant a Moyse.

XX. Hi sunt reges terre quos percussit Iosue et filii Isrel.

XXI. Diuidere terras populis hortatur Dominus Iosue.

XXII. Promissum repetit Chaleb montem, in quo Hebron: hic legis Adam situm.

XXIII. Sors Iude.

XXIu. Sors filiorum Ioseph, Ephraim, et Manasse.

XXu. Filii Ioseph petunt sibi augmentari funiculum a Iosue, quibus ait: Ascendite in montem, et succidite siluam, et mundate uobis ad habitandum spatia.

XXuI. Congregatique sunt omnes filii Isrel in Silo.

XXuII. Destinantur uiri ad describendam terram, reuersique descriptionem tradunt Iosue, qui misit sortes coram Domino in Silo, diuisitque terram filiis  Isrel in septem partes.

XXuIII. Urbes fugitiuorum.

XXIX. Urbes Leuitarum.

XXX. Post bellorum turbines data est requies a Domino.

XXXI. Inconsulta re factum a tribu Ruben altare immense magnitudinis.

XXXII. Replicat a principio Iosue cuncta Isreli cum testatione, ne discedant a preceptis Domini, appropinquante die obitus sui.

XXXIII. Unde natus sit Abraham, uel ubi perductus. Item congregatis cum pacto obtestationis, alloquitur eos Iosue.



CAPITULA LIBRI IESU NAuE.


 I. Transite per media castra.

II. Exploratores missi de Settim.

III. Exploratores Rahab testatur.

Iu. Hic populo dicit: Purificate.

u. Ubi Dominus dicit ad Iesum: Incipiam te exaltare.

uI. Iordanis siccatus.

uII. Parate duodecim uiros ad lapides tollendos.

uIII. Lapides sublati.

IX. De instructione filiorum.

X. iehsu exaltatus.

XI. Sacerdotes de Iordane excesserunt.

XII. Item filii instruendi.

XIII. Gentium reges territi.

 XIu. De cultellis petrinis.

Xu. Circumcisio.

XuI. Maledictum ablatum.

XuII. Pascha.

XuIII. Manna defecit.

XIX. Angelus uisus.

XX. Iericho circumdari iubetur.

XXI. iehsu dicit populo: Nec clamaueritis.

XXII. De anathemate.

XXIII. Muri Iericho ceciderunt.

XXIu. De Rahab seruanda.

XXu. Maledictus qui edificauerit ciuitatem Iericho.

XXuI. De anathemate, qui concupiuit.

XXuII. Populus fugatus.

XXuIII. Peccauit plebs.

 XXIX. iehsu de anathemate scrutatur.

XXX. Achar de anathemate confusus.

XXXI. Prima pugna iehsu, Ahi ciuitatem per insidiam capit.

XXXII. Gentes aduersum Iesum collecte.

XXXIII. iehsu altare edificat, et ibi Deuteronomium scribit.

XXXIu. iehsu legem benedictionum et maledictionum omni populo legit.

XXXu. Gabaonite audientes famam Iosue.

XXXuI. Ubi acceperunt Gabaonite pacem, et Deum non inuocauerunt.

XXXuII. Gabaonite ligni cesores facti.

XXXuIII. Rex Ierusalem aduersus Gabaonitas cum aliis regibus pugnat.

 XXXIX. Gabaonite auxilium petunt a Iesu.

XL. Lapidibus celi reges gentium interfecti.

XLI. Sol stat in Gabaon, et luna in ualle Aialon.

XLII. Reges in spelunca.

XLIII. Reges de spelunca producti atque interfecti.

XLIu. Sedes super ceruices regum.

XLu. Regiones quas accepit iehsu cum suis regibus, Macedam et omnes habitatores eius.

XLuI. De Lebna in Lachis.

XLuII. Hiram auxiliator Lachis.

XLuIII. Eglon expugnatur.

XLIX. Hebron capta.

L. Dabiram cepit atque uastauit.

 LI. Terram montuosam percussit.

LII. Iabin congregat omnes reges aduersus Iesum.

LIII. Equi gentium subneruati.

LIu. Ciuitates muratas non succendit.

Lu. Dominus dedit in his agendum, ut bellarent, nec haberent misericordiam.

LuI. Enacim exterminati.

LuII. Nomina regum interfectorum a Moyse.

LuIII. Reges quos iehsu interfecit.

LIX. Terra expugnata, et in hereditatem diuisa.

LX. Diuisio terre quam Moyses duabus et dimidie tribui Manasse trans Iordanem diuisit.

LXI. Sors tribus Ruben.

LXII. Sors filiorum Gad.

 LXIII. Sors dimidie tribus Manasse.

LXIu. Hic Eleazar et principes terram nouem tribubus partiuntur.

LXu. Chaleb ad Iesum.

LuI. Nomen Hebron que prius uocabatur Cariatharbe.

LXuII. Sors tribus Iude.

LXuIII. Chaleb pars inter filios Iude.

LXIX. Chaleb propter ciuitatem litterarum, Axam filiam suam dedit Othoniel.

LXX. Filia Chaleb partem agri a patre postulat.

LXXI. Nomina ciuitatum Iuda.

LXXII. Nomina ciuitatum que sunt in campestribus.

LXXIII. Iebuseum Iuda expugnare non potuit.

LXXIu. Sors filiorum Ioseph.

LXXu. Termini Ephraim.

 LXXuI. Quem Ephraim non expugnauit.

LXXuII. Sors filiorum Manasse.

LXXuIII. Filie Salphaad.

LXXIX. Terminus filiorum Manasse.

LXXX. Quem Manasse expugnare non potuit.

LXXXI. Congregatio filiorum Isrel in Silo.

LXXXII. iehsu septem tribubus semel terram partitur, et mittit uiros ad terminandum.

LXXXIII. Sortes misse in Silo, sors prima tribus Beniamin.

LXXXIu. Nomina ciuitatum Beniamin.

LXXXu. Sors secunda filiorum Simeon.

LXXXuI. Sors tertia filiorum Zabulon.

LXXXuII. Sors quarta filiorum Issachar.

LXXXuIII. Sors quinta filiorum Aser.

 LXXXIX. Sors sexta filiorum Nephthali.

XC. Sors septima filiorum Dan.

XCI Filii Dan pugnauerunt contra Lesem, et ceperunt eam.

XCII. Ciuitas quam filii Isrel Iesu dederunt.

XCIII. Preceptum ciuitatum refugii.

XCIu. Nomina ciuitatum refugii.

XCu. Filii Leui propter ciuitates interpellauerunt et acceperunt.

XCuI. Sors populi Caath.

XCuII. Sors filiorum Gerson.

XCuIII. Sors filiorum Merari.

XCIX. Hebron ciuitas refugii filiis Aaron data.

 C. Ciuitas refugii filiorum Gerson.

CI. Ciuitas refugii filiorum Merari.

CII. Dominus sicut promisit, impleuit.

CIII. Ruben et Gad iehsu reuerti iubet in terram suam.

CIu. De ara quam due tribus et dimidia edificauerunt.

 Cu. iehsu populum nouissime contestatur.

CuI. iehsu dicit: Ecce ego decurro uiam.

CuII. De crabronibus quos misit Dominus.

CuIII. Liberum arbitrium.

CIX. Non potestis Domino seruire, quia Deus sanctus est.

CX. De lapide testamenti.



INCIPIT LIBER IOSUE BEN NUN.


 [T. I, B. I, Cap. I.] Et factum est post mortem Mosi, serui Domini, ut loqueretur Dominus ad Iosue filium Nun, ministrum Mosi, et diceret ei: Moses seruus meus mortuus est: surge, et transi Iordanem istum, tu, et omnis populus tecum in terram, quam ego dabo filiis Isrel. Omnem locum, quem calcauerit uestigium pedis uestri, uobis tradam, sicut locutus sum Mosi. A deserto et Libano usque ad flumen magnum Euphratem, omnis terra Hettheorum usque ad mare magnum contra solis occasum erit terminus uester. Nullus poterit uobis [h. tibi] resistere cunctis diebus uite tue: sicut fui cum Mose [uulg. addit ita], ero et tecum: non dimittam, nec derelinquam te. Confortare, et esto robustus: tu enim sorte diuides populo huic terram,  pro qua iuraui patribus tuis [h. eorum], ut traderem eam illis. Confortare igitur, et esto robustus ualde, ut custodias et facias omnem legem quam precepit tibi Moses seruus meus: ne declines ab ea ad dexteram uel ad sinistram, ut intelligas cuncta que agis. Non recedat uolumen legis huius de ore tuo: sed meditaberis in eo diebus ac noctibus, ut custodias et facias omnia que scripta sunt in eo: tunc diriges uiam tuam, et intelliges eam. Ecce precipio tibi, confortare et esto robustus. Noli metuere, et noli timere, quoniam tecum est Dominus Deus tuus in omnibus ad quecumque perrexeris. [B. II, C. I.] Precepitque Iosue principibus populi, dicens: Transite per medium castrorum, et imperate populo, ac dicite: Preparate uobis cibaria: quoniam post diem  tertium transibitis Iordanem, et intrabitis ad possidendam terram quam Dominus Deus uester daturus est uobis. Rubenitis quoque et Gadditis et dimidie tribui Manasse ait: Mementote sermonis, quem precepit uobis Moses famulus Domini, dicens: Dominus Deus uester dedit uobis requiem et omnem terram [h. et terram istam]. Uxores uestre, et filii, ac iumenta manebunt in terra, quam dedit uobis Moses trans Iordanem: uos autem transite armati ante fratres uestros, [a 1Kb] omnes fortes manu, et pugnate pro eis, donec det Dominus requiem fratribus uestris, sicut et uobis dedit: et possideant ipsi  quoque terram, quam Dominus Deus uester daturus est eis, et sic reuertemini in terram possessionis uestre, et habitabitis in ea, quam uobis dedit Moses famulus Domini trans Iordanem contra solis ortum. Responderuntque ad Iosue, atque dixerunt: Omnia, que precepisti nobis, faciemus, et quocumque miseris, ibimus. Sicut obediuimus in cunctis Mosi, ita obediemus et tibi: tantum sit Dominus Deus tuus tecum, sicut fuit cum Mose. Qui contradixerit ore tuo, et non obedierit cunctis sermonibus tuis [uulg. tacet tuis] quos preceperis ei, moriatur. Tu tantum confortare et uiriliter age.

 Misit ergo Iosue filius Nun de Settim duos uiros exploratores abscondite, et dixit eis: Ite, et considerate terram, urbemque Iericho.  Qui pergentes ingressi sunt domum mulieris meretricis, nomine Rahab, et quieuerunt apud eam. Nuntiatumque est regi Iericho, et dictum: Ecce uiri ingressi sunt huc per noctem de filiis Isrel, ut explorarent terram. Misitque rex Iericho ad Rahab, dicens: Educ uiros, qui uenerunt ad te, et ingressi sunt domum tuam: exploratores quippe sunt, et omnem terram [h. explorare enim uenerunt omnem terram] considerare uenerunt. Tollensque mulier uiros, abscondit, et ait: Fateor, uenerunt ad me, sed nesciebam unde essent: cumque porta clauderetur in tenebris, et illi pariter exierunt, nescio quo abierint, persequimini cito, et comprehendetis eos. Ipsa autem fecit ascendere uiros in solarium domus sue [h. Non habet, domus sue], operuitque  eos lini stipula, que ibi erat. Ii autem qui missi fuerant, secuti sunt eos per uiam que ducit ad uadum Iordanis: illisque egressis statim, porta clausa est. Necdum obdormierant qui latebant, et ecce mulier ascendit ad illos, et ait [h. ad illos in solarium et ait]: Noui quod Dominus tradiderit uobis terram: etenim irruit in nos terror uester, et elanguerunt omnes habitatores terre [h. a facie uestra]. Audiuimus quod siccauerit Dominus aquas maris Rubri ad uestrum introitum, quando egressi estis ex Aegypto, et que feceritis duobus Amorrheorum regibus, qui erant trans Iordanem, Seon et Og, quos  interfecistis. Et hec audientes pertimuimus, et [h. non habet] elanguit cor nostrum, nec remansit in nobis spiritus ad introitum uestrum. Dominus enim Deus uester, ipse est Deus in celo sursum, et in terra deorsum. [C. III.] Nunc ergo iurate mihi per Dominum, ut quomodo ego feci uobiscum misericordiam, ita et uos faciatis cum domo patris mei: detisque mihi signum uerum, ut saluetis [h. et uiuificetis, etc., et est sensus, Recipite eos in cultum fidei uestre] patrem meum et matrem meam, fratres ac sorores meas, et omnia que eorum sunt, et eruatis animas nostras de morte. Qui responderunt ei: Anima nostra sit pro uobis in mortem, si tamen non prodideris nos. Cumque tradiderit nobis Dominus terram, faciemus in te misericordiam et ueritatem.  Demisit ergo eos per funem de fenestra: domus enim eius herebat muro. Dixitque ad eos: Ad montana conscendite, ne forte occurrant uobis reuertentes [h. persequentes]: ibique latete tribus diebus, donec redeant, et sic ibitis per uiam uestram. Qui dixerunt ad eam: Innoxii erimus a iuramento hoc, quo adiurasti nos, si ingredientibus nobis terram, signum fuerit funiculus iste coccineus, et ligaueris eum in fenestra, per quam nos demisisti: patrem tuum ac matrem, fratresque et omnem cognationem tuam, congregaueris in domum tuam. Qui ostium domus tue egressus fuerit, sanguis ipsius erit in caput eius, et nos erimus [a 1Kb] innoxii. Cunctorum autem sanguis, qui tecum in domo fuerint, redundabit in caput nostrum, si eos aliquis tetigerit. Quod  si nos prodere uolueris, et sermonem istum proferre in medium, erimus mundi ab hoc iuramento, quo adiurasti nos. Et illa respondit: Sicut locuti estis, ita fiat. Dimittensque eos ut pergerent, appendit funiculum coccineum in fenestra. Illi uero ambulantes peruenerunt ad montana, et manserunt ibi tres dies, donec reuerterentur qui fuerant persecuti: querentes enim per [uulg. add. omnem] uiam, non repererunt eos. Quibus urbem ingressis [h. non habet hoc], reuersi sunt et descenderunt exploratores de monte, et, Iordane transmisso, uenerunt ad Iosue filium Nun, narraueruntque ei omnia que acciderant sibi, atque dixerunt: Tradidit Dominus in manus nostras omnem terram hanc, et timore prostrati sunt cuncti habitatores eius [h. ante faciem nostram].

 [T. II, Cap. III.] Igitur Iosue de nocte consurgens mouit castra: egredientesque de Settim, uenerunt ad Iordanem ipse et omnes filii Isrel, et morati sunt  ibi tres dies. Quibus euolutis transierunt precones per castrorum medium, et clamare ceperunt: Quando uideritis arcam federis domini Dei uestri, et sacerdotes stirpis Leuitice portantes eam, uos quoque consurgite [h. de locis uestris], et sequimini precedentes: sitque inter uos et arcam spatium cubitorum duum millium, ut procul uidere possitis, et nosse per quam uiam ingrediamini, quia prius non ambulastis per eam: et cauete ne appropinquetis ad arcam [h. duum millium ad mensuram, et cauete ne appropinquetis ad arcam, ut cognoscatis uiam per quam ingrediamini, quia non ambulastis per eam ab heri et nudius tertius]. [C. Iu.] Dixitque Iosue ad populum: Sanctificamini: cras enim faciet Dominus inter uos mirabilia. Et ait ad sacerdotes: Tollite arcam  federis, et precedite populum: Qui iussa complentes, tulerunt et ambulauerunt ante eos. [B. Iu, C. u.] Dixitque Dominus ad Iosue: Hodie incipiam exaltare te coram omni Isrel: ut sciant, quod sicut cum Mose fui, ita et tecum sim. Tu autem precipe sacerdotibus, qui portant arcam federis, et dic eis: Cum ingressi fueritis partem aque Iordanis, state in ea. Dixitque Iosue ad filios Isrel: Accedite huc, et audite uerba Domini Dei uestri. Et rursum: In hoc, inquit, scietis quod [h.] Deus uiuens in medio uestri est, et disperdet in conspectu uestro Chananeum, et Hettheum, et Eueum et Pherezeum, Gergeseum quoque et Amorrheum et Iebuseum. Ecce, arca federis Domini omnis terre antecedet uos per Iordanem. Parate duodecim uiros de tribubus Isrel,  singulos per singulas tribus. [C. uI.] Et cum posuerint uestigia pedum suorum, sacerdotes qui portant [b 1Kb] arcam [h.] federis Domini Dei uniuerse terre, in aquis Iordanis, aque que inferiores sunt, decurrent atque deficient: que autem desuper ueniunt, in una mole consistent. [B. u.] Igitur egressus est populus de tabernaculis suis [uulg. tac. suis], ut transirent Iordanem: et sacerdotes, qui portabant arcam federis, pergebant ante eum. Ingressisque eis Iordanem, et pedibus eorum tinctis in parte aque , steterunt aque descendentes in uno loco, et ad instar montis intumescentes apparebant procul, ab urbe que uocatur Adom usque ad locum Sarthan: que autem inferiores erant, in mare Solitudinis , descenderunt, usquequo omnino deficerent. Populus autem incedebat contra [c 1Kb] Iericho: et sacerdotes, qui portabant arcam federis  Domini, stabant super siccam humum in medio Iordanis accincti, omnisque populus per arentem alueum transibat.

[B. uI, C. uII, Cap. Iu.] Quibus transgressis, dixit Dominus ad Iosue: Elige duodecim uiros singulos per singulas tribus: et precipue eis, ut tollant de medio Iordanis alueo, ubi steterunt sacerdotum pedes, duodecim durissimos [h. non habet, durissimos] lapides, quos ponetis in loco castrorum, ubi fixeritis hac nocte tentoria. [C. uIII.] uocauitque Iosue duodecim uiros, quos elegerat de filiis Isrel, singulos de tribubus singulis, et ait ad eos: Ite ante arcam Domini Dei uestri ad Iordanis medium, et portate inde singuli singulos lapides in humeris uestris, iuxta numerum filiorum Isrel, ut sit signum  inter uos. [C. IX.] Et quando interrogauerint uos filii uestri cras, dicentes: Quid sibi uolunt isti lapides? respondebitis eis: Defecerunt aque Iordanis ante arcam federis Domini, cum transiret eum: idcirco positi sunt lapides isti in monimentum filiorum Isrel usque in eternum. Fecerunt ergo filii Isrel sicut eis precepit Iosue, portantes de medio Iordanis alueo duodecim lapides, ut ei Dominus imperarat, iuxta numerum filiorum Isrel, usque ad locum, in quo castrametati sunt, ibique posuerunt eos. Alios quoque duodecim lapides posuit Iosue in medio Iordanis alueo, ubi steterunt sacerdotes, qui portabant arcam federis: et sunt ibi usque in presentem diem. Sacerdotes autem, qui portabant arcam, stabant in Iordanis medio, donec omnia  complerentur, que Iosue, ut loqueretur ad populum, preceperat Dominus, et dixerat ei Moses. Festinauitque populus, et transiit. Cumque transissent omnes, transiuit et arca Domini, sacerdotesque pergebant ante populum. Filii quoque Ruben, et Gad, et dimidia tribus Manasse, armati precedebant fratres suos filios Isrel, sicut eis preceperat Moses [h. precedebant filios Isrel, sicut locutus est ad eos Moses. Quadraginta millia pugnatorum incedebant coram Domino]. [C. X.] Et quadraginta pugnatorum millia per turmas, et cuneos incedebant per plana atque campestria urbis Iericho. In die illo magnificauit Dominus Iosue coram omni Isrel, ut timerent eum, sicut timuerant Mosen, dum aduiueret. [C. XI.] Dixitque ad eum: Precipe sacerdotibus,  qui portant arcam federis [h. testamenti], ut ascendant de Iordane. Qui precepit eis, dicens; Ascendite de Iordane. Cumque ascendissent portantes arcam federis Domini, et siccam humum calcare cepissent, reuerse sunt aque in alueum suum, et fluebant sicut ante consueuerant. Populus autem ascendit de Iordane, decima die primi mensis, et  castrametati sunt in Galgalis contra orientalem plagam urbis Iericho. Duodecim quoque lapides, quos de Iordanis alueo sumpserant, posuit Iosue in Galgalis, et dixit ad filios Isrel: [C. XII.] Quando interrogauerint filii uestri cras patres suos, et dixerint eis: Quid sibi uolunt isti lapides? docebitis eos, atque dicetis: Per arentem alueum transiuit Isrel Iordanem istum, siccante Domino Deo uestro aquas eius in conspectu uestro, donec transiretis: sicut fecerat prius in mari Rubro, quod siccauit donec transiremus: ut discant omnes terrarum populi fortissimam Domini manum, et ut uos timeatis Dominum Deum uestrum omni tempore.

[B. uII, C. XIII, Cap. u.] Postquam ergo audierunt omnes reges Amorrheorum, qui habitabant  trans Iordanem ad occidentalem plagam, et cuncti reges Chanaan, qui propinqua possidebant magni maris loca, quod siccasset Dominus fluenta Iordanis coram filiis Isrel donec transirent, dissolutum est cor eorum, et non remansit in eis spiritus timentium introitum filiorum Isrel. [T. III, B. uIII, C. XIu.] Eo tempore ait Dominus ad Iosue: Fac tibi cultros lapideos, et circumcide secundo filios Isrel. [C. Xu.] Fecit quod iusserat Dominus, et circumcidit filios Isrel in colle preputiorum. Hec autem causa est secunde circumcisionis: Omnis populus, qui egressus est ex Aegypto generis masculini, uniuersi bellatores uiri, mortui sunt in deserto per longissimos uie circuitus, qui omnes circumcisi erant. Populus autem qui natus est in deserto, per quadraginta  annos itineris latissime solitudinis, incircumcisus fuit, donec consumerentur qui non audierant uocem Domini, et quibus ante iurauerat, ut non ostenderet eis [a 48Kb] terram lacte et melle manantem. Horum filii in locum successerunt patrum, et circumcisi sunt a Iosue: quia sicut nati fuerant, in preputio erant [h. quia preputiati erant], nec eos in uia aliquis circumciderat. Postquam autem omnes circumcisi sunt, manserunt in eodem castrorum loco, donec sanarentur. [C. XuI.] Dixitque Dominus ad Iosue: Hodie abstuli opprobrium Aegypti a uobis. uocatumque est nomen loci illius Galgala [h. Gilgal], usque in presentem diem. [C. XuII.] Manseruntque filii Isrel in Galgalis, et fecerunt phase, quartadecima die mensis ad uesperum, in campestribus Iericho:  et comederunt de frugibus terre die altero, azymos panes, et polentam eiusdem anni. [B. IX, C. XuIII.] Defecitque manna postquam comederunt de frugibus terre, nec usi sunt ultra cibo illo filii Isrel, sed comederunt de frugibus presentis anni terre Chanaan. [B. X, C. XIX.] Cum autem esset Iosue in agro urbis Iericho, leuauit oculos, et uidit uirum  stantem contra se, et euaginatum tenentem gladium, perrexitque ad eum, et ait: Noster es, an aduersariorum? Qui respondit: Nequaquam: sed sum princeps exercitus Domini, et nunc uenio. Cecidit Iosue pronus in terram, et adorans ait: Quid dominus meus loquitur ad seruum suum? Solue, inquit, calceamentum tuum de pedibus tuis; locus enim, in quo stas, sanctus est. Fecitque Iosue ut sibi fuerat imperatum.

[B. XI, Cap. uI.] Iericho autem clausa erat atque munita, timore filiorum Isrel, et nullus egredi audebat aut ingredi: [C. XX.] Dixitque Dominus ad Iosue: Ecce dedi in manu tua Iericho, et regem eius, omnesque fortes uiros. Circuite urbem cuncti bellatores semel per diem: sic facietis sex diebus. Septimo  autem die sacerdotes tollant septem buccinas [h. Sic facietis sex diebus, et septem sacerdotes tollent septem buccinas, quarum usus est in iubileo, et precedant arcam. Et in septima die septies circuibitis ciuitatem, et sacerdotes clangent], quarum usus est in iubileo, et precedant arcam federis: septiesque circuibitis ciuitatem, et sacerdotes clangent buccinis. Cumque insonuerit uox tube longior atque concisior, et in auribus uestris increpuerit, conclamabit omnis populus uociferatione maxima, et muri funditus corruent ciuitatis, ingredienturque singuli per locum contra quem steterint. uocauit ergo Iosue filius Nun sacerdotes, et dixit ad eos: Tollite arcam federis, et septem alii sacerdotes tollant septem iubileorum buccinas, et incedant ante arcam Domini. Ad populum  quoque ait: Ite, et circumite ciuitatem, armati precedentes arcam Domini. Cumque Iosue uerba finisset, et septem sacerdotes septem buccinis clangerent ante arcam federis Domini, omnisque precederet armatus exercitus, reliquum uulgus arcam sequebatur, ac buccinis omnia concrepabant [C. XXI.] Preceperat autem Iosue populo, dicens: Non clamabitis, nec audietur uox uestra, neque ullus sermo ex ore uestro egredietur: donec ueniat dies in quo dicam uobis: Clamate et uociferamini. Circumiuit ergo arca Domini ciuitatem semel per diem, et reuersa in castra, mansit ibi. Igitur Iosue de nocte consurgente, tulerunt sacerdotes arcam Domini, et septem ex eis septem buccinas, quarum in iubileis [uulg. iubileo] usus est: precedebantque arcam  Domini ambulantes atque clangentes: et armatus populus ibat ante eos, uulgus autem reliquum sequebatur arcam, et buccinis personabat. Circumieruntque ciuitatem secundo die semel, et reuersi sunt in castra. Sic fecerunt sex diebus. Die autem septimo, diluculo consurgentes, circumierunt urbem, sicut dispositum erat, septies. Cumque septimo circuitu clangerent buccinis sacerdotes, dixit Iosue ad omnem [h. ad populum] Isrel: uociferamini: tradidit enim uobis Dominus ciuitatem. [C. XXII.] Sitque ciuitas hec anathema, et omnia que in ea sunt, Domino. Sola Rahab meretrix uiuat cum uniuersis qui cum ea in domo sunt: abscondit enim nuntios quos direximus. uos autem cauete, ne de his, que  precepta sunt, quidpiam contingatis, et sitis preuaricationis rei, et omnia castra Isrel sub peccato sint atque turbentur. Quidquid autem auri et argenti fuerit, et uasorum eneorum ac ferri, Domino consecretur, repositum in thesauris eius. [C. XXIII]. Igitur uociferante omni populo, et clangentibus tubis, postquam in aures multitudinis uox sonitusque increpuit, muri illico corruerunt: et ascendit unusquisque per locum, qui contra se erat, ceperuntque ciuitatem, et interfecerunt omnia que erant in ea, a uiro usque ad mulierem, ab infante usque ad senem. Boues quoque et oues et asinos in ore gladii percusserunt. [C. XXIu.] Duobus autem uiris, qui exploratores missi fuerant, dixit Iosue: Ingredimini domum mulieris meretricis, et producite eam, et omnia que  illius sunt, sicut illi iuramento firmastis. Ingressique iuuenes, eduxerunt Rahab, et parentes eius, fratres quoque, et cunctam supellectilem ac cognationem illius, et extra castra Isrel manere fecerunt. Urbem autem, et omnia que in ea erant, succenderunt, absque auro et argento, et uasis eneis, ac ferro, que in erarium Domini consecrarunt. Rahab uero meretricem, et domum patris eius, atque omnia que habebat, fecit Iosue uiuere, et habitauerunt in medio Isrel usque in presentem diem: eo quod absconderit nuntios, quos miserat ut explorarent Iericho. [B. XII, C. XXu.] In tempore illo imprecatus est Iosue, dicens: Maledictus uir coram Domino, qui suscitauerit et edificauerit ciuitatem Iericho. In primogenito suo fundamenta illius iaciat; et in nouissimo  liberorum ponat portas eius. Fuit ergo Dominus cum Iosue, et nomen eius in omni terra uulgatum est.

[B. XIII, C. XXuI, Cap. uII.] Filii autem Isrel preuaricati sunt mandatum, et usurpauerunt de anathemate. Nam Acham filius Charmi, filii Zabdi, filii Zare de tribu Iuda, tulit aliquid de anathemate: iratusque est Dominus contra filios Isrel. Cumque mitteret Iosue de Iericho uiros contra Ai, que est iuxta Beth-Auen, ad orientalem plagam oppidi Beth-El, dixit eis: Ascendite, et explorate terram. Qui precepta complentes explorauerunt Ai. Et reuersi dixerunt ei: Non ascendat omnis populus, sed duo uel tria millia uirorum pergant, et deleant ciuitatem: quare omnis populus frustra uexetur [uulg. uexabitur] contra hostes paucissimos? [C. XXuII.]  Ascenderunt ergo tria millia pugnatorum [h. uirorum]. Qui statim terga uertentes, percussi sunt a uiris urbis Ai, et corruerunt ex eis triginta et sex homines: persecutique sunt eos aduersarii de porta usque Sabarim, et ceciderunt per prona fugientes: pertimuitque cor populi, et instar aque liquefactum est. Iosue uero scidit uestimenta sua, et cecidit pronus in terram coram arca Domini usque ad uesperum, tam ipse quam omnes senes Isrel: miseruntque puluerem super capita sua, et dixit Iosue: Heu, Domine Deus, quid uoluisti traducere populum istum Iordanem fluuium [h. non habet fluuium], ut traderes nos in manus Amorrhei, et perderes? utinam ut cepimus, mansissemus trans Iordanem. Mi Domine  Deus [h. non habet], quid dicam, uidens Isrelem hostibus suis terga uertentem? Audient Chananei et omnes habitatores terre, ac pariter conglobati circumdabunt nos, atque delebunt nomen nostrum de terra: et quid facies magno nomini tuo? [C. XXuIII.] Dixitque Dominus ad Iosue: Surge, cur iaces pronus in terra? Peccauit Isrel, et preuaricatus est pactum meum: tuleruntque de anathemate, et furati sunt atque mentiti, et absconderunt inter uasa sua. Nec poterit Isrel stare ante hostes suos, eosque fugiet: quia pollutus est anathemate [h. factus est anathema]. Non ero ultra uobiscum, donec conteratis eum qui huius sceleris reus est. Surge, sanctifica populum, et dices eis: Sanctificamini in crastinum: hec enim dicit Dominus Deus Isrel:  Anathema in medio tui est, Isrel: non poteris stare coram hostibus tuis, donec deleatur ex te qui hoc contaminatus est scelere. Accedetisque mane singuli per tribus uestras: et quamcumque tribum sors inuenerit, accedet per cognationes suas, et cognatio per domos domusque per uiros. Et quicumque ille in hoc facinore fuerit deprehensus, comburetur igni cum omni substantia sua: quoniam preuaricatus est pactum Domini, et fecit nefas in Isrel. [C. XXIX.] Surgens itaque Iosue mane, applicauit Isrel per tribus suas, et inuenta est tribus Iuda. Que cum iuxta familias suas esset oblata, inuenta est familia Zarai. Illam quoque per [a 1Kb] uiros offerens, reperit Zabdi: cuius domum in singulos diuidens uiros, inuenit [b 1Kb] Achan filium Charmi, filii Zabdi, filii  Zare de tribu Iuda. Et ait ad Achan: Fili mi, da gloriam Domino Deo Isrel, et confiteare, atque indica mihi quid feceris, ne abscondas. [C. XXX.] Responditque Achan Iosue, et dixit ei: uere ego peccaui Domino Deo Isrel, et sic et sic feci. uidi enim inter spolia pallium coccineum ualde bonum [h. pallium de Senaar unum bonum], et ducentos siclos argenti, regulamque auream quinquaginta siclorum: et concupiscens abstuli, et abscondi in terra contra medium tabernaculi mei, argentumque fossa humo operui. Misit ergo Iosue ministros: qui currentes ad tabernaculum illius repererunt cuncta abscondita in eodem loco, et argentum simul. Auferentesque de tentorio tulerunt ea ad Iosue et ad omnes filios Isrel, proieceruntque ante Dominum.  Tollens itaque Iosue Achan filium Zare, argentumque et pallium, et auream regulam, filiosque eius et filias, boues et asinos, et oues, ipsumque tabernaculum, et cunctam supellectilem ; duxerunt eos ad uallem Achor: ubi dixit Iosue: Quia [uulg. qui] turbasti nos, exturbet te Dominus in die hac. Lapidauitque eum omnis Isrel:  et cuncta que illius erant, igne consumpta sunt. Congregauerunt quoque super eum aceruum magnum lapidum, qui permanet usque in presentem diem. Et auersus est furor Domini ab eis. uocatumque est nomen loci illius, uallis Achor, usque hodie.

[T. Iu, B. XIu. C. XXXI, Cap. uIII.] Dixit autem Dominus ad Iosue: Ne timeas, neque formides: tolle tecum omnem multitudinem pugnatorum, et consurgens ascende in oppidum Ai. Ecce tradidi in manu tua regem eius, et populum urbemque et terram. Faciesque urbi Ai, et regi eius, sicut fecisti Iericho, et regi illius: predam uero et omnia animantia diripietis uobis: pone insidias urbi post eam. Surrexitque Iosue, et omnis exercitus bellatorum cum eo, ut ascenderent in Ai: et electa triginta  millia uirorum fortium misit nocte, precepitque eis, dicens: Ponite insidias post ciuitatem: nec longius recedatis: et eritis omnes parati. Ego autem, et reliqua multitudo que mecum est, accedemus ex aduerso contra urbem. Cumque exierint contra nos, sicut ante fecimus [h. non habet fecimus], fugiemus et terga uertemus: donec persequentes ab urbe longius protrahantur [uulg. protrahamur]: putabunt enim fugere nos sicut prius. Nobis ergo fugientibus, et illis sequentibus, consurgetis de insidiis, et uastabitis ciuitatem: tradetque eam Dominus Deus uester in manus uestras. Cumque ceperitis urbem [uulg. tacet urbem], succendite eam, et sic omnia facietis, ut iussi [h. iuxta uerbum Domini facite. uidete quia ego precipio uobis]. Dimisitque eos, et  perrexerunt ad insidiarum locum, sederuntque inter Beth-El et Ai, ad occidentalem plagam urbis Ai: Iosue autem in nocte illa in medio mansit populi, surgensque diluculo recensuit socios, et ascendit cum senioribus in fronte exercitus, uallatus auxilio pugnatorum. Cumque uenissent et ascendissent ex aduerso ciuitatis, steterunt ad septentrionalem urbis plagam, inter quam et eos uallis media erat. Quinque millia autem uiros elegerat, et posuerat in insidiis inter Beth-El et Ai, ex occidentali parte eiusdem ciuitatis: omnis uero reliquus exercitus ad aquilonem aciem dirigebat, ita ut nouissimi multitudinis [uulg. addit illius] occidentalem plagam urbis attingerent. Abiit ergo Iosue nocte illa, et stetit in uallis medio. [C. XXXII.] Quod cum uidisset rex  Ai, festinauit mane, et egressus est cum omni exercitu ciuitatis, direxitque aciem contra desertum, ignorans quod post tergum laterent insidie. Iosue uero et omnis Isrel cesserunt loco, simulantes metum, et fugientes per uiam solitudinis. At illi uociferantes pariter, et se mutuo cohortantes, persecuti sunt eos. Cumque recessissent a ciuitate, et ne unus  quidem in urbe Ai et Beth-El remansisset qui non persequeretur Isrel , dixit Dominus ad Iosue: Leua clypeum, qui in manu tua est, contra urbem Ai, quoniam tibi tradam eam. Cumque eleuasset clypeum ex aduerso ciuitatis, insidie, que latebant, surrexerunt confestim: et pergentes ad ciuitatem, ceperunt et succenderunt eam. uiri autem ciuitatis, qui persequebantur Iosue, respicientes et uidentes fumum urbis ad celum usque conscendere, non potuerunt ultra huc illucque diffugere: presertim cum hi qui simulauerant fugam, et tendebant ad solitudinem, contra persequentes fortissime restitissent. uidensque Iosue et omnis Isrel quod capta esset ciuitas, et fumus urbis ascenderet, reuersus  percussit uiros Ai. Si quidem et illi qui ceperant et succenderant ciuitatem, egressi ex urbe contra suos, medios hostium ferire ceperunt. Cumque ergo ex utraque parte aduersarii cederentur, ita ut nullus de tanta multitudine saluaretur, regem quoque urbis Ai apprehenderunt uiuentem, et obtulerunt Iosue. Igitur omnibus interfectis, qui Isrelem ad deserta tendentem fuerant persecuti, et in eodem loco gladio corruentibus reuersi filii Isrel percusserunt ciuitatem. Erant autem qui eo die conciderant a uiro usque ad mulierem, duodecim millia hominum, omnes urbis Ai. Iosue uero non contraxit manum quam in sublime porrexerat, tenens clypeum donec interficerentur omnes habitatores Ai. Iumenta autem et predam ciuitatis diuiserunt sibi filii Isrel,  sicut preceperat Dominus Iosue. Qui succendit urbem, et fecit eam tumulum sempiternum: regem quoque eius suspendit in patibulo usque ad uesperam. Et solis occasu precepit Iosue, et deposuerunt cadauer eius de cruce: proieceruntque in ipso introitu ciuitatis, congesto super eum magno aceruo lapidum, qui permanet usque in presentem diem. [XXXIII.] Tunc edificauit Iosue altare Domino Deo Isrel in monte Hebal: sicut preceperat Moses famulus Domini filiis Isrel, et scriptum est in uolumine legis Mosi: Altare de lapidibus impolitis, quos ferrum non tetigit: et obtulit super eo holocausta Domino, immolauitque pacificas uictimas. Et scripsit super lapides Deuteronomium legis Mosi, quod ille digesserat coram filiis Isrel. Omnis  autem populus [h. et omnis Isrel], et maiores natu, ducesque ac iudices stabant ex utraque parte arce, in conspectu sacerdotum [h. sacerdotum Leuitarum], qui portabant arcam federis Domini, ut aduena ita et indigena. Media pars eorum iuxta montem Garizim, et media iuxta montem Hebal, sicut preceperat Moses famulus Domini. Et primum quidem benedixit populos Isrel. [C. XXXIu.] Post hec legit omnia uerba benedictionis et maledictionis, et cuncta [h. non habet] que scripta erant in legis uolumine. Nihil ex his que Moses iusserat, reliquit intactum, sed uniuersa replicauit coram omni multitudine Isrel, mulieribus ac paruulis et aduenis, qui inter eos morabantur.

 [B. Xu, Cap. IX.] Quibus auditis, cuncti reges trans Iordanem, qui uersabantur in montanis et campestribus, in maritimis ac littore maris magni, hi quoque qui habitabant iuxta Libanum, Hettheus et Amorrheus, et Chananeus, Pherezeus, et Eueus, et Iebuseus, congregati sunt pariter, ut pugnarent contra Iosue et Isrel uno animo, eademque sententia [h. non habet]. [B. XuI, C. XXXu.] At hi qui habitabant in Gabaon, audientes cuncta que fecerat Iosue, Iericho et Ai: et callide cogitantes, tulerunt sibi cibaria, saccos ueteres asinis imponentes, et utres uinarios scissos atque consutos, calceamentaque perantiqua, que ad indicium uetustatis pittaciis consuta erant, induti ueteribus uestimentis: panes quoque quos portabant ob uiaticum, duri erant, et  in frustra comminuti: perrexeruntque ad Iosue, qui tunc morabatur in castris Galgale, et dixerunt ei, atque omni simul Isreli: De terra longinqua uenimus, pacem uobiscum facere cupientes. Responderuntque uiri Isrel ad eos [h. ad Eueum], atque dixerunt: Ne forsan in terra, que nobis forte debetur, habitetis, et non possimus fedus inire uobiscum. At illi ad Iosue: Serui, inquiunt, tui sumus. Quibus Iosue: Quinam, ait, estis uos? et unde uenistis? Responderunt: De terra longinqua ualde uenerunt serui tui in nomine Domini Dei tui. Audiuimus enim famam potentie eius, cuncta que fecit in Aegypto, et duobus Amorrheorum regibus, qui fuerunt trans Iordanem, Seon regi Esebon, et Og regi Basan, qui erant in Astharoth: dixeruntque  nobis seniores, et omnes habitatores terre nostre: Tollite in manibus cibaria ob longissimam uiam, et occurrite eis, ac dicite: Serui uestri sumus, fedus inite nobiscum. En, panes quando egressi sumus de domibus nostris, ut ueniremus ad uos, calidos sumpsimus, nunc sicci facti sunt, et uetustate nimia comminuti. Utres uini nouos impleuimus, nunc rupti sunt et soluti. uestes et calceamenta quibus induimur, et que habemus in pedibus, ob longitudinem largioris [uulg. longioris] uie trita sunt, et pene consumpta. [C. XXXuI.] Susceperunt igitur de cibariis eorum, et os Domini non interrogauerunt. Fecitque Iosue cum eis pacem, et inito federe pollicitus est, quod non occiderentur: principes quoque multitudini iurauerunt eis. Post dies autem tres  initi federis, audierunt quod in uicino habitarent, et inter eos futuri essent. Moueruntque castra filii Isrel, et uenerunt in ciuitates eorum die tertio, quarum hec uocabula sunt, Gabaon, et Caphira, et Beroth, et Cariath-Iarim. Et non percusserunt eos, eo quod iurassent eis principes multitudinis in nomine Domini Dei Isrel [h. in Domino Deo Isrel]. Murmurauit itaque omne uulgus contra principes. [C. XXXuII]. Qui responderunt eis: Iurauimus illis in nomine Domini Dei Isrel [h. in Domino Deo Isrel], et idcirco non possumus eos contingere. Sed hoc faciemus eis. Reseruentur quidem, ut uiuant, ne contra nos ira Domini concitetur, si peierauerimus: sed sic uiuant, ut in usus uniuerse multitudinis  ligna cedant, aquasque comportent. Quibus hec loquentibus: uocauit Gabaonitas Iosue, et dixit eis: Cur nos decipere fraude uoluistis [h. quare decepistis nos], ut diceretis: Procul ualde habitamus a uobis cum in medio nostri sitis? Itaque sub maledictione eritis, et non deficiet de stirpe uestra ligna cedens, aquasque comportans in domum Dei mei. Qui responderunt: Nuntiatum est nobis [h. non habet nobis] seruis tuis, quia promisisset Dominus Deus tuus Mosi seruo suo, ut traderet uobis omnem terram, et disperderet cunctos habitatores eius [h. a facie uestra]. Timuimus igitur ualde, et prouidimus animabus nostris uestro terrore compulsi, et hoc consilium iniuimus. Nunc autem in manu tua sumus: quod tibi bonum et rectum uidetur, fac nobis.  Fecit ergo Iosue ut dixerat, et liberauit eos de manu filiorum Isrel, ut non occiderentur. Decreuitque in illo die eos esse in ministerio cuncti populi, et altaris Domini, cedentes ligna, et aquas comportantes, usque in presens tempus, in loco quem Dominus elegisset.

[B. XuII, C. XXXuIII, Cap. X.] Que cum audisset Adonisedec, rex Ierusalem, quod scilicet cepisset Iosue Ai, et subuertisset eam , et quod transfugissent [h. pacem inissent] Gabaonite ad Isrel, et essent federati eorum, timuit ualde. Urbs enim magna erat Gabaon, et una regalium ciuitatum, et maior oppido Ai, omnesque bellatores eius fortissimi. Misit ergo Adonisedec rex Ierusalem  ad Oham regem Hebron, et ad Phiram regem Iarimuth, ad Iaphie quoque regem Lachis, et ad Dabir regem Eglon, dicens: Ascendite ad me, et ferte presidium, ut expugnemus Gabaon, que transfugerit [h. pacem inierit] ad Iosue et ad filios Isrel. [T. u.] Congregati igitur ascenderunt quinque reges Amorrheorum, rex Ierusalem, rex Hebron, rex Iarimuth, rex Lachis, rex Eglon, simul cum exercitibus suis, et castrametati sunt circa Gabaon, oppugnantes eam. [C. XXXIX.] Habitatores autem Gabaon urbis obsesse [h. non habet] miserunt ad Iosue, qui tunc morabatur in castris apud Galgalam, et dixerunt ei: Ne retrahas manus tuas ab auxilio seruorum tuorum: ascende cito, et libera nos, ferque presidium: conuenerunt enim aduersum nos omnes reges  Amorrheorum, qui habitant in montanis. Ascenditque Iosue de Galgalis, et omnis exercitus bellatorum cum eo, uirique fortissimi. [B. XuIII.] Dixitque Dominus ad Iosue: Ne timeas eos: in manus enim tuas tradidi illos: nullus tibi ex eis resistere poterit. Irruit itaque Iosue super eos repente, tota nocte ascendens de Galgalis. Et conturbauit eos Dominus a facie Isrel: contriuitque plaga magna in Gabaon, ac persecutus est [uulg. addit eos] per uiam ascensus Beth-Horon, et percussit usque Azeca et Maceda. [C. XL.] Cumque fugerent filios Isrel [h. a facie Isrel], et essent in descensu Beth Horon, Dominus misit super eos lapides magnos de celo usque ad Azeca: et mortui sunt multo plures lapidibus grandinis, quam quos gladio percusserant filii Isrel.  Tunc locutus est Iosue Domino, in die qua tradidit Amorrheum in conspectu filiorum Isrel, dixitque coram eis: Sol, contra Gabaon ne mouearis; et luna, contra uallem Aialon. [C. XLI.] Steteruntque sol et luna, donec ulcisceretur se gens de inimicis suis. Nonne scriptum est hoc in [a 27Kb] libro Iustorum [h. recti, id est, Dei]? Stetit itaque sol in medio celi, et non festinauit occumbere spatio unius diei. Non fuit ante et [uulg. nec] postea tam longa dies [h. talis dies], obediente Domino uoci hominis, pugnante pro Isrel. Reuersusque est Iosue cum omni Isrel in castra Galgale. [C. XLII.] Fugerunt enim quinque reges, et se absconderunt in spelunca urbis Maceda. Nuntiatumque est Iosue, quod inuenti essent quinque reges latentes in spelunca [uulg. addit urbis] Maceda. Qui  precepit sociis, et ait: uoluite saxa ingentia ad os spelunce, et ponite uiros industrios, qui clausos custodiant: uos autem nolite stare, sed persequimini hostes, et extremos quosque fugientium cedite: ne dimittatis eos urbium suarum intrare presidia, quos tradidit Dominus Deus in manus uestras. Cesis igitur aduersariis plaga magna, et usque ad internecionem pene consumptis, hi qui Isrel effugere potuerunt, ingressi sunt ciuitates munitas. Reuersusque est omnis exercitus ad Iosue in Maceda, ubi tunc erant castra, sani et integro numero: nullusque contra filios Isrel mutire ausus est. [C. XLIII.] Precepitque Iosue, dicens: Aperite os spelunce, et producite ad me quinque reges, qui in ea latitant. Feceruntque ministri ut sibi fuerat imperatum, et eduxerunt ad  eum quinque reges de spelunca, regem Ierusalem, regem Hebron, regem Iarimuth, regem Lachis, regem Eglon. [C. XLIu.] Cumque educti essent ad eum, uocauit omnes uiros Isrel, et ait ad principes exercitus qui secum erant: Ite et ponite pedes super colla regum istorum. Qui cum perrexissent, et subiectorum pedibus colla calcarent, rursum ait ad eos: Nolite timere, nec paueatis, confortamini et estote robusti: sic enim faciet Dominus cunctis hostibus uestris, aduersum quos dimicatis. Percussitque Iosue, et interfecit eos, atque suspendit super quinque stipites: fueruntque suspensi usque ad uesperum. Cumque occumberet sol, precepit sociis, ut deponerent eos de patibulis. Qui depositos proiecerunt in speluncam, in qua latuerant, et posuerunt  super os eius saxa ingentia, que permanent usque in presens. [C. XLu.] Eodem die Macedam quoque cepit Iosue, et percussit in ore gladii, regemque illius interfecit et omnes habitatores eius: non dimisit in ea saltem paruas reliquias. Fecitque regi Maceda, sicut fecerat regi Iericho. Transiuitque cum omni Isrel de Maceda in Libna, et pugnabat contra eam: quam tradidit Dominus cum rege suo in manu Isrel: percusseruntque urbem in ore gladii, et omnes habitatores eius. Non dimiserunt in ea ullas reliquias. Feceruntque regi Libna, sicut fecerant regi Iericho. [C. XLuI.] De Libna transiuit in Lachis cum omni Isrel: et exercitu per gyrum disposito oppugnabat eam. Tradiditque Dominus Lachis in manu Isrel, et cepit eam die altero, atque percussit  in ore gladii, omnemque animam, que fuerat in ea, sicut fecerat Libna. [C. XLuII.] Eo tempore ascendit Horam, rex Gezer, ut auxiliaretur Lachis, quem percussit Iosue cum omni populo eius usque ad internecionem. [C. XLuIII.] Transiuitque de Lachis in Eglon, et circumdedit, atque expugnauit eam eadem die: percussitque in ore gladii omnes animas, que erant in ea, iuxta omnia que fecerat Lachis. [C. XLIX.] Ascendit quoque cum omni Isrel de Eglon in Hebron, et pugnauit contra eam, cepitque, et percussit in ore gladii, regem quoque eius, et omnia oppida regionis illius, uniuersasque animas que in ea fuerant commorate: non reliquit in ea ullas reliquias: sicut fecerat Eglon, sic fecit et Hebron, cuncta que in ea reperit consumens gladio.  [C. L.] Inde reuersus in Dabiram, cepit eam atque uastauit: regem quoque eius, et omnia per circuitum oppida, percussit in ore gladii: non dimisit in ea ullas reliquias: sicut fecerat Hebron et Libna et regibus earum, sic fecit Dabir et regi illius. [C. LI.] Percussit itaque Iosue omnem terram montanam et meridianam atque campestrem, et Asedoth, cum regibus suis: non dimisit in [h.] eis ullas reliquias, sed omne quod spirare poterat, interfecit, sicut preceperat ei Dominus Deus Isrel, a Cades-Barne usque ad Gazam [h. Aza]. Omnem terram Gosen usque Gabaon, uniuersos reges et regiones eorum, uno cepit impetu, atque uastauit; Dominus enim  Deus Isrel pugnabat pro eo, reuersusque est cum omni Isrel ad locum castrorum in Galgala.

[C. LII, Cap. XI.] Que cum audisset Iabin rex Asor, misit ad Iobab regem Madon, et ad regem Semeron, atque ad regem Achsaph: ad reges quoque Aquilonis, qui habitabant in montanis et in planitie contra meridiem Chineroth, in campestribus quoque et in regionibus Dor iuxta mare; Chananeumque ab oriente et occidente, et Amorrheum atque Hettheum ac Pherezeum et Iebuseum in montanis: Eueum quoque qui habitabat ad radices Hermon in terra Mispha. Egressique sunt omnes cum turmis suis, populus multus nimis sicut arena, que est in littore maris, equi quoque et currus immense multitudinis. Conueneruntque omnes reges isti in unum  ad aquas Merom, ut pugnarent contra Isrel. Dixitque Dominus ad Iosue: Ne timeas eos: cras enim hac eadem hora ego tradam omnes istos uulnerandos [h. uulneratos] in conspectu Isrel: equos eorum subneruabis, et currus igne combures. [C. LIII.] uenitque Iosue, et omnis exercitus cum eo aduersum illos ad aquas Merom subito, et irruerunt super eos, tradiditque illos Dominus in manu Isrel. Qui percusserunt eos, et persecuti sunt usque ad Sidonem magnam, et aquas Miserephoth [h. Miserephoth, in Latinum, aquas calidas], campumque Misphe, qui est ad orientalem illius partem. Ita percussit omnes, ut nullas dimitteret ex eis reliquias: fecitque sicut preceperat ei Dominus, equos eorum subneruauit, currusque igne combussit. Reuersusque statim cepit  Asor, et regem eius percussit gladio. Asor enim antiquitus inter omnia regna hec principatum tenebat. Percussitque omnes animas, que ibidem morabantur: non dimisit in ea ullas reliquias, sed usque ad internecionem uniuersa uastauit, ipsamque urbem [h.] combussit incendio. [C. LIu.] Et omnes per circuitum ciuitates, regesque earum cepit, percussit atque deleuit, sicut preceperat ei Moses famulus Domini. Absque urbibus, que erant in collibus et in tumulis site, ceteras succendit Isrel: unam tantum Asor munitissimam flamma consumpsit [h. uerumtamen urbes que erant in tumulis site non succendit Isrel. Unam tantum Asor munitissimam Iosue flamma consumpsit]. Omnemque predam istarum urbium ac iumenta diuiserunt sibi filii  Isrel, cunctis hominibus interfectis. Sicut preceperat Dominus Mosi seruo suo, ita precepit Moses Iosue, et ille uniuersa compleuit: non preteriit de uniuersis mandatis ne unum quibem uerbum, quod iusserat Dominus Mosi. Cepit itaque Iosue omnem terram montanam, et meridianam, terramque Gosen, et planitiem, et occidentalem plagam, montemque Isrel, et campestria eius: et partem montis que ascendit Seir usque ad Baal Gad, per planitiem Libani subter montem Hermon: omnes reges eorum cepit, percussit et occidit. Multo tempore pugnauit Iosue contra reges istos. Non fuit ciuitas que [h.] se traderet filiis Isrel, preter Eueum, qui habitabat in Gabaon: omnes bellando cepit. [C. Lu.] Domini  enim sententia fuerat, ut indurarentur corda eorum, et pugnarent contra Isrel, et caderent, et non mererentur ullam clementiam, ac perirent, sicut preceperat Dominus Mosi. [T. uI, C. LuI.] In tempore illo uenit Iosue, et interfecit Enacim de montanis, de [uulg. tacet de] Hebron, et Debir, et Anab, et de omni monte Iuda et Isrel, urbesque eorum deleuit. Non reliquit ullum de stirpe Enacim, in terra filiorum Isrel: absque in ciuitatibus [h. non habet in ciuitatibus] Gaza, et Geth, et Azoto, in quibus solis relicti sunt. Cepit ergo Iosue omnem terram, sicut locutus est Dominus ad Mosen, et tradidit eam in possessionem filiis Isrel, secundum partes et tribus suas. Quieuitque terra a preliis.

 [Cap. XII.] Hi sunt reges, quos percusserunt filii Isrel, et possederunt terram eorum trans Iordanem [a 1Kb] ad solis ortum, a torrente Arnon usque ad montem Hermon, et omnem orientalem plagam, que respicit solitudinem. [C. LuII.] Seon rex Amorrheorum, qui habitauit in Esebon, dominatus est ab Arer, que sita est super ripam torrentis Arnon, et medie partis in ualle, dimidiique Galaad, usque ad torrentem Iaboc, qui est terminus filiorum Ammon. Et a solitudine usque ad mare Cheneroth contra orientem, et usque ad mare deserti, quod est mare salsissimum, ad orientalem plagam per uiam, que ducit Beth-Iisimoth: et ab australi parte, que subiacet Asedoth-Phisga. [B. XIX.] Terminus Og regis Basan, de reliquiis Raphaim, qui habitauit in Astaroth,  et in Edrai, et dominatus est in monte Hermon, et Salacha, atque in uniuersa Basan, usque ad terminum Gesuri, et Machati, et dimidie partis Galaad; terminum Seon regis Esebon. Moses famulus Domini, et filii Isrel percusserunt eos, tradiditque terram eorum Moses in possessionem Rubenitis, et Gadditis et dimidie tribui Manasse. [B. XX, C. LuIII.] Hi sunt reges terre, quos percussit Iosue, et filii Isrel, trans Iordanem ad occidentalem plagam, a Baal-Gad in campo Libani, usque ad montem, cuius pars ascendit in Seir: tradiditque eam Iosue in possessionem tribubus Isrel, singulis partes suas, tam in montanis quam in planis atque campestribus. In Asedoth, et solitudine, ac meridie Hettheus fuit et Amorrheus, Chananeus, et Pherezeus,  Eueus et Iebuseus. Rex Iericho unus: rex Ai, que est ex latere Bethel, unus: rex Ierusalem unus, rex Hebron unus: rex Iarimuth unus, rex Lachis unus, rex Eglon unus, rex Gezer unus, rex Debir unus, rex Geder unus, rex Harma unus, rex Harad unus, rex Libna unus, rex Adulam unus, rex Maceda unus, rex Beth El unus, rex Tapphua unus, rex Epher unus, rex Aphec unus, rex Lassaron unus, rex Madon unus, rex Asor unus, rex Simeron Maron unus, rex Achsaph unus, rex Thanac unus, rex Mageddo unus, rex Cedes unus, rex Iacanaam  Charmeli unus, rex Dor, et prouincie [h. de prouincia.] Dor unus, rex Gentium Galgal unus, rex Thirsa unus: omnes reges triginta et unus.

[T. uII, C. LIX, Cap. XIII.] Iosue senex, prouecteque etatis erat, et dixit Dominus ad eum: Senuisti, et longeuus es, terraque latissima derelicta est, que necdum est sorte diuisa: omnis uidelicet Galilea, Philisthim, et uniuersa Gesuri. A fluuio turbido, qui irrigat Aegyptum, usque ad terminos Accaron contra aquilonem: terra Chanaan, que in quinque regulos Philisthim diuiditur, Gazeos, et Azotios, Ascalonitas, Gettheos, et Accaronitas. Ad meridiem uero sunt [h. Ad austrum sunt] Euei, omnis terra Chanaan, et Maara Sidoniorum, usque Apheca et terminos Amorrhei,  eiusque confinia [h . . . ]. Libani quoque regio contra orientem [h . . . ], a Baal Gad sub monte Hermon, donec ingrediaris Emath Omnium qui habitant in monte, a Libano usque ad aquas Miserephoth, uniuersique Sidonii. [B. XXI.] Ego sum qui delebo [h. eiiciam] eos a facie filiorum Isrel. ueniat ergo in partem hereditatis Isrel, sicut precepi tibi. [C. LX.] Et nunc diuide terram in possessionem nouem tribubus, et dimidie tribui Manasse, cum qua Ruben et Gad possederunt terram, quam tradidit eis Moses famulus Domini trans fluenta Iordanis ad orientalem plagam. Ab Arer, que sita est in ripa torrentis Arnon, et in uallis medio, uniuersaque campestria Medaba, usque Dibon, et cunctas ciuitates Seon regis Amorrhei, qui regnauit in Esebon,  usque ad terminos filiorum Ammon, et Galaad, ac terminum Gesuri et Machati, et omnem montem Hermon, et uniuersam Basan, usque Salecha, omne regnum Og in Basan, qui regnauit in Astharoth et Edrai, ipse fuit de reliquiis Raphaim: percussitque eos Moses, atque deleuit. Nolueruntque disperdere filii Isrel Gesuri et Maachati: et habitauerunt in medio Isrel usque in presentem diem. Tribui autem Leui non dedit possessionem; sed sacrificia et uictime [h. et uictime, non habet] Domini Dei Isrel, ipsa est eius hereditas, sicut locutus est illi. [C. LXI.] Dedit ergo Moses possessionem tribui filiorum Ruben iuxta cognationes suas. Fuitque terminus eorum ab Arer que sita est in ripa torrentis Arnon, et in ualle eiusdem torrentis media: uniuersam  planitiem [h. et urbem que est in medio eiusdem torrentis, et uniuersam planitiem], que ducit Medaba, Esebon, cunctosque uiculos eius [uulg. earum], qui sunt in campestribus: Dibon quoque, et Bamoth-Baal, et oppidum Baal Maon, Iasa, et Cedemoth, et Mephaath, et Ciriathaim, et Sibama, et Sereth-Assahar in monte conuallis. Beth-Phohor et Asedoth-Phisga, et Beth-Iisimoth; omnes urbes campestres, uniuersaque regna Seon regis Amorrhei, qui regnauit in Esebon, quem percussit Moses cum principibus Madian: Eui, et Recem, et  Sur, et Hur, et Reba, duces [uulg. tac. duces] Seon habitatores terre. Et Balaam filium Beor hariolum occiderunt filii Isrel gladio cum ceteris interfectis. Factusque est terminus filiorum Ruben Iordanis fluuius. Hec est possessio Rubenitarum per cognationes suas urbium et uiculorum. [C. LXII.] Deditque Moses tribui Gad et filiis eius per cognationes suas possessionem, cuius hec diuisio est [h. cuius iste est terminus]. Terminus Iaser, et omnes ciuitates Galaad, dimidiamque partem terre filiorum Ammon, usque ad Arer, que est contra Rabba. Et ab Esebon usque Ramath, Misphe et Batonim: et a Manaim usque ad [h.] terminum Dabir. In ualle quoque Beth-Aram, et Beth-Nemra, et Soccoth, et Saphon reliquam partem regni Seon  regis Esebon: huius quoque Iordanis finis est, usque ad extremam partem maris Chenereth trans Iordanem ad orientalem plagam. Hec est possessio filiorum Gad per familias suas, ciuitates et uille earum. [C. LXIII.] Dedit et dimidie tribui Manasse, filiisque eius iuxta cognationes suas possessionem, cuius hoc principium est: a Manaim uniuersam Basan, et cuncta regna Og regis Basan, omnesque uicos Iair, qui sunt in Basan, sexaginta oppida. Et dimidiam partem Galaad, Astharoth, et Edrai, urbes regni Og in Basan: filiis Machir, filii Manasse, dimidie parti filiorum Machir iuxta cognationes suas. Hanc possessionem diuisit Moses in campestribus Moab trans Iordanem contra Iericho ad orientalem plagam. Tribui autem Leui non dedit  possessionem: quoniam Dominus Deus Isrel ipse est possessio eius, ut locutus est illi.

[C. LXIu, Cap. XIu.] Hoc est quod possederunt filii Isrel in terra Chanaan, quam dederunt eis Eleazar sacerdos et Iosue filius Nun, et principes familiarum per tribus Isrel: sorte omnia diuidentes, sicut preceperat Dominus in manu Mosi, nouem tribubus et dimidie tribui. Duabus enim tribubus et dimidie dederat Moses trans Iordanem possessionem: absque Leuitis, qui nichil terre acceperunt inter fratres suos: sed in eorum successerunt locum [h. non habet ea, sed sic: Quoniam filii Ioseph in duas fuere diuisi tribus] filii Ioseph in duas diuisi tribus, Manasse et Ephraim: nec acceperunt. Leuite aliam in terra partem, nisi urbes ad habitandum,  et suburbana earum ad alenda iumenta et pecora sua. Sicut preceperat Dominus Mosi, ita fecerunt filii Isrel, et diuiserunt terram. [B. XXII, C. LXu.] Accesserunt itaque filii Iuda ad Iosue in Galgala, locutusque est ad eum Chaleb filius Iephonne Cenezeus: Nosti quid locutus sit Dominus ad Mosen hominem Dei de me et te in Cades-Barne. Quadraginta annorum eram quando me misit Moses famulus Domini de Cades-Barne, ut considerarem terram, nuntiauique ei quod mihi uerum uidebatur. Fratres autem mei, qui ascenderant mecum, dissoluerunt cor populi: et nichilominus ego secutus sum Dominum Deum meum. Iurauitque Moses in die illo, dicens: Terra, quam calcauit pes tuus, erit possessio  tua, et filiorum tuorum in eternum: quia secutus es Dominum Deum meum. Concessit ergo Dominus uitam mihi, sicut pollicitus est usque in presentem diem. Quadraginta et quinque anni sunt, ex quo locutus est Dominus uerbum istud ad Mosen, quando ambulabat Isrel per solitudinem: hodie octoginta quinque annorum sum, sic ualens, ut eo ualebam tempore quando ad explorandum missus sum, illius in me temporis fortitudo usque hodie perseuerat, tam ad bellandum quam ad gradiendum. Da ergo mihi montem istum, quem pollicitus est Dominus, te quoque audiente, in quo Enacim sunt et urbes [h. quem pollicitus est Dominus in die illa, quia tu quoque audisti, quod Enacim sunt ibi et urbes] magne atque munite, si forte sit Dominus mecum, et potero delere eos, sicut  promisit mihi. [C. LXuI.] Benedixitque ei Iosue, et tradidit [uulg. add. ei] Hebron in possessionem. Atque ex eo fuit Hebron Chaleb filio Iephonne Cenezeo usque in presentem diem: quia secutus est Dominum Deum Isrel. Nomen Hebron ante uocabatur Cariat-Arbe: Adam maximus ibi inter Enacim situs est: et terra cessauit a preliis.

[B. XXIII, C. LXuII, Cap. Xu.] Igitur sors filiorum Iude per cognationes suas ista fuit, a termino Edom, desertum Sin contra meridiem, et usque ad extremam partem australis plage. Initium eius a summitate maris salsissimi, et a lingua eius, que respicit meridiem. Egrediturque contra ascensum Scorpionis, et pertransit in Sina: ascenditque in Cades Barne, et peruenit in Esron, ascendens Addara,  et circumiens Carcaa, atque inde pertransiens in Asemona, et perueniens ad torrentem Aegypti: eruntque termini eius mare magnum [h. non habet, magnum]. Hic erit finis meridiane plage. Ab oriente uero erit initium, mare salsissimum usque ad extrema Iordanis, et ea que respiciunt ad aquilonem, a lingua maris usque ad eumdem Iordanem fluuium. Ascenditque terminus in Beth-Agla, et transit ab aquilone in Beth-Araba: ascendens ad lapidem Ben filii Ruben. Et tendens usque ad terminos Debera de ualle Achor, contra aquilonem respiciens Galgala, que est ex aduerso ascensionis Adommim, ab australi parte torrentis: transitque aquas, que uocantur Fons solis, et erunt exitus eius ad fontem Rogel. Ascenditque per conuallem filii Ennom ex  latere Iebusei ad meridiem, hec est Ierusalem, et inde se erigens ad uerticem montis, qui est contra Ge-Ennom ad occidentem in summitate uallis Raphaim contra aquilonem. Pertransitque a uertice montis usque ad fontem aque Nephthoa, et peruenit usque ad uicos montis Ephron: inclinaturque in Baala, que est Cariath-Iarim, id est, urbs siluarum [h. non habet]. Et circumit de Baala contra occidentem, usque ad montem Seir: transitque iuxta latus montis Iarim ad aquilonem in Cheslon, et descendit in Beth-Sames, transitque in Thamna. Et peruenit contra aquilonem partis Accaron ex latere: inclinaturque Sechrona, et transit montem Baala: peruenitque in Iebneel, et maris magni contra occidentem  fine concluditur. Hi sunt termini filiorum Iuda per circuitum in cognationibus suis. [C. LXuIII.] Chaleb uero filio Iephonne dedit partem in medio filiorum Iuda, sicut preceperat ei Dominus: Cariath-Arbe patris Enac, ipsa est Hebron. Deleuitque ex ea Chaleb tres filios Enac, Sesai et Ahiman et Tholmai de stirpe Enac. Atque inde conscendens uenit ad habitatores Dabir, que prius uocabatur Cariath-Sepher, id est, ciuitas litterarum [h. non habet]. [C. LXIX.] Dixitque Chaleb: Qui percusserit Cariath-Sepher, et ceperit eam, dabo illi Axam filiam meam uxorem. Cepitque cam Othoniel, filius Cenez, frater Chaleb iunior: deditque ei Axam filiam suam uxorem. Que cum pergerent simul, [a 3Kb] suasa est a uiro suo ut peteret a patre suo agrum.  [C. LXX.] Suspirauitque ut sedebat in asino. Cui Chaleb: Quid habes, inquit? At illa respondit: Da mihi benedictionem: terram australem et arentem [h. non habet] dedisti mihi, iunge et irriguam. Dedit itaque ei Chaleb irriguum superius et inferius. Hec est possessio tribus filiorum Iuda per cognationes suas. Erantque ciuitates ab extremis partibus filiorum Iuda [h.] terminum Edom a meridie: Cabsel et Eder et Iagur, et Cina et Dimona, Adeda, et Cedes [b 1Kb] et Asor, et Iethnam, Ziph et Telem, Baloth et Asor noua [h. Asor noua ideo dicitur quia altera Asor uetus] et Carioth, Esron hec est Asor. Amam,  Same, et Molada, et Aser-Gadda et Asemon, Beth-Phelet, et Aser-Sual et Ber-Sabee et Baziothia, Bala et Hiim, Esem et Eltholad, et Xiil et Harma, Siceleg et Medemena et Sensenna, Lebaoth et Silim et Aen et Remmon. Omnes ciuitates uiginti [c 1Kb] nouem, et uille earum. [C. LXXII.] In campestribus uero: Estaol et Saraa et Asena, et Zane et Aen-Gannim, Taphphua et Enaim, et Iarimuth, Adulam, Soccho et Azeca et Sarim, Adithaim et Gedera et Giderothaim: et urbes quatuordecim, et uille earum. Sanan et Adessa et Magdal-Gad, Delean et Mespha et Iecthel, Lachis et Bascat, et Aglon, Chebbon et Leemas et Cethlis Gideroth, Beth-Dagon et Neema et Maceda: ciuitates sedecim, et uille earum. Labana et Ether et Asan, Iephtha et Esna et Nesib, et Ceila  et Achzib et Maresa: ciuitates nouem et uille earum. Accaron cum uicis et uillulis suis. Ab Accaron usque ad mare: omnia que uergunt ad Azotum et uiculos eius. Azotus cum uicis et uillulis suis. Gaza cum uiculis [uulg. uicis] et uillulis suis, usque ad torrentem Aegypti, mare magnum et terminum eius. Et in monte; Samir et Iathir et Soccho, et Denna et Cariath-Senna, hec est Dabir; Anab et Isthemo, et Anim, Gosen et Olon et Gilo: ciuitates undecim et uille earum. Arab et [d 1Kb] Ruma et Esaan, et Ianum et Bet-Thaphphua et Apheca, [e 5Kb] Amata et Cariath-Arbe, hec est Hebron et Sior: ciuitates nouem, et  uille earum. Maon et Chermel et Ziph, et Iota, et Iezrel et Iacadaam et Zane, Accain, Gebaa, et Thamna: ciuitates decem, et uille earum. Alul, et Beth-Sur, et Gedor, Mareth, et Beth-Anot, et Elthecon: ciuitates sex uille earum. Cariath-Baal, hec est Cariath-Iarim, urbs siluarum [h. non habet], et Arebba: ciuitates due et uille earum. In deserto Beth-Araba, Middin, et Schacha, Anebsan, et ciuitas Salis, et En-Gaddi: ciuitates sex, et uille earum, [C. LXXIII.] Iebuseum autem habitatorem Ierusalem non potuerunt filii Iuda delere: habitauitque Iebuseus cum filiis Iuda in Ierusalem usque in presentem diem.

[B. XXIu, Cap. XuI.] Cecidit quoque sors filiorum Ioseph, ab Iordane contra Iericho et aquas eius ab  oriente: solitudo que ascendit de Iericho ad montana [uulg. montem] Beth-El: et egreditur de Beth-El, Luzam: transitque terminum Archi-Ataroth. Et descendit ad occidentem iuxta terminum Iephleti, usque ad [h.] terminum Beth-Horon inferioris, et Gazer: finiunturque regiones eius mari magno. [C. LXXIu.] Possederuntque filii Ioseph Manasse et Ephraim. Et factus est terminus filiorum Ephraim per cognationes suas: et possessio eorum contra orientem, Ataroth-Addar usque Beth-Horon superiorem. Egrediunturque confinia in mare: Mechmethath uero aquilonem respicit, et circumit [h.] terminum contra orientem in Tanath-Selo: et pertransit ab oriente Iane. Descenditque de Iane in Ataroth et Naratha: et peruenit in Iericho, et egreditur ad  Iordanem. De Taphphua pertransit contra mare in uallem arundineti, suntque egressus eius in mare salsissimum [h. non habet salsissimum]. [C. LXXu.] Hec est possessio tribus filiorum Ephraim per familias suas. Urbesque separate sunt filiis Ephraim in medio possessionis filiorum Manasse, et uille carum [C. LXXuI.] Et non interfecerunt filii Ephraim Chananeum, qui habitabat in Gazer: habitauitque Chananeus in medio Ephraim usque in diem hanc tributarius.

[C. LXXuII, Cap. XuII.] Cecidit autem sors tribui Manasse : Machir primogenito Manasse patri Galaad, qui fuit uir [uulg. tac. uir] pugnator, habuitque possessionem Galaad et Basan: et reliquiis filiorum Manasse iuxta familias suas, filiis Abiezer, et filiis Helech, et filiis Esriel,  et filiis Sechem, et filiis Epher, et filiis Semida. Isti sunt filii Manasse, filii Ioseph, mares, per cognationes suas. [C. LXXuIII.] Salphaad uero filio Epher, filii Galaad, filii Machir, filii Manasse, non erant filii, sed sole filie: quarum ista sunt nomina. Maala et Noa et Egla et Melcha et Thersa. ueneruntque in conspectu Eleazari sacerdotis, et Iosue, filii Nun, et principum, dicentes: Dominus precepit per manum Mosi, ut daretur nobis possessio in medio fratrum nostrorum. Deditque eis iuxta imperium Domini possessionem, in medio fratrum patris earum. Et ceciderunt funiculi Manasse decem, absque terra Galaad  et Basan trans Iordanem. Filie enim Manasse possederunt hereditatem in medio filiorum eius. [C. LXXIX.] Terra autem Galaad cecidit in sortem filiorum Manasse qui reliqui erant. Fuitque terminus Manasse ab Aser, Machmathath, que respicit Sichem, et egreditur ad dextram iuxta habitatores fontis Taphphue. Etenim in sortem Manasse ceciderat terra Taphphue, que est iuxta terminos Manasse filiorum Ephraim. Descenditque terminus uallis arundineti in meridiem torrentis ciuitatum Ephraim, que in medio sunt urbium Manasse: terminus Manasse ab aquilone torrentis, et exitus eius pergit ad mare: ita ut ab austro sit possessio Ephraim, et ab aquilone Manasse, et utramque claudat mare, et coniungatur sibi in tribu Aser ab aquilone, et in tribu Issachar ab oriente. Fuitque hereditas Manasse in  Issachar et in Aser Beth-San et uiculi eius, et Ieblaam cum uiculis suis, et habitatores Dor cum oppidis suis, habitatores quoque En-Dor cum uiculis suis, similiterque habitatores Thanach cum uillis [uulg. uiculis] suis, et habitatores Mageddo cum uiculis suis, et tertia pars urbis Napheth. [C. LXXX.] Nec potuerunt filii Manasse has ciuitates subuertere, sed cepit Chananeus habitare in terra ista [uulg. sua]. Postquam autem conualuerunt filii Isrel, subiecerunt Chananeos, et fecerunt sibi tributarios, nec interfecerunt eos. [B. XXu.] Locutique sunt filii Ioseph ad Iosue, atque dixerunt: Quare dedisti mihi possessionem sortis funiculi unius, cum sim tante multitudinis, et benedixerit mihi Dominus?  Ad quos Iosue ait: si populus multus es, ascende in siluam, et succide tibi spatia in terra Pherezei et Raphaim: quia angusta est tibi possessio montis Ephraim. Cui responderunt filii Ioseph: Non poterimus ad montana conscendere, cum ferreis curribus utantur Chananei, qui habitant in terra campestri, in qua site sunt Beth-San cum uiculis suis, et Iezrel mediam possidens uallem. Dixitque Iosue ad domum Ioseph, Ephraim et Manasse: Populus multus es, et magne fortitudinis, et non habebis sortem unam; sed transibis ad montem, et succides tibi, atque purgabis ad habitandum spatia: et poteris ultra procedere cum subuerteris Chananeum, quem dicis ferreos habere currus, et esse fortissimum.

[T. uIII, B. XXuI, C. LXXXI, Cap. XuIII.] Congregatique  sunt omnes filii Isrel in Silo, ibique fixerunt tabernaculum testimonii, et fuit eis terra subiecta. [C. LXXXII.] Remanserant autem filiorum Isrel septem tribus, que necdum acceperant possessiones suas. Ad quos Iosue ait: Usquequo marcetis ignauia, et non intratis ad possidendam terram, quam Dominus Deus patrum uestrorum dedit uobis? Eligite de singulis tribubus ternos uiros, ut mittam eos, et pergant atque circumeant terram, et describant eam iuxta numerum uniuscuiusque multitudinis: referantque ad me quod descripserint. Diuidite uobis terram in septem partes: Iudas sit in  terminis suis ab australi plaga, et domus Ioseph ab aquilone. Mediam inter hos terram in septem partes describite [h. uos uero terram in septem partes describite]: et huc uenietis ad me, ut coram Domino Deo uestro mittam uobis hic sortem, quia non est inter uos pars Leuitarum, sed sacerdotium Domini est eorum hereditas. Gad autem et Ruben, et dimidia tribus Manasse, iam acceperunt possessiones suas trans Iordanem ad orientalem plagam: quas dedit eis Moses famulus Domini. [B. XXuII.] Cumque surrexissent uiri, ut pergerent ad describendam terram, precepit eis Iosue, dicens: Circuite terram et describite eam, ac reuertimini ad me, ut hic coram Domino [a 1Kb] , in Silo, mittam uobis sortem. Itaque perrexerunt, et lustrantes eam, in septem partes  diuiserunt, scribentes in uolumine. Reuersique sunt ad Iosue in castra Silo. [C. LXXXIII.] Qui misit sortes coram Domino in Silo, diuiditque terram filiis Isrel in septem partes [h. iuxta diuisiones earum]. Et ascendit sors prima filiorum Beniamin per familias suas, ut possiderent terram [uulg. tac. terram] inter filios Iuda et filios Ioseph. Fuitque terminus eorum contra aquilonem ab Iordane: pergens iuxta latus Iericho septentrionalis plage, et inde contra occidentem ad montana conscendens, et perueniens in solitudinem Beth-Auen, atque pertransiens iuxta Luzam ad meridiem, ipsa est Beth-El: descenditque in Ataroth-Addar, in montem qui est ad meridiem Beth-Horon inferioris. Et inclinatur circumiens contra mare ad meridiem montis qui respicit  Beth-Horon contra Africum: suntque exitus eius in Cariath-Baal, que uocatur et Cariath-Iarim, urbem filiorum Iuda. Hec est plaga contra mare, et [uulg. ad] occidentem. A meridie autem ex parte Cariath-Iarim egreditur terminus contra mare, et peruenit usque ad fontem aquarum Nephthoa. Descenditque in partem montis qui respicit uallem filiorum Ennom: et est contra septentrionalem plagam in extrema parte uallis Raphaim. Descenditque in Ge-Ennom, id est, uallis Ennon [h. non habet] iuxta latus Iebusei ad austrum: et peruenit ad fontem Rogel, transiens ad aquilonem, et egrediens ad En-Semes, id est, fontem Sotis [h. non habet]: et pertransit usque ad tumulos, qui sunt e regione ascensus, Adommin: descenditque ad Aben-Ben, id est, lapidem Ben  [h. non habet] filii Ruben, et pertransit ex latere aquilonis ad campestria: descenditque in planitiem, et pretergreditur contra aquilonem Beth-Agla: suntque exitus eius contra linguam maris salsissimi ab aquilone in fine Iordanis ad australem plagam, qui est terminus illius ab-oriente. Hec est possessio filiorum Beniamin per terminos suos in circuitu, et familias [b 1Kb] suas. [C. LXXXIu.] Fueruntque ciuitates eius, Iericho et Beth-Agla et uallis Casis, Beth-Araba  et Semaraim et Beth-El et Auim et Aphphara et Ophra, uilla Emona et Ophni et Gabee: ciuitates duodecim, et uille earum. Gabaon et Rama et Beroth et Mesphe, Caphera et Ammosa et Recem, Iarephel et Tharala, et Sela, Eleph, et Iebus, que est Ierusalem, Gabaath, Cariath: ciuitates quatuordecim et uille earum. Hec est possessio filiorum Beniamin iuxta familias suas.

[C. LXXXu, Cap. XIX.] Et egressa est sors secunda filiorum Simeon per cognationes suas: fuitque hereditas eorum in medio possessionis filiorum Iuda: Ber-Sabee et Sabee et Molada et Aser-Sual, Bala et Asem et Eltholad, Bethul et Arma et Siceleg et Beth-Marchaboth et Aser Susa et Beth Lebaoth et Sareon: ciuitates tredecim et uille earum. Ain,  Remmon, et Athar, et Asan: ciuitates quatuor et uille earum: omnes uiculi per circuitum urbium istarum usque ad Balath-Beer Ramath contra australem plagam. Hec est hereditas filiorum Simeon iuxta cognationes suas, in funiculo et possessione filiorum Iuda, que maior erat. Et idcirco possederunt filii Simeon in medio hereditatis eorum. [C. LXXXuI.] Cecidit quoque sors tertia filiorum Zabulon per cognationes suas, et factus est terminus possessionis eorum usque Sarid. Ascenditque de mari et Marala, et peruenit in Debbaseth, usque ad torrentem qui est contra Iecennam. Et reuertitur de Sarid contra orientem in fines Cheseleth-Thabor, et egredietur ad Dabrath, ascenditque contra Iaphie. Et inde pertransit [uulg. add. usque] ad Orientalem plagam Getha-Epher,  Epher, Itha-Casin, et egredietur in Remmon. Amthoar, Anea. Et circumit ad aquilonem Annathon: suntque egressus eius uallis Iephta-El, et Cateth et Nealal et Semron et Iedala et Beth-Leem: ciuitates duodecim et uille earum. Hec est hereditas tribus filiorum Zabulon per cognationes suas, urbes et uiculi earum. [C. LXXXuII.] Issachar egressa est sors quarta per cognationes suas. Fuitque eius hereditas [h. terminus], Iezrela et Chasaloth et Sunem et Aphraim, Seon, et Anaarath et Rabbith et Cesion, Abes, et Rameth, et En-Gannim, et En-Adda, et Beth-Pheses. Et peruenit terminus eius usque Thabor et Seesima et Beth-Semes: eruntque exitus eius Iordanis: ciuitates sedecim et uille earum. Hec est possessio filiorum Issachar per  cognationes suas, urbes et uiculi earum. [C. LXXXuIII.] Ceciditque sors quinta tribui filiorum Aser per cognationes suas: fuitque terminus eorum Alcath et Oali et Beten et Axaph, Elmelech et Amaad et Messal, et peruenit usque ad Carmelum maris et Sior, Labanath. Ac reuertitur contra orientem Beth-Dagon, et pertransit usque Zabulon et uallem Iephtha-El contra aquilonem in Beth-Emec et Nehiel. Egrediturque ad leuam Chabul, et  [a 1Kb] Achran [h. Hebron] et Roob et Ammon et Cane, usque ad Sidonem magnam. Reuertiturque in Orma usque ad ciuitatem munitissimam Tyrum, et usque Osa: eruntque exitus eius in mare de funiculo Achziba, et Amma et Aphec et Roob: ciuitates uiginti due et uille earum. Hec est possessio filiorum Aser per cognationes suas, urbesque et uiculi earum [C. LXXXIX.] Filiorum Nephthali sexta sors cecidit per familias suas, et cepit terminus de Heleph et Elon in Sananim, et Adami, que est Neceb, et Iebnel usque Lecum, et egressus eorum usque ad Iordanem: reuertiturque terminus contra occidentem in Aznot-Thabor, atque inde egreditur in Ucoca, et pertransit in Zabulon contra meridiem, et in Aser contra occidentem, et in Iuda ad Iordanem  contra ortum solis: et ciuitates munitissime, Aseddim, Ser et Ammath, et Reccath et Chenereth, et Edema et Arama, Asor, et Cedes et Edrai, et En-Asor, et Ieron et Magdal-El, Harem et Beth-Anath et Beth-Semes: ciuitates decem et nouem, et uille earum. Hec est possessio tribus filiorum Nephthali per cognationes suas, urbes et uiculi earum. [C. XC.] Tribui filiorum Dan per familias suas egressa est sors septima, et fuit terminus possessionis eius Saraa et Esthaol, et Air-Semes, id est, ciuitas Solis [h. non habet]. Selebin et Aialon et Iethela, Elon et Themnatha et Achron, Elthece, et Gebbethon et Baalath, Iud et Bene-Barac et Geth-Remmon: Aque Iercon et Arecon, cum termino qui respicit Ioppen, et ipso fine concluditur. [C. XCI.] Ascenderuntque  filii Dan, et pugnauerunt contra Lesem, ceperuntque eam, et percusserunt in ore gladii, ac possederunt, et habitauerunt in ea, uocantes nomen eius Lesem-Dan [h. uocantes Lesem-Dan], ex nomine Dan patris sui. Hec est possessio tribus filiorum Dan, per cognationes suas, urbes et uiculi earum. [C. XCII.] Cumque complesset sorte diuidere terram singulis per tribus suas, dederunt filii Isrel possessionem Iosue filio Nun in medio sui, iuxta preceptum Domini, urbem quam postulauit, Thamnath-Seraa in monte Ephraim, et edificauit ciuitatem, habitauitque in ea. He sunt possessiones quas sorte diuiserunt Eleazar sacerdos et Iosue filius Nun, et principes familiarum, ac tributum Isrel, in Silo, coram Domino ad ostium tabernaculi testimonii,  partitique sunt terram.

 [T. IX, B. XXuIII, C. XCIII, Cap. XX.] Et locutus est Dominus ad Iosue, dicens: Loquere filiis Isrel, et dic eis: Separate urbes fugitiuorum, de quibus locutus sum ad uos per manum Mosi, ut confugiat ad eas quicumque animam percusserit nescius, et possit euadere iram proximi, qui ultor est sanguinis: cum ad unam harum confugerit ciuitatum, stabitque ante portam ciuitatis, et loquetur senioribus urbis illius, ea que se comprobent innocentem: sicque suscipient eum, et dabunt ei locum ad habitandum. Cumque ultor sanguinis eum fuerit persecutus,  non tradent in manus eius: quia ignorans percussit, proximum eius, nec ante biduum, triduumue, eius probatur inimicus. Et habitabit in ciuitate illa, donec stet ante iudicium causam reddens facti sui, et moriatur sacerdos magnus, qui fuerit in illo tempore: tunc reuertetur homicida, et ingredietur ciuitatem et domum suam de qua fugerat. Decreueruntque [h. sanctificauerunt] Cedes in Galilea montis Nephthali, et Sichem in monte Ephraim, et Cariath-Arbe, ipsa est Hebron, in monte Iuda. [C. XCIu.] Et trans Iordanem contra orientalem plagam Iericho, statuerunt Bosor [h. Beser], que sita est in campestri solitudine, de tribu Ruben, et Ramoth in Galaad de tribu Gad, et Gaulon in Basan de tribu Manasse. He ciuitates constitute sunt cunctis filiis Isrel  et aduenis qui habitabant inter eos, ut fugeret ad eas qui animam nescius percussisset, et non moreretur in manu proximi, effusum sanguinem uindicare cupientis, donec staret ante populum expositurus causam suam.

[C. XCu, Cap. XXI.] Accesseruntque principes familiarum Leui ad Eleazar sacerdotem, et Iosue filium Nun, et ad duces cognationum per singulas tribus filiorum Isrel: locutique sunt ad eos in Silo terre Chanaan, atque dixerunt: [B. XXIX.] Dominus precepit per manum Mosi, ut darentur nobis urbes ad habitandum, et suburbana earum ad alenda iumenta. Dederuntque filii Isrel [h. Leuitis] de possessionibus suis iuxta imperium Domini, ciuitates et suburbana earum. [C. XCuI.] Egressaque  est sors in familiam Caath filiorum Aaron sacerdotis, de tribubus Iuda, et Simeon, et Beniamin, ciuitates tredecim. Et reliquis filiorum Caath, id est Leuitis qui superfuerant de tribubus Ephraim, et Dan, et dimidia tribu Manasse, ciuitates decem. [C. XCuII.] Porro filiis Gerson egressa est sors, ut acciperent de tribubus Issachar et Aser et Nephthali, dimidiaque tribu Manasse in Basan, ciuitates numero tredecim. [C. XCuIII.] Et filiis Merari per cognationes suas de tribubus Ruben et Gad et Zabulon, urbes duodecim. Dederuntque filii Isrel Leuitis ciuitates et suburbana earum, sicut precepit Dominus per manum Mosi, singulis sorte tribuentes. De tribubus filiorum Iuda et Simeon dedit [h. dederunt] Iosue ciuitates: quarum ista sunt nomina, filiis  Aaron per familias Caath Leuitici generis  [h. filiis Aaron per familias Caath Leuitici generis prima sors egressa est] Cariath-Arbe patris Enac, que uocatur Hebron, in monte Iuda, et suburbana eius per circuitum. Agros uero et uillas eius dederat [h. dederunt] Chaleb filio Iephonne ad possidendum. [C. XCIX.] Dedit ergo filiis Aaron sacerdotis, Hebron confugii ciuitatem, ac suburbana eius: et Lebnam cum suburbanis suis: et Iether, et Isthimoa, et Holon, Dabir, et Ain, et Iuta, et Beth-Semes, cum suburbanis suis: ciuitates nouem, de tribubus, ut dictum est, duabus.  De tribu autem filiorum Beniamin, Gabaon, et Gabe, et Anathoth, et Almon cum suburbanis suis: ciuitates quatuor. Omnes simul ciuitates filiorum Aaron sacerdotis, tredecim, cum suburbanis suis. Reliquis uero per familias filiorum Caath Leuitici generis, hec est data possessio. De tribu Ephraim urbes confugii, Sichem cum suburbanis suis in monte Ephraim, et Gazer et Cebsaim et Beth-Horon, cum suburbanis suis, ciuitates quatuor. De tribu quoque Dan, Elthece et Gebbethon, et Aialon et Geth-Remmon, cum suburbanis suis, ciuitates quatuor. Porro de dimidia tribu Manasse, Thanach et Geth-Remmon, cum suburbanis suis, ciuitates due. Omnes ciuitates decem, et suburbana earum, date sunt filiis Caath inferioris gradus. [C. C.] Filiis quoque Gerson  Leuitici generis dedit de dimidia tribu Manasse  confugii ciuitatem [uulg. ciuitates] Gaulon in Basan, et Bosram [h. Bosthram], cum suburbanis suis, ciuitates duas. Porro de tribu Issachar, Cesion, et Dabrath, et Iarimuth, et En-Gannim, cum suburbanis suis, ciuitates quatuor. De tribu autem Aser, Misal et Abdon et Elcath et Roob, cum suburbanis suis, ciuitates quatuor. [C. CI.] De tribu quoque Nephthali ciuitatem [uulg. ciuitates] confugii: Cedes in Galilea, et Ammoth Dor, et Carthan, cum suburbanis suis, ciuitates tres. Omnes urbes familiarum Gerson, tredecim cum suburbanis suis. Filiis autem Merari Leuitis inferioris gradus per familias suas data est de tribu Zabulon, Iecenam et Chartha et Damna et Nalal, ciuitates quatuor cum suburbanis suis. [a 10Kb] Et de tribu Gad ciuitates confugii, Ramoth  in Galaad et Manaim et Esebon et Iaser, ciuitates  quatuor cum suburbanis suis. Omnes urbes filiorum Merari per familias et cognationes suas, duodecim. Itaque uniuerse ciuitates Leuitarum in medio possessionis filiorum Isrel, fuerunt quadraginta octo cum suburbanis suis, singule per familias distribute. [C. CII.] Deditque Dominus [uulg. add. Deus] Isreli omnem terram, quam traditurum se patribus eorum iurauerat: et possederunt illam, atque habitauerunt in ea. [B. XXX.] Dataque est ab eo pax in omnes per circuitum nationes; nullusque eis hostium resistere ausus est, sed cuncti in eorum ditionem redacti sunt. Ne unum quidem uerbum, quod illis prestaturum se esse promiserat, irritum fuit, sed rebus expleta sunt omnia.

 [T. X, C. CIII, Cap. XXII.] Eodem tempore uocauit Iosue Rubenitas, et Gadditas, et dimidiam tribum Manasse, dixitque ad eos: Fecistis omnia que uobis precepit Moses famulus Domini: mihi quoque in omnibus obedistis, nec reliquistis fratres uestros longo tempore, usque in presentem diem, custodientes imperium Domini Dei uestri. Quia igitur dedit Dominus Deus uester fratribus uestris quietem ac pacem, sicut pollicitus est: reuertimini, et ite in tabernacula uestra, et in terram possessionis, quam tradidit uobis Moses, famulus Domini, trans Iordanem: ita dumtaxat, ut custodiatis attente, et opere compleatis mandatum et legem quam precepit uobis Moses, seruus Domini, ut diligatis Dominum Deum uestrum, et ambuletis  in omnibus uiis eius, et obseruetis mandata illius, adhereatisque ei, ac seruiatis in omni corde, et in omni anima uestra. Benedixitque eis Iosue, et dimisit eos. Qui reuersi sunt in tabernacula sua. Tribui autem Manasse medie possessionem Moses dederat in Basan: et idcirco medie que superfuit, dedit Iosue sortem inter ceteros fratres suos trans Iordanem ad occidentalem plagam. Cumque dimitteret eos in tabernacula sua, et benedixisset illis, dixit ad eos: In multa substantia atque diuitiis reuertimini ad sedes [h. edes] uestras, cum argento et auro, ere ac ferro, et ueste multiplici: diuidite predam hostium cum fratribus uestris. Reuersique sunt, et abierunt filii Ruben, et filii Gad, et dimidia tribus Manasse, a filiis Isrel  de Silo, que sita est in Chanaan, ut intrarent Galaad terram possessionis sue, quam obtinuerant iuxta imperium Domini in manu Mosi. [B. XXXI, C. CIu.] Cumque uenissent ad tumulos Iordanis in terra Chanaan, edificauerunt iuxta Iordanem altare infinite magnitudinis. Quod cum audissent filii Isrel, et ad eos certi nuntii detulissent, edificasse filios Ruben, et Gad, et dimidie tribus Manasse,  altare in terra Chanaam, super Iordanis tumulos, contra filios Isrel [h. in transitu filiorum Isrel]: conuenerunt omnes in Silo, ut ascenderent et dimicarent contra eos. Et interim miserunt ad illos in terram Galaad Phinees filium Eleazari sacerdotem, et decem principes cum eo, singulos de tribubus singulis. Qui uenerunt ad filios Ruben, et Gad, et dimidie tribus Manasse, in terram Galaad: dixeruntque ad eos: Hec mandat omnis populus Domini: Que est ista transgressio? Cur reliquistis Dominum Deum Isrel edificantes altare sacrilegum, et a cultu illius recedentes? An parum uobis est quod peccastis in Beel-Phegor [h. Phohor], et usque in presentem diem macula huius sceleris in nobis permanet? multique de populo corruerunt?  Et uos hodie reliquistis Dominum, et cras in uniuersum Isrel eius ira deseuiet. Quod si putatis immundam esse terram possessionis uestre, transite ad terram, in qua tabernaculum Domini est, et habitate inter nos: tantum ut a Domino, et a nostro consortio non recedatis, edificato altari preter altare Domini Dei nostri. Nonne Acham filius Zare preteriit mandatum Domini, et super omnem populum Isrel ira eius incubuit? Et ille erat unus homo: atque utinam solus periisset in scelere suo. Responderuntque filii Ruben et Gad, et dimidie tribus Manasse, principibus legationis Isrel: fortissimus Deus Dominus, fortissimus Deus Dominus, ipse nouit, et Isrel simul intelliget: si preuaricationis animo hoc altare construximus, non custodiat nos,  sed puniat nos in presenti: et si ea mente fecimus, ut holocausta, et sacrificium et pacificas uictimas super eo imponeremus, ipse querat et iudicet; et non ea magis cogitatione atque tractatu, ut diceremus: Cras dicent filii uestri filiis nostris: Quid uobis et Domino Deo Isrel? terminum posuit Dominus inter nos et uos, o filii Ruben et filii Gad, Iordanem fluuium: et idcirco partem non habetis in Domino. Et per hanc occasionem auertent filii uestri filios nostros a timore Domini. Putauimus itaque melius, et diximus: Exstruamus nobis altare, non in holocausta, neque ad uictimas offerenda, sed in testimonium inter nos et uos, et sobolem nostram uestramque progeniem, ut seruiamus Domino, et iuris nostri sit offerre holocausta, et uictimas, et pacificas hostias:  et nequaquam dicant cras filii uestri filiis nostris; Non est uobis pars in Domino. Quod si uoluerint dicere, respondebunt eis: Ecce altare Domini, quod fecerunt patres nostri, non in holocausta, neque in sacrificium, sed in testimonium nostrum ac uestrum. Absit a nobis hoc scelus, ut recedamus a Domino, et eius uestigia relinquamus, exstructo altari ad holocausta, et sacrificia, et uictimas offerendas,  preter altare Domini Dei nostri, quod exstructum est ante tabernaculum eius. Quibus auditis, Phinees sacerdos, et principes legationis Isrel, qui erant cum eo, placati sunt: et uerba filiorum Ruben, et Gad, et dimidie tribus Manasse, libentissime susceperunt. Dixitque Phinees filius Eleazari sacerdos ad eos: Nunc scimus quod nobiscum sit Dominus, quoniam alieni estis a preuaricatione hac, et liberastis filios Isrel de manu Domini. Reuersusque est cum principibus a filiis Ruben et Gad, de terra Galaad, finium Chanaan, ad filios Isrel, et retulit eis. Placuitque sermo cunctis audientibus. Et laudauerunt [h. benedixerunt] Deum filii Isrel, et nequaquam ultra dixerunt, ut ascenderent contra eos, atque pugnarent, et delerent terram possessionis  eorum. uocaueruntque filii Ruben, et filii Gad, altare quod exstruxerant, Testimonium nostrum, quod Dominus ipse sit Deus.

[T. XI, B. XXXII, C. Cu, Cap. XXIII.] Euoluto autem multo tempore, postquam pacem Dominus dederat Isreli, subiectis in gyro nationibus uniuersis, et Iosue erat longeuus, et persenilis etatis: uocauit Iosue omnem Isrelem, maioresque natu, et principes ac duces, et magistros, dixitque ad eos: Ego senui, et progressioris etatis sum: uosque cernitis omnia, que fecerit Dominus Deus uester cunctis per circuitum nationibus, quo modo pro uobis ipse pugnauerit; et nunc quia uobis sorte diuisit omnem terram, ab orientali parte Iordanis usque ad mare magnum, multeque adhuc supersunt  nationes; Dominus Deus uester disperdet eas et auferet a facie uestra, et possidebitis terram, sicut uobis pollicitus est. Tantum confortamini, et estote solliciti ut custodiatis cuncta que scripta sunt in uolumine legis Mosi: et non declinetis ab eis nec ad dexteram nec ad sinistram: ne postquam intraueritis ad gentes, que inter uos future sunt, iuretis in nomine deorum earum, et seruiatis eis, et adoretis illos: sed adhereatis Domino Deo uestro: quod fecistis usque in diem hanc. Et tunc auferet Dominus Deus in conspectu uestro gentes magnas et robustissimas, et nullus uobis resistere poterit. Unus e uobis persequetur hostium mille uiros: quia Dominus Deus uester pro uobis ipse pugnabit, sicut pollicitus est. Hoc tantum diligentissime precauete,  ut diligatis Dominum Deum uestrum. Quod si uolueritis gentium harum, que inter uos habitant, erroribus adherere, et cum eis miscere connubia, atque amicitias copulare: iam nunc scitote quod Dominus Deus uester non eas deleat ante faciem uestram, sed sint uobis in foueam ac laqueum, et offendiculum ex latere uestro, et sudes in oculis uestris, donec uos auferat atque disperdat de terra hac optima, quam tradidit uobis. [C. CuI.] En ego hodie ingrediar uiam uniuerse terre, et [a 1Kb] toto corde, et toto animo cognoscetis, quod de omnibus uerbis,  que se Dominus prestaturum uobis esse pollicitus est, unum non preterierit incassum. Sicut ergo impleuit opere quod promisit, et prospera cuncta uenerunt: sic adducet super uos quidquid malorum comminatus est, donec uos auferat atque disperdat de terra hac optima, quam tradidit uobis, eo quod preterieritis pactum Domini Dei uestri, quod pepigit uobiscum, et seruieritis diis alienis, et adoraueritis eos: cito atque uelociter consurget in uos furor Domini, et auferemini de terra hac optima, quam tradidit uobis.

[B. XXXIII, Cap. XXIu.] Congregauitque Iosue omnes tribus Isrel in Sichem, et uocauit maiores natu, ac principes, et iudices, et magistros: steteruntque in conspectu Dei [uulg. Domini]: et ad  populum sic locutus est: Hec dicit Dominus Deus Isrel: Trans fluuium habitauerunt patres uestri ab initio. Thare pater Abraham et Nahor: seruieruntque diis alienis. Tuli ergo patrem uestrum Abraham de Mesopotamie finibus: et adduxi eum in terram Chanaan, multiplicauique semen eius, et dedi ei Isaac: illique rursum dedi Iacob et Esau. E quibus, Esau dedi montem Seir ad possidendum: Iacob uero et filii eius descenderunt in Aegyptum. Misique Mosen et Aaron, et percussi Aegyptum multis signis atque portentis. Eduxique uos et patres uestros de Aegypto, et uenistis ad mare: persecutique sunt Aegyptii patres uestros cum curribus et equitatu, usque ad mare Rubrum. Clamauerunt autem ad Dominum filii Isrel [h. non habet]: qui posuit tenebras  inter uos et Aegyptios, et adduxit super eos mare, et operuit illos. uiderunt oculi uestri cuncta que in Aegypto fecerim, et habitastis in solitudine multo tempore: et introduxi uos ad terram Amorrhei, qui habitabat trans Iordanem. Cumque pugnarent contra uos, tradidi eos in manus uestras, et possedistis terram eorum, atque interfecistis illos. Surrexit autem Balac, filius Sepphor, rex Moab, et pugnauit contra Isrelem. Misitque et uocauit Balaam, filium Beor, ut malediceret uobis: et ego nolui audire eum, sed econtrario per illum benedixi uobis, et liberaui uos de manu eius. Transistisque Iordanem, et uenistis ad Iericho. Pugnaueruntque contra uos uiri ciuitatis eius, Amorrheus, et Pherezeus, et Chananeus, et Hettheus, et Gergeseus,  et Eueus, et Iebuseus: et tradidi illos in manus uestras. [C. CuII.] Misique ante uos crabrones: et eieci [h. et eiecerunt] eos de locis suis, duos reges Amorrheorum, non in gladio nec in arcu tuo. Dedique uobis terram, in qua non laborastis, et urbes quas non edificastis, ut habitaretis in eis: uineas et oliueta, que non plantastis [h. comeditis]. Nunc ergo timete Dominum, et seruite ei perfecto corde atque uerissimo: et auferte deos, quibus seruierunt patres uestri in Mesopotamia et in Aegypto, ac seruite Domino. Sin autem malum uobis uidetur ut  Domino seruiatis, optio uobis datur: eligite hodie quod placet, cui seruire potissimum debeatis, utrum diis, quibus seruierunt patres uestri in Mesopotamia, an diis Amorrheorum, in quorum terra habitatis: ego autem et domus mea seruiemus Domino. Responditque populus, et ait: Absit a nobis, ut relinquamus Dominum, et seruiamus diis alienis. Dominus [h. Quoniam Dominus] Deus noster ipse eduxit nos, et patres nostros, de terra Aegypti, de domo seruitutis: fecitque uidentibus nobis signa ingentia, et custodiuit nos in omni uia, per quam ambulauimus, et in cunctis populis, per quos transiuimus. Et eiecit uniuersas gentes, et Amorrheum habitatorem terre, quam nos intrauimus. Seruiemus igitur Domino, quia ipse est Deus noster.  [C. CIX.] Dixitque Iosue ad populum: Non poteritis seruire Domino: Deus enim sanctus, et fortis emulator est, nec ignoscet sceleribus uestris atque peccatis. Si dimiseritis Dominum, et seruieritis diis alienis, conuertet se, et affliget uos atque subuertet postquam uobis prestiterit bona. Dixitque populus ad Iosue. Nequaquam ita ut loqueris, erit, sed Domino seruiemus. Et Iosue ad populum: Testes, inquit, uos estis, quia ipsi elegeritis uobis Dominum ut seruiatis ei. Responderuntque: Testes. Nunc ergo, ait, auferte deos alienos de medio uestri, et inclinate corda uestra ad Dominum Deum Isrel. Dixitque  populus ad Iosue: Domino Deo nostro seruiemus, et obedientes erimus preceptis eius. Percussit igitur Iosue in die illo fedus, et proposuit populo precepta atque iudicia in Sichem. [C. CX.] Scripsitque omnia uerba hec in uolumine legis Domini: et tulit lapidem pergrandem, posuitque eum subter quercum, que erat in sanctuario Domini: et dixit ad omnem populum: En lapis iste erit uobis in testimonium, quod audierit omnia uerba Domini que locutus est uobis: ne forte postea negare uelitis, et mentiri Domino Deo uestro. Dimisitque populum, singulos in possessionem suam. Et post hec mortuus est Iosue, filius Nun, seruus Domini, centum decem annorum: sepelieruntque eum in finibus possessionis sue in Thamnath Sare, que sita est in monte  Ephraim, a septentrionali parte montis Gaas. Seruitque Isrel Domino cunctis diebus Iosue, et seniorum qui longo uixerunt tempore post Iosue, et qui nouerant omnia opera Domini que fecerat in Isrel. Ossa quoque Ioseph, que tulerant filii Isrel de Aegypto, sepelierunt in Sichem, in parte agri, quem emerat Iacob a filiis Emor, patris Sichem, centum nouellis ouibus, et fuit in possessionem filiorum Ioseph. Eleazar quoque, filius Aaron, mortuus est: et sepelierunt eum in Gabaath Phinees filii eius, que data est ei in montem Ephraim.


 Explicit liber Iosue Ben Nun.





[LIBER IUDICUM.]





[CAPITULATIONES LIBRI IUDICUM.]



TITULI LIBRI IUDICUM.

 I. Post mortem Iosue consuluerunt filii Isrel Dominum, quis esset dux belli; et Dominus: Iudas. Adonibezech rex ab Isrel comprehenditur; deinde Cariath-Arbe et cetere ciuitates. De Chaleb et Axa, filia eius: de agro postulato, et de Gaza: de filiis Enac exstinctis: de Bethel, de Luza, et homine proditore eius; quarum cum habitatores non deleuissent, postea reuersi oppresserunt Isrelem: et angelus Domini uenit, et improperat eis flentibus.

II. Ubi tamquam mox mortuum Iosue commemorat, et senioribus timoratis mortuis nouella etas lasciua succreuit, que Deum omnino non coluit; et Baalim seruiendo Dominum ad iracundiam prouocauit; et tradidit eos in manibus hostium. De quinque satrapis Philistinorum relictis: de filiis Chananeorum sociatis:  de Chuzan Razathaim Mesopotamie: et de Othoniel, rege Isrel.

III. Peccauerunt filii Isrel, et tradidit eos Dominus Eglon regi Moab; et clamauerunt ad Dominum, et suscitauit eis Aod, filium Gera, que occidit Eglon crassum, et Moabitas decem millia. De Samgari filio Anath, qui occidit sexcentos uiros uomere. Iterum peccauerunt, et traditi sunt Iabin regi: Debbora et Barach, exercitu ducto, occiderunt Iabin. De Iabel, uxore Haber, que palo occidit Sisaram. Et canticum Debbore et Barac.

uI. Peccantes iterum traditi sunt in manu Madian:  et humiliati clamant ad Dominum; et mittit ad eos prophetam, improperans angelus Domini uenit ad Gedeon frumenta terentem, et mala que sibi acciderant, enumerat, et audit Gedeon quod per se ipsum liberaturus esset Dominus Isrelem. De sacrificio oblato: et dixit Dominus ad eum nocte, ut destructa ara Baal, et luco exciso, de tauro septenario patris tui offerat sacrificium. De conuentu, et Madianitis. Gedeon, uellere posito in area, querit signum. Dominus dixit ad eum: Multus est tecum populus. Ad aquas probantur, et trecenti uiri probi inueniuntur; et iussu Domini descendit in castra, et audit somnium referentem de prouentu belli. De Salmana et Zebee. De Oreb. De uiris Socchot, et de turre Phanuel, et CXX millia occisorum. De inauribus  aureis a Gedeon de preda postulatis; et de morte quieta eiusdem Gedeon.

u. Iterum peccauerunt filii Isrel, et Abimelech naturalis Gedeon conspirat cum Sichimitis. Conductis uagis occidit septuaginta uiros, filios Gedeon, e quibus Ionatha minor absconditus, in posterum uenit, et dicit super eos parabolam. De Gaal, filio Hebed, qui cum fratribus suis transit in Sichimam; et Zebul, princeps ciuitatis, mittit ad Abimelech occulte. Committunt prelium. De turre Sichimorum, ubi fumo et igne mille homines perierunt. De populo Thebes, et turre in medio eius firmissima, ad quam accedens Abimelech, iecit mulier fragmentum mole, et occidit eum.

 uI. Post Abimelech surrexit Thola: post eum Iair. Iterum peccauerunt filii Isrel Deo, et traditi sunt Philistheis; et afflicti nimis clamauerunt ad Dominum dicentes: Peccauimus tibi. Similiter secundo, et misertus est illis. De Iephthe Galaadite constituto principe super Isrel. Et legatos mittit ad Philisthiim. De uoto eius temerario. De uictoria belli, et morte filie. De seditione in Ephraim. Post Iephthe surrexit Abessan, deinde Ahialon et Abdon. Rursum de peccato Isrel.

uII. De Menube, cui angelus apparuit. De natiuitate Samson, qui adultus accepit mulierem de filiabus Philisthiim. De leone occiso et fauo mellis. Et proponit parabolam, quam uxor publicat: qua dimissa alteri traditur. Iratus Samson uulpes capit, et colligatis,  ignem supposuit, et segetes accendit. De maxilla asini mille uiros occidit, et inde aqua ipsi sitienti processit. De muliere, et portis in Gaza. De Dalila, que eum accepit. Productus e carcere ut luderet, templum super eos una secum deiecit.

 uIII. De Micha et mille centum argenteis. De sculptili et conflatili. De alio adolescente Bethlehemita, qui factus est sacerdos in domo Micha. De filiis Dan euntibus Lachis auferentibus sacerdotem, et idola. De Ionathan, filio Gersan, filii Moysi, sacerdote idoli.

IX. De Leuita accipiente uxorem de Bethlehem Iuda, qua reuersa in domum patris, uir eius secutus grate suscipitur. De letitia eorum, et itinere. De hominibus Gabaa Beniamin iniquis, qui uirum appetunt ac mulierem. De abusa muliere, et fatigata, et mortua. De cadauere eius diuiso in duodecim partes, et misso per duodecim tribus. Pro hoc facto omnis populus congregatur; aduersus tribum Beniamin bellum indicunt: semel et iterum superantur; tertio  uictores exsistunt. Penitentia ducti flentes dolent unam periisse tribum, ex qua sexcentis uiris remanentibus consilium ineunt qualiter tribus que cecidit reparetur.



[a 1Kb] BREuES LIBRI IUDICUM


 I. Iudas eligitur dux belli.

II. Increpat populum Dominus pro excessu idolorum.

III. Post obitum Iosue fecerunt Isrelite malum in conspectu Domini: [b 1Kb] quos tradidit inimicis suis in predam.

Iu. Excitantur a Domino Iudices ad liberationem Isrel; etiam ipsos spreuerunt; quibus reseruauit gentes, ut in ipsis experiatur Isrel.

 u. He sunt gentes, quas Dominus dereliquit [c 1Kb] .

uI. Pro excessu idolorum captiuati sunt a rege Chusan Mesopotamie.

uII. Item pro malis traduntur Eglon regi Moab: quem interfecit Aod in cenaculo suo cum arte, interfectis etiam decem millibus Moabitarum, et quieuit terra [d 1Kb] octoginta annis.

uIII. Samgar qui occidit sexcentos uiros uomere.

 IX. Constantia mulieris Iahel, que clauum infixit tempori Sisare. Sequitur canticum Barac et Debbore.

X. Post excessus populi consuetos, apparuit angelus Domini Gedeon, confortans ad preliandum. Subuertit etiam Baal, et obtulit sacrificium Domino. Ipsius uiri trecenti lamberunt aquas ut canes. Is postmodum excessit cum Isrel.

XI. De regno Abimelech infirmo, qui moritur de fragmento petre mole [e 1Kb] .

 XII. Regnum Iair.

XIII. Regnum Iephthe. Is occidit filiam suam, et fecit consuetudinem malam.

XIu. Iudex Abessan.

Xu. Iudex Manue, cuius filius famosus Samson.

XuI. Excessus Miche.

XuII. De adolescente Leuita agnito apud Micham, et reuocato a tribu Dan in sacerdotium idoli.

XuIII. uir Leuites cui contigit nefas.



CAPITULA LIBRI IUDICUM.


 I. Adonibezech fugiens comprehensus est, cesis summitatibus manuum eius ac pedum.

II. Habitatores Dabir, cuius nomen uetus erat Cariath-Sepher, id est, ciuitas litterarum.

III. Filii Cinei cognati Moysi ascenderunt de ciuitate Palmarum cum filiis Iuda.

Iu. Iebuseum habitatorem Ierusalem non deleuerunt filii Beniamin.

u. uocauitque urbem Luzam, que ita appellatur usque in presentem diem.

 uI. Aser non deleuit habitatores Accho.

uII. Loquente angelo Domini ad filios Isrel, eleuauerunt uocem suam et fleuerunt.

uIII. Dimisit Iosue populum, et abierunt filii Isrel unusquisque in possessionem suam.

IX. Iratus Dominus contra Isrel, tradidit eos in manus diripientium.

X. Iratus est furor Domini in Isrel, et ait: Quia irritum fecit gens ista pactum meum, non delebo gentes.

 XI. Dimisit Dominus has nationes, et cito subuertere noluit.

XII. He sunt gentes quas Dominus dereliquit, ut erudiret in eis Isrelem.

XIII. Itaque filii Isrel habitauerunt in medio Chananeorum.

XIu. Liberator populi Othoniel filius Cenez.

Xu. Liberator populi Aod filius Gera, filii Gemini, qui utraque manu utebatur pro dextra.

XuI. Samgar, filius Anath, qui percussit de Philistheis sexcentos uiros.

XuII. Erat autem Debbora prophetis uxor Lapidoth, que iudicabat populum.

XuIII. Surrexit itaque Debbora, et perrexit cum Balac in Cades.

 XIX. Nuntiatum est Sisare, quod ascendisset Barac in montem Thabor.

XX. Egressa Iahel in occursum Sisare, dixit: Intra ad me, domine mi.

XXI. Canticum Debbore quod cecinit cum Barac.

XXII. Filii Isrel traditi sunt in manu Madian septem annis.

XXIII. Isrel clamat ad Dominum auxilium postulans contra Madianitas.

XXIu. Angelus Domini sedit sub quercu, que erat in Ephra.

XXu. Signum Gedeon postulat in uellere.

XXuI. De trecentis uiris ad aquas probatis.

XXuII. Gedeon orauit Dominum, narrante Madianita somnium proximo suo de pane subcinericio.

 XXuIII. Trecenti uiri hydrias confrigentes, et tubis sonantes clamauerunt; gladius Domini, et Gedeonis.

XXIX. Immisit Dominus gladium in omnibus castris, et mutua se cede trucidabant.

XXX. Ephraim persecutus est Madian, capita Oreb et Zeb portantes ad Gedeon.

XXXI. Nonne melior est racemus Ephraim uindemiis Abiezer?

XXXII. Interrogauit Gedeon Zebee et Salmana de fratribus suis, quos occiderunt in Thabor.

XXXIII. Fuit Abimelech filius Ierobaal in Sichem ad fratres matris sue.

 XXXIu. Locutus est Ionathan uiris Sichem similitudinem de oliua, et uite, et rubo.

XXXu. Ionathan dicit uiris Sichem, si recte et absque peccato constituistis super uos regem Abimelech?

XXXuI. Post Abimelech surrexit dux in Isrel Thola, filius Phua.

XXXuII. Iair Galaadites iudicauit Isrel per uiginti et duos annos.

XXXuIII. Dicit Dominus filiis Isrel, non addam ultra uos liberare.

XXXIX. Fuit illo tempore Iephthe Galaadites, uir fortissimus atque pugnator.

XL. Locutus est Iephthe omnes sermones coram Domino in Maspha.

XLI. Iephthe uotum filia uouit pro filiis Ammon.

 XLII. Quare uadens ad pugnam contra filios Ammon uocare nos noluistis?

XLIII. Iudicauit Isrel Abessan de Bethlehem, qui habuit triginta filios, et totidem filias.

XLIu. Ahialon Zabulonites iudicauit Isrel decem annis, mortuusque est ac sepultus in Zabulon.

XLu. Iudicauit Isrel Abdon filius Helel Pharatonites.

XLuI. Erat uir quidam de Sara et de stirpe Dan.

XLuII. Samson natus.

XLuIII. Samson dixit patri: hanc mulierem accipe mihi, quia placuit oculis meis.

XLIX. Spiritus Domini irruit in Samson, et dilacerauit leonem.

L. Samson sodalibus suis proposuit problema de fauo  mellis ab ore leonis sumpto.

LI. De uulpibus quas Samson cepit.

LII. De maxilla, id est, mandibula asini.

LIII. De portis quas Samson in uertice montis tulit cum postibus et sera.

LIu. De Dalila.

Lu. Philisthei letantes per conuiuia, uocant Samson.

LuI. Michas matri sue loquitur.

LuII. De filiis Dan.

LuIII. De Ionathan filio Gersan.

LIX. De Leuita habitante in latere montis Ephraim.



INCIPIT LIBER SOPHTIM id est, IUDICUM.


 [T. I, B. I, Cap. I.] Post mortem Iosue consuluerunt filii Isrel Dominum, dicentes: Quis ascendet ante nos contra Chananeum, et erit dux belli? Dixitque Dominus: Iudas ascendet: ecce tradidi terram in manus eius. Et ait Iudas Simeoni fratri  suo: Ascende mecum in sorte mea, et pugna contra Chananeum, ut et ego pergam tecum in sorte tua. Et abiit cum eo Simen. Ascenditque Iudas, et tradidit Dominus Chananeum ac Pherezeum in manus eorum: et percusserunt in Bezec decem millia uirorum.  [C. I.] Inueneruntque Adoni-Bezec in Bezec, et pugnauerunt contra eum, ac percusserunt Chananeum et Pherezeum. Fugit autem Adoni-Bezec: quem secuti comprehenderunt, cesis summitatibus manuum eius ac pedum. Dixitque Adoni Bezec: Septuaginta reges, amputatis manuum ac pedum summitatibus, colligebant sub mensa mea ciborum reliquias: sicut feci, ita reddidit mihi Deus. Adduxeruntque eum in Ierusalem, et ibi mortuus est. Oppugnantes ergo filii Iude Ierusalem, ceperunt eam, et percusserunt in ore gladii, tradentes cunctam incendio ciuitatem. Et postea descendentes pugnauerunt contra Chananeum, qui habitabat in montanis, et ad meridiem, et in campestribus. Pergensque Iudas contra Chananeum, qui habitabat in Hebron, cuius nomen fuit  antiquitus Cariath-Arbe, percussit Sisai, et Ahimam, et Tholmai: atque inde profectus abiit ad habitatores Dabir, cuius nomen uetus erat Cariath-Sepher, id est, ciuitas litterarum. [C. II.] Dixitque Chaleb: Qui percusserit Cariath-Sepher, et uastauerit eum, dabo ei Axam filiam meam uxorem. Cumque cepisset eam Othoniel, filius Cenez, frater Chaleb minor, dedit ei Axam filiam suam coniugem, quam pergentem in itinere [a 1Kb] monuit uir suus, ut peteret a patre suo agrum. Que cum suspirasset sedens in asino, dixit ei Chaleb: Quid habes? At illa respondit: Da mihi benedictionem, quia terram arentem dedisti mihi: da et irriguam aquis. Dedit ergo ei Chaleb irriguum superius, et irriguum inferius. [C. III.] Filii autem Cinei cognati Mosi, ascenderunt de ciuitate  palmarum, cum filiis Iuda, in desertum sortis eius, quod est ad meridiem Arad, et habitauerunt cum eo. Abiit autem Iudas cum Simeone, fratre suo, et percusserunt simul Chananeum qui habitabat in Sephath, et interfecerunt eum. uocatumque est nomen urbis, Horma, id est, anathema. Cepitque Iudas Gazam cum finibus suis, et Ascalonem, atque Accaron cum terminis suis. Fuitque Dominus cum Iuda, et montana possedit; nec potuit delere habitatores uallis, quia falcatis curribus abundabant. Dederuntque Chaleb Hebron, sicut dixerat Moses, qui deleuit ex ea tres filios Enac. [C. Iu.] Iebuseum autem habitatorem Ierusalem non deleuerunt filii Beniamin: habitauitque Iebuseus cum filiis Beniamin in Ierusalem, usque in presentem diem. Domus  quoque Ioseph ascendit in Beth-El, fuitque Dominus cum eis. Nam cum obsiderent urbem, que prius Luza uocabatur, uiderunt hominem egredientem de ciuitate, dixeruntque ad eum: Ostende nobis introitum ciuitatis, et faciemus tecum misericordiam. Qui cum ostendisset eis, percusserunt urbem in ore gladii: hominem autem illum, et omnem cognationem eius dimiserunt. Qui dimissus, abiit in terram Etthim, et edificauit ibi ciuitatem. [C. u.] uocauitque eam Luzam: que ita appellatur usque in presentem diem. Manasses quoque non deleuit Beth-San, et Thanac cum uiculis suis, et  habitatores Dor, et Ieblaam, et Mageddo cum uiculis suis, cepitque Chananeus habitare cum eis. Postquam autem confortatus est Isrel, fecit eos tributarios, et delere noluit. Ephraim etiam non interfecit Chananeum, qui habitabat in Gazer, sed habitauit cum eo. Zabulon non deleuit habitatores Cetron et Naalol: sed habitauit Chananeus in medio eius, factusque est ei tributarius. [C. uI.] Aser quoque non deleuit habitatores Accho, et Sidonis, et Aalab et Achazib, et Alba, et Aphec, et Roob: habitauitque in medio Chananei habitatoris illius terre, nec interfecit eum. Nephthali [uulg. add. quoque] non deleuit habitatores Beth-Semes et Beth-Anath: et habitauit inter Chananeum habitatorem terre, fueruntque ei Bethsamite et Bethanite tributarii. Arctauitque  Amorrheus filios Dan in monte, nec dedit eis locum ut ad planiora descenderent: habitauitque in monte Hares, quod interpretatur, testaceo, in Ailon et Salabim. Et aggrauata est manus domus Ioseph, factusque est ei tributarius. Fuit autem terminus Ammorhei ab ascensu Scorpionis, petra, et superiora loca.

[B. II, Cap. II.] Ascenditque angelus Domini de Galgal ad locum flentium, et ait: Eduxi uos de Aegypto, et introduxi in terram, pro qua iuraui patribus uestris: et pollicitus sum ut non facerem irritum pactum meum uobiscum in sempiternum: ita dumtaxat ut non feriretis fedus cum habitatoribus terre huius, et [uulg. sed] aras eorum subuerteretis: et noluistis audire uocem meam; cur  hoc fecistis? Quam ob rem nolui delere eos a facie uestra: ut habeatis hostes, et dii eorum sint uobis in ruinam. [C. uII.] Cumque loqueretur angelus Domini uerba hec ad omnes filios Isrel, eleuauerunt [uulg. add. ipsi] uocem suam, et fleuerunt. Et uocatum est nomen loci illius, Flentium [uulg. add. Locus] siue lacrymarum: immolaueruntque ibi hostias Domino [C. uIII.] Dimisit ergo Iosue populum, et abierunt filii Isrel unusquisque in possessionem suam, ut obtinerent eam: seruieruntque Domino cunctis diebus eius, et seniorum qui longo post eum uixerunt tempore, et nouerant omnia opera Domini, que fecerat cum Isrel. [T. II, B. III.] Mortuus est autem Iosue, filius Nun, famulus Domini, centum et decem annorum, et sepelierunt  eum in finibus possessionis sue in Thamnath-Sare in monte Ephraim, a septentrionali plaga montis Gaas. Omnisque illa generatio congregata est patres suos: et surrexerunt alii, qui non nouerant Dominum, et opera que fecerat cum Isrel. Feceruntque filii Isrel malum in conspectu Domini, et seruierunt Baalim. Ac dimiserunt Dominum Deum patrum suorum, qui eduxerat eos de terra Aegypti: et secuti sunt deos alienos, deosque populorum, qui habitabant in circuitu eorum, et adorauerunt eos, et ad iracundiam concitauerunt Dominum, dimittentes eum, et seruientes [b 1Kb] Baal et Astharoth. [C. IX.] Iratusque  Dominus contra Isrel, tradidit eos in manibus diripientium, qui deceperunt eos, et uendiderunt hostibus, qui habitabant per gyrum, nec potuerunt resistere aduersariis suis; sed quocumque pergere uoluissent, manus Domini erat super eos, sicut locutus est, et iurauit eis, et uehementer afflicti sunt. [B. Iu.] Suscitauitque Dominus iudices, qui liberarent eos de uastantium manibus; sed nec illos audire uoluerunt, fornicantes cum diis alienis, et adorantes eos. Cito deseruerunt uiam, per quam ingressi fuerant patres eorum, et audientes mandata Domini, omnia fecere contraria. Cumque Dominus iudices suscitaret, in diebus eorum flectebatur misericordia, et audiebat afflictorum gemitus, et liberabat eos de cede uastantium.  Postquam autem mortuus esset iudex, reuertebantur, [a 1Kb] et multo maiora faciebant quam fecerant patres eorum, sequentes deos alienos, seruientes eis, et adorantes illos. Non dimiserunt adinuentiones suas, et uiam durissimam, per quam ambulare consueuerant. [C. X.] Iratusque est furor Domini in Isrel, et ait: Quia irritum fecit gens ista pactum meum, quod pepigeram cum patribus eorum, et uocem meam audire contempsit: et ego non delebo gentes, quas dimisit Iosue, et mortuus est, ut in ipsis experiar Isrel, utrum custodiant uiam Domini, et ambulent in ea, sicut custodierunt patres eorum, an non. [B. u.] Dimisit ergo Dominus omnes has nationes, et cito subuertere noluit, nec tradidit in manus Iosue.

 [C. XI, Cap. III.] He sunt gentes quas Dominus dereliquit, ut erudiret in eis Isrelem, et omnes qui non nouerant bella Chananeorum; ut postea discerent filii eorum certare cum hostibus, et habere consuetudinem preliandi: quinque satrapas Philistinorum, omnemque Chananeum, et Sidonium, atque Eueum, qui habitabat in monte Libano, de monte Baal Hermon usque ad introitum Emath. Dimisitque eos, ut in ipsis experiretur Isrelem, utrum audiret mandata Domini que preceperat patribus eorum per manum Mosi, an non. [B. uI, C. XII.] Itaque filii Isrel habitauerunt in medio Chananei, et Hetthei, et Amorrhei, et Pherezei et Euei, et Iebusei: et duxerunt uxores filias eorum, ipsique filias suas filiis eorum tradiderunt, et seruierunt  diis eorum. Feceruntque malum in conspectu Domini, et obliti sunt Dei sui, seruientes Baalim et Astharoth. Iratusque Dominus contra Isrel, tradidit eos in manus Chusan-Rasathaim regis Mesopotamie, seruieruntque ei octo annis. [C. XIII.] Et clamauerunt ad Dominum: qui suscitauit eis saluatorem, et liberauit eos, Othoniel uidelicet filium Cenez, fratrem Chaleb minorem: fuitque in eo  Spiritus Domini, et iudicauit Isrel. Egressusque est ad pugnam et tradidit Dominus in manu eius Chusan-Rasathaim, regem Syrie, et pressit eum. Quieuitque terra quadraginta annis, et mortuus est Othoniel filius Cenez. [T. III, B. uII.] Addiderunt autem filii Isrel facere malum in conspectu Domini: qui confortauit aduersum eos Eglon, regem Moab: quia fecerunt malum in conspectu eius. Et copulauit ei filios Ammon et Amalec, abiitque et percussit Isrel, atque possedit urbem Palmarum. Seruieruntque filii Isrel Eglon, regi Moab, decem et octo annis: [C. XIu.] Et postea clamauerunt ad Dominum: qui suscitauit eis saluatorem uocabulo [b 1Kb] Aod, filium Gera, filii Iemini, qui utraque manu utebatur pro dextera. Miseruntque filii Isrel per  illum munera Eglon regi Moab. Qui fecit sibi gladium ancipitem, habentem in medio capulum longitudinis palme manus, et accinctus est eo subter sagum in dextro femore. Obtulitque munera Eglon, regi Moab. Erat autem Eglon crassus nimis. Cumque obtulisset ei munera, prosecutus est socios, qui cum eo uenerant. Et reuersus de Galgalis, ubi erant idola, dixit ad regem: uerbum secretum habeo ad te, o rex. Et ille imperauit silentium: egressisque omnibus qui circa eum erant, ingressus est Aod ad eum: sedebat autem in estiuo cenaculo solus, dixitque: uerbum Dei habeo ad te. Qui statim surrexit de throno. Extenditque Aod manum sinistram, et tulit sicam de dextro femore suo, infixitque eam in uentre eius tam ualide, ut capulus ferrum sequeretur  in uulnere, ac pinguissimo adipe stringeretur. Nec eduxit gladium, sed ita ut percusserat, reliquit in corpore: statimque per secreta nature alui stercora proruperunt. Aod autem clausis diligentissime ostiis cenaculi, et obfirmatis sera, per posticam egressus est. Seruique regis ingressi uiderunt clausas fores cenaculi, atque dixerunt: Forsitan purgat aluum in estiuo cubiculo. Exspectantesque diu donec erubescerent, et uidentes quod nullus aperiret, tulerunt clauem: et aperientes inuenerunt dominum suum in terra iacentem mortuum. Aod autem, dum illi turbarentur, effugit, et pertransiit locum idolorum, unde reuersus fuerat. uenitque in Seirath: et statim insonuit buccina in monte Ephraim: descenderuntque cum eo filii Isrel, ipso in fronte  gradiente. Qui dixit ad eos: Sequimini me, tradidit enim Dominus inimicos nostros Moabitas in manus nostras. Descenderuntque post eum, et occupauerunt uada Iordanis que transmittunt in Moab: et non dimiserunt transire quemquam: sed percusserunt Moabitas in tempore illo, circiter decem millia, omnes robustos et fortes uiros. Nullus eorum euadere potuit. Humiliatusque est Moab die illo sub  manu Isrel, et quieuit terra, octoginta annis. [B. uII, C. Xu.] Post hunc fuit Samgar, filius Anath, qui percussit de Philistim sexcentos uiros uomere, et ipse quoque defendit Isrel.

[B. IX, Cap. Iu.] Addideruntque filii Isrel facere malum in conspectu Domini post mortem Aod, et tradidit illos Dominus in manus Iabin, regis Chanaan, qui regnauit in Asor: habuitque ducem exercitus sui nomine Sisaram, ipse autem habitabat in Aroseth gentium. Clamaueruntque filii Isrel ad Dominum: nongentos enim habebat falcatos currus, et per uiginti annos uehementer oppresserat eos. [C. XuI.] Erat autem Debbora prophetis uxor Laphidoth, que iudicabat populum in illo tempore. Et sedebat sub palma, que nomine illius uocabatur, inter Rama et  Beth-El in monte Ephraim: ascendebantque ad eam filii Isrel in omne iudicium. Que misit et uocauit Barac-filium Abionem de Cedes Nephthali: dixitque ad eum: Precepit tibi Dominus Deus Isrel, uade, et duc exercitum in montem Thabor, tollesque tecum decem millia pugnatorum de filiis Nephthali, et de filiis Zabulon: ego autem adducam ad te in loco torrentis Cison, Sisaram principem exercitus Iabin, et currus eius, atque omnem multitudinem, et tradam eos in manu tua. Dixitque ad eam Barac: Si uenis mecum, uadam: si nolueris uenire, non pergam. Que dixit ad eum: Ibo quidem tecum, sed in hac uice tibi uictoria non reputabitur, quia in manu mulieris tradetur Sisara. [C. XuII.] Surrexit itaque Debbora, et perrexit cum Barac in Cedes. Qui accitis  Zabulon et Nephthali, ascendit cum decem millibus pugnatorum, habens Debboram in comitatu suo. Aber autem Cineus recesserat quondam a ceteris Cineis fratribus suis, filiis Iobab, cognati Mosi, et tetenderat tabernacula usque ad uallem, que uocabatur Sennim, et erat iuxta Cedes. [C. XuIII.] Nuntiatumque est Sisare, quod ascendisset Barac filius, Abinem in montem Thabor. Et congregauit nongentos falcatos currus, omnemque exercitum de Aroseth gentium ad torrentem Cison. Dixitque Debbora ad Barac: Surge, hec est enim dies, in qua tradidit Dominus Sisaram in manus tuas: en ipse ductor est tuus. Descendit itaque Barac de monte Thabor, et decem millia pugnatorum cum eo. Perterruitque Dominus Sisaram, et omnes currus eius, uniuersamque  multitudinem, in ore gladii, ad conspectum Barac: in tantum, ut Sisara de curru desiliens, pedibus fugeret, et Barac persequeretur fugientes currus et exercitum, usque ad Aroseth gentium, et omnis hostium multitudo usque ad internecionem caderet. Sisara autem fugiens peruenit ad tentorium Iahel uxoris Aber Cinei. [B. XIX.] Erat enim pax inter Iabin regem Azor, et domum Aber Cinei. Egressa igitur Iahel in occursum Sisare, dixit ad eum: Intra ad me, domine mi: intra, ne timeas. Qui ingressus tabernaculum eius, et opertus ab ea pallio, dixit ad eam: Da mihi, obsecro, paululum aque, quia ualde sitio. Que aperuit utrem lactis, et dedit ei bibere, et operuit illum. Dixitque Sisara ad eam: Sta ante  ostium tabernaculi, et cum uenerit aliquis interrogans te, et dicens: Numquid hic est aliquis? Respondebis: Nullus est. Tulit itaque, Iahel uxor Aber, clauum tabernaculi, assumens pariter et malleum: et ingressa abscondite et cum silentio, posuit supra tempus capitis eius clauum, percussumque malleo defixit in cerebrum usque ad terram: qui soporem morti socians defecit, et mortuus est. Et ecce Barac sequens Sisaram ueniebat; egressaque Iahel in occursum eius dixit ei: ueni, et ostendam tibi uirum quem queris. Qui cum intrasset ad eam, uidit Sisaram iacentem mortuum, et clauum infixum in tempore eius. Humiliauit ergo Deus in die illo Iabin regem Chanaan coram filiis Isrel: qui crescebant quotidie, et forti manu opprimebant Iabin regem  Chanaan, donec delerent eum.

[C. XX, Cap. u.] Cecineruntque Debbora et Barac, filius Abinem, in illo die, dicentes:

Qui sponte obtulistis de Isrel animas uestras ad periculum,
   benedicite Domino.
Audite, reges, percipite auribus, principes:
   Ego sum, ego sum que Domino canam,
   psallam Domino Deo Isrel.
Domine, cum exires de Seir,
   et transires per regiones Edom,
Terra mota est, celique ac nubes stillauerunt aquis.
Montes fluxerunt a facie Domini,
   et Sinai a facie Domini Dei Isrel.
In diebus Samgar filii Anath,
    in diebus Iahel, quieuerunt semite:
   et qui ingrediebantur per eas, ambulauerunt per
      calles deuios.
Cessauerunt fortes in Isrel, et quieuerunt:
   donec surgeret Debbora, surgeret mater in Isrel.
Noua bella elegit Dominus,
   et portas hostium ipse subuertit:
Clypeus et hasta si apparuerint
   in quadraginta millibus Isrel.
Cor meum diligit principes Isrel,
   qui propria uoluntate obtulistis uos discrimini,
   benedicite Domino.
Qui ascenditis super nitentes asinos,
   et sedetis in iudicio,
   et ambulatis in uia, loquimini.
 Ubi collisi sunt currus, et hostium est suffocatus
      exercitus,
   ibi narrentur iustitie Domini
   et clementia in fortes Isrel.
Tunc descendit populus Domini ad portas,
   et obtinuit principatum.
Surge, surge, Debbora,
   surge, surge, et loquere canticum:
Surge, Barac.
   et apprehende captiuos tuos, fili Abinem.
Saluate sunt reliquie populi,
   Dominus in fortibus dimicauit.
Ex Ephraim deleuit eos in Amalec,
   et post eum ex Beniamin in populos tuos, o Amalec.
 De Machir principes descenderunt,
   et de Zabulon qui exercitum ducerent ad bellandum.
Duces Issachar fuere cum Debbora,
   et Barac uestigia sunt secuti,
   qui quasi in preceps barathrum se discrimini dedit.
Diuiso contra se Ruben,
   magnanimorum reperta contentio est.
Quare habitas inter duos terminos,
   ut audias sibilos gregum?
Diuiso contra se Ruben,
   magnanimorum reperta contentio est,
Galaad trans Iordanem quiescebat,
   et Dan uacabat nauibus:
Aser habitabat in littore maris,
   in portubus morabatur.
 Zabulon uero et Nephthali obtulerunt animas suas morti
   in regione Merome.
uenerunt reges et pugnauerunt,
   pugnauerunt reges Chanaan,
   in Thanach iuxta aquas Mageddo,
   et tamen nichil tulere predantes.
De celo dimicatum est contra eos:
   stelle manentes in ordine et cursu suo,
   aduersum Sisaram pugnauerunt.
Torrens Cison traxit cadauera eorum,
   torrens Cadumim, torrens Cison:
   conculca, anima mea, robustos.
Ungule equorum ceciderunt,
   fugientibus impetu,
 Et per preceps ruentibus fortissimis hostium.
Maledicite terre Meroz, dixit angelus Domini:
   maledicite habitatoribus eius,
   quia non uenerunt ad auxilium Domini,
   in adiutorium fortissimorum eius.
Benedicta inter mulieres Iahel uxor Aber Cinei,
   benedicatur in tabernaculo suo.
Aquam petenti lac dedit,
   et in phiala principum obtulit butyrum.
Sinistram manum misit ad clauum,
   et dexteram ad fabrorum malleos,
Percussitque Sisaram querens in capite uulneri locum,
   et tempus ualide perforans.
Inter pedes eius ruit:
   defecit, et mortuus est.
 Ante pedes illius uoluebatur,
   et iacebat exanimis et miserabilis.
Per fenestram prospiciens ululabat mater eius:
   et de cenaculo loquebatur.
Cur moratur regredi currus eius?
   quare tardauerunt pedes quadrigarum illius?
Una sapientior ceteris uxoribus eius
   hec socrui uerba respondit:
Forsitan nunc diuidit spolia,
   et pulcherrima feminarum eligitur ei:
uestes diuersorum colorum Sisare traduntur in predam,
   et supellex uaria ad ornanda colla congeritur.
Sic pereant omnes inimici tui, Domine:
    qui autem diligunt te,
   sicut sol in ortu suo splendet, ita rutilent.

[C. XXI.] Quieuitque terra per quadraginta annos.

[T. Iu, B. X, Cap. uI.] Fecerunt autem filii Isrel malum in conspectu Domini: qui tradidit eos in manu Madian septem annis, et oppressi sunt ualde ab eis. Feceruntque sibi antra et speluncas in montibus, et munitissima ad repugnandum loca. Cumque seuisset Isrel, ascendebat Madian et Amalec, ceterique orientalium nationum, et apud eos figentes tentoria, sicut erant in herbis, cuncta uastabant usque ad introitum Gaze: nichilque omnino ad uitam pertinens relinquebant in Isrel, non oues, non boues, non asinos. Ipsi enim et uniuersi greges eorum ueniebant cum tabernaculis suis, et instar  locustarum uniuersa complebant, innumera multitudo hominum, et camelorum, quidquid tetigerant, deuastantes. Humiliatusque est Isrel ualde in conspectu Madian. [C. XXII.] Et clamauit ad Dominum postulans auxilium contra Madianitas. Qui misit ad eos uirum prophetam, et locutus est: Hec dicit Dominus Deus Isrel: Ego uos feci conscendere de Aegypto, et eduxi de domo seruitutis, et liberaui de manu Aegyptiorum et omnium inimicorum, qui affligebant uos: eiecique eos ad introitum uestrum, et tradidi uobis terram eorum. Et dixi: Ego Dominus Deus uester, ne timeatis deos Amorrheorum, in quorum terra habitatis. Et noluistis audire uocem meam. uenit autem angelus Domini, et sedit sub quercu, que erat in Ephra et pertinebat ad Ioas patrem  familie Ezri. Cumque Gedeon filius eius excuteret atque purgaret frumenta in torculari, ut fugeret Madian, apparuit et angelus Domini, et ait: Dominus tecum, uirorum fortissime. Dixitque ei Gedeon: Obsecro, domine mi, si Dominus nobiscum est, cur apprehenderunt nos hec omnia? ubi sunt mirabilia eius, que narrauerunt patres nostri, atque dixerunt. De Aegypto eduxit nos Dominus? Nunc autem dereliquit nos [uulg. addit Domini], et tradidit in manu Madian. Rexpexitque ad eum Dominus, et ait: uade in hac fortitudine tua, et liberabis Isrel de manu Madian: scito quod miserim te. Qui respondens ait: Obsecro, domine mi, in quo liberabo Isrel? ecce familia mea infima est in Manasse, et ego minimus in domo patris mei. Dixitque ei Dominus: Ego ero  tecum, et percuties Madian quasi unum uirum. Et ille: Si inueni, inquit, gratiam coram te, da mihi signum, quod tu sis qui loqueris ad me. Ne recedas hinc, donec reuertar ad te, portans sacrificium, et offerens tibi Qui respondit: Ego prestolabor aduentum tuum. Ingressus est itaque Gedeon et coxit hedum et de farine modio azymos panes: carnesque ponens in canistro, et ius carnium mittens in olam, tulit omnia sub quercu, et obtulit ei. Cui ixit angelus Domini: Tolle carnes et panes azymos, et pone supra petram illam, et ius desuper funde. Cumque fecisset ita, extendit angelus Domini summitatem uirge, quam tenebant in manu, et tetigit carnes et azymos panes, ascenditque ignis de petra, et carnes  azymosque panes consumpsit: angelus autem Domini euanuit ex oculis eius. uidensque Gedeon, quod esset angelus Domini, ait: Heu mihi, Domine Deus, quia uidi angelum Domini facie ad faciem. Dixitque ei Dominus: Pax tecum: ne timeas, non morieris. Aedificauit ergo ibi Gedeon altare Domino, uocauitque illud, Domini pax, usque in presentem diem. Cumque adhuc esset in Ephra, que est familie Ezri, nocte illa dixit Dominus ad eum: Tolle taurum patris tui, et alterum taurum annorum septem, destruesque aram Baal, que est patris tui, et nemus, quod circa aram est, succide: et edificabis altare Domino Deo tuo in summitate petre huius, super quam sacrificium ante posuisti: Tollesque taurum secundum, et offeres holocaustum super lignorum  struem, que de nemore succideris. Assumptis igitur Gedeon decem uiris de seruis suis, fecit sicut preceperat [uulg. addit ei] Dominus. Timens autem domum patris sui, et homines illius ciuitatis, per diem facere noluit, sed omnia nocte compleuit. Cumque surrexissent uiri oppidi eius mane, uiderunt destructam aram Baal, lucumque succisum, et taurum alterum impositum super altare, quod tunc edificatum erat. Dixeruntque ad inuicem: Quis hoc fecit? Cumque perquirerent auctorem facti, dictum est: Gedeon, filius Ioas, fecit hec omnia. Et dixerunt ad Ioas: Produc filium tuum, ut moriatur: quia destruxit aram Baal, et succidit nemus. Quibus ille respondit: Numquid ultores estis Baal, ut pugnetis pro eo? qui aduersarius est eius, moriatur antequam lux  crastina ueniat: si Deus est, uindicet se de eo, qui suffodit aram eius. Et illo die uocatus est Gedeon, Ierobaal eo quod dixisset Ioas: Ulciscatur se Baal de eo, qui suffodit altare eius. Igitur omnis Madian, et Amalec, et orientales populi congregati sunt simul, et transeuntes Iordanem, castrametati sunt in ualle Iezrel. Spiritus autem Domini induit Gedeon, qui clangens buccina conuocauit domum Abiezer, ut se sequeretur. Misitque nuntios in uniuersum Manassen, qui et ipse secutus est eum, et alios nuntios in Aser et Zabulon et Nepthali, qui occurrerunt ei. [C. XXIu.] Dixitque Gedeon ad Deum: Si saluum facias per manum meam Isrel, sicut locutus es, ponam hoc uellus lane in area: si ros in solo uellere fuerit, et in omni terra siccitas, sciam quod per manum meam, sicut  locutus es, liberabis Isrel. Factumque est ita. Et de nocte consurgens, expresso uellere, concham rore compleuit. Dixitque rursus ad Deum: Ne irascatur furor tuus contra me, si adhuc semel tentauero, signum querens in uellere. Oro, ut solum uellus siccum sit, et omnis terra rore madens. Fecitque Deus nocte illa ut postulauerat, et fuit siccitas in solo uellere, et ros in omni terra.

[Cap. uII.] Igitur Ierobaal, qui et Gedeon, de nocte consurgens, et omnis populus cum eo, uenit ad fontem qui uocatur Harod. Erant autem castra Madian in ualle ad septentrionalem plagam collis excelsi. Dixitque Dominus ad Gedeon: multus tecum est populus, nec tradetur Madian in manus eius, ne glorietur  contra me Isrel, et dicat: Meis uiribus liberatus sum. Loquere ad populum, et cunctis audientibus predica: Qui formidolosus et timidus est, reuertatur. Recesseruntque de monte Galaad, et reuersi sunt de populo uiginti duo millia uirorum, et tantum decem millia remanserunt. [C. XXu.] Dixitque Dominus ad Gedeon: Adhuc populus multus est, duc eos ad aquas, et ibi probabo illos, et de quo dixero tibi ut tecum uadat, ipse pergat: quem ire prohibuero, ipse reuertatur. Cumque descendisset populus ad aquas, dixit Dominus ad Gedeon: Qui lingua lambuerint aquas, sicut solent canes lambere, separabis eos seorsum: qui autem curuatis genibus biberint, in altera parte erunt. Fuit itaque numerus eorum qui manu ad os proiiciente aquas lambuerant, trecenti  uiri: omnis autem reliqua multitudo flexo poplite biberat. Et ait Dominus ad Gedeon: In trecentis uiris qui lambuerint aquas, liberabo uos, et tradam Madian in manu tua: omnis autem reliqua multitudo reuertatur in locum suum. Sumptis itaque pro numero cibariis et tubis, omnem reliquam multitudinem abire precepit ad tabernacula sua, et ipse cum trecentis uiris se certamini dedit. Castra autem Madian erant subter in ualle. Eadem nocte dixit Dominus ad eum: Surge, et descende in castra; quia tradidi eos in manu tua. Sin autem solus ire formidas, descendat tecum Phura puer tuus. Et cum audieris quid loquantur, tunc confortabuntur manus tue, et securior ad hostium castra descendes. Descendit ergo ipse et Phura puer eius in partem castrorum,  ubi erant armatorum uigilie. Madian autem et Amalec, et omnes orientales populi, fusi iacebant in ualle, ut locustarum multitudo: cameli quoque innumerabiles erant, sicut arena que iacet in littore maris. [C. XXuI]. Cumque uenisset Gedeon, narrabat aliquis somnium proximo suo, et in hunc modum referebat quod uiderat: uidi somnium, et uidebatur mihi quasi subcinericius panis ex hordeo uolui, et Madian castra descendere: cumque peruenisset ad tabernaculum, percussit illud, atque subuertit, et terre funditus cequauit. Respondit is, cui loquebatur: Non est hoc aliud, nisi gladius Gedeonis, filii Ioas, uiri Isrelite: tradidit enim Deus [uulg. Dominus] in manus eius Madian et omnia castra eius. Cumque audisset Gedeon somnium, et interpretationem  eius, adorauit, et reuersus ad castra Isrel, ait: Surgite, tradidit enim Dominus in manus nostras castra Madian. Diuisitque trecentos uiros in tres partes, et dedit tubas in manibus eorum, lagenasque uacuas ac lampadas in medio lagenarum. Et dixit ad eos: Quod me facere uideritis, hoc facite: ingrediar partem castrorum, et quod fecero sectamini. Quando personuerit tuba in manu mea, uos quoque per castrorum circuitum clangite et conclamate, Domino et Gedeoni. Ingressusque Gedeon, et trecenti uiri qui erant cum eo, in partem castrorum, incipientibus uigiliis noctis medie, et custodibus suscitatis, ceperunt buccinis clangere, et complodere inter se lagenas. [C. XXuII.] Cumque per gyrum castrorum in  tribus personarent locis, et hydrias confregissent, tenuerunt sinistris manibus lampadas, et dextris sonantes tubas, clamaueruntque: Gladius Domini et Gedeonis, stantes singuli in loco suo per circuitum castrorum hostium [uulg. hostilium]. Omnia itaque castra turbata sunt, et uociferantes, ululantesque fugerunt, et nichilominus insistebant trecenti uiri buccinis personantes. [C. XXuIII.] Immisitque Dominus gladium in omnibus castris, et mutua se cede truncabant, fugientes usque ad Beth-Seta, et crepidinem Abel-Meula in Tebbath. Conclamantes autem uiri Isrel de Nephthali, et Aser, et omni Manasse, persequebantur Madian. Misitque Gedeon nuntios in omnem montem Ephraim, dicens; Descendite in occursum Madian, et occupate aquas usque Beth-Bara  atque Iordanem. Clamauitque omnis Ephraim, et preoccupauit aquas usque Beth-Bara atque Iordanem. Apprehensosque duos uiros Madian, Oreb et Zeb, interfecit Oreb in Petra Oreb, Zeb uero in Torculari Zeb. [C. XXIX.] Et persecuti sunt Madian, capita Oreb et Zeb portantes ad Gedeon [a 53Kb] de contra fluenta Iordanis.

[Cap. uIII.] Dixeruntque ad eum uiri Ephraim; Quid est hoc quod facere uoluisti, ut non nos uocares, cum ad pugnam pergeres contra Madian? iurgantes fortiter, et prope uim inferentes. [C. XXX.] Quibus ille respondit: Quid enim tale facere potui, quale uos fecistis? Nonne melior est racemus Ephraim, uindemiis Abiezer? In manus uestras tradidit Dominus principes Madian, Oreb et Zeb: quid tale facere  potui, quale uos fecistis? Quod cum locutus esset, requieuit spiritus eorum, quo tumebant contra eum. Cumque uenisset Gedeon ad Iordanem, transiuit eum cum trecentis uiris, qui secum erant, et pre lassitudine, fugientes persequi non poterant. Dixitque ad uiros Soccoth: Date, obsecro, panes populo, qui mecum est, quia ualde defecerunt, ut possimus persequi Zebee et Salmana, reges Madian. Responderunt principes Soccoth: Forsitan palme manuum Zebee et Salmana in manu tua sunt, et idcirco postulas ut demus exercitui tuo panes. Quibus ille ait: Cum ergo tradiderit Dominus Zebee et Salmana in manus meas, conteram carnes uestras cum spinis tribulisque deserti. Et inde conscendens, uenit in Phanuel: locutusque est ad uiros eius loci similia. Cui illi responderunt,  sicut responderant uiri Soccoth. Dixit itaque et eis: Cum reuersus fuero uictor in pace, destruam turrem hanc. Zebee autem et Salmana requiescebant cum omni exercitu suo. Quindecim enim millia uiri remanserant ex omnibus turmis orientalium populorum, cesis centum uiginti millibus bellatorum et educentium gladium. Ascendensque Gedeon per uiam eorum qui in tabernaculis morabantur,  ad orientalem partem Nobe et Iegbaa, percussit castra hostium, qui securi erant, et nichil aduersi suspicabantur. Fugeruntque Zebee et Salmana, quos persequens Gedeon comprehendit, turbato omni exercitu eorum. Reuertensque de bello ante solis ortum, apprehendit puerum de uiris Soccoth: interrogauitque eum nomina principum et seniorum Soccoth, et descripsit septuaginta septem uiros: uenitque ad Soccoth, et dixit eis: En Zebee et Salmana, super quibus exprobrastis mihi, dicentes: Forsitan manus Zebee et Salmana in manibus tuis sunt, et idcirco postulas ut demus uiris, qui lassi sunt et defecerunt, panes. Tulit ergo seniores ciuitatis et spinas deserti ac tribulos, et contriuit cum eis, atque comminuit uiros Soccoth. Turrem quoque  Phanuel subuertit, occisis habitatoribus ciuitatis. [C. XXXI.] Dixitque ad Zebee et Salmana: Quales fuerunt uiri, quos occidistis in Thabor? Qui responderunt: similes tui, et unus ex eis quasi filius regis. Quibus ille ait [uulg. respondit]: Fratres mei fuerunt, filii matris mee. uiuit Dominus, quia si seruassetis eos, non uos occiderem. Dixitque Iether primogenito suo: Surge, et interfice eos. Qui non eduxit gladium: timebat enim, quia adhuc puer erat. Dixeruntque Zebee et Salmana: Tu surge, et irrue in nos, quia iuxta etatem robur est hominis. Surrexit Gedeon, et interfecit Zebee et Salmana, tulit ornamenta ac bullas, quibus colla regalium camelorum decorari solent. Dixeruntque omnes uiri Isrel ad Gedeon: Dominare nostri tu, et filius tuus,  et filius filii tui, quia liberasti nos de manu [uulg. tacet manu] Madian. Quibus ille ait: Non dominabor uestri, nec dominabitur in uos filius meus, sed dominabitur Dominus. Dixitque ad eos: Unam petitionem postulo a uobis: Date mihi inaures ex preda uestra. Inaures enim aureas Ismelite habere consueuerant. Qui responderunt: Libentissime dabimus. Expandentesque super terram pallium, proiecerunt in eo inaures de preda, et fuit pondus postulatarum inaurium, mille septingenti auri sicli, absque ornamentis, et monilibus, et ueste purpurea, quibus Madian reges uti soliti erant, et preter torques aureas camelorum. Fecitque ex eo Gedeon ephod, et posuit illud in ciuitate sua Ephra. Fornicatusque est omnis Isrel in eo, et factum est Gedeoni et omni domui eius in  ruinam. Humiliatus est autem Madian coram filiis Isrel, nec potuerunt ultra eleuare ceruices, sed quieuit terra per quadraginta annos, quibus prefuit Gedeon. [B. XI]. Abiit itaque Ierobaal, filius Ioas, et habitauit in domo sua: habuitque septuaginta filios, qui egressi sunt de femore eius, eo quod plures haberet uxores. Concubina autem illius, quam habebat in Sichem, genuit ei filium nomine Abimelech.  Mortuusque est Gedeon filius Ioas in senectute bona, et sepultus in sepulcro Ioas patris sui in Ephra de familia Ezri. [T. u.] Postquam autem mortuus est Gedeon, auersi sunt filii Isrel, et fornicati sunt cum Baalim. Percusseruntque cum Baal fedus, ut esset eis in deum, nec recordati sunt Domini Dei sui, qui eruit eos de manibus omnium inimicorum suorum per circuitum, nec fecerunt misericordiam cum domo Ierobaal Gedeon, iuxta omnia bona que fecerat Isreli.

[C. XXXII, Cap. IX.] Abiit autem Abimelech filius Ierobaal in Sichem ad fratres matris sue, et locutus est ad eos, et ad omnem cognationem domus patris matris sue, dicens: Loquimini ad omnes uiros Sichem: Quid uobis est melius, ut dominentur  uestri septuaginta uiri omnes filii Ierobaal, an ut dominetur uobis unus uir? simulque considerate, quia os uestrum et caro uestra sum. Locutique sunt fratres matris eius de eo ad omnes uiros Sichem uniuersos sermones istos, et inclinauerunt cor eorum post Abimelec, dicentes: Frater noster est. Dederuntque illi septuaginta pondo argenti de fano Baal-Berith. Qui conduxit sibi ex eo uiros inopes et uagos, secutique sunt eum. Et uenit in domum patris sui in Ephra, et occidit fratres suos filios Ierobaal septuaginta uiros, super lapidem unum, remansitque Ioatham filius Ierobaal minimus, et absconditus est. Congregati sunt autem omnes uiri Sichem, et uniuerse familie urbis Mello: abieruntque et constituerunt regem Abimelech, iuxta quercum que  stabat in Sichem. [C. XXXIII.] Quod cum nuntiatum esset Ioatham, iuit et stetit in uertice montis Garizim, eleuataque uoce clamauit, et dixit: Audite me, uiri Sichem, ita ut [uulg. tacet ut] audiat uos Deus. Ierunt ligna, ut ungerent super se regem: dixeruntque oliue: Impera nobis. Que respondit: Numquid possum deserere pinguedinem meam, qua et dii utuntur et homines, et uenire ut inter ligna promouear? Dixeruntque ligna ad arborem ficum; ueni, et super nos regnum accipe. Que respondit eis: Numquid possum deserere dulcedinem meam, fructusque suauissimos, et ire ut inter cetera ligna promouear? Locutaque sunt ligna ad uitem: ueni, et impera nobis. Que respondit [uulg. addit eis]: Numquid possum deserere uinum meum, quod letificat  Deum et homines, et inter ligna cetera promoueri [Al. commoueri]? Dixeruntque omnia ligna ad rhamnum: ueni, et impera super nos. Que respondit ei: Si uere me regem uobis constituitis, uenite et sub umbra mea requiescite. Si autem non uultis, egrediatur ignis de rhamno, et deuoret cedros Libani. [C. XXXIu.] Nunc igitur, si recte et absque peccato constituistis super uos regem Abimelech, et bene egistis cum Ierobaal, et cum domo eius, et reddidistis uicem beneficiis eius, qui pugnauit pro uobis, et animam suam dedit periculis, ut erueret uos de manu Madian, qui nunc surrexistis contra domum patris mei, et interfecistis filios eius septuaginta uiros super unum lapidem, et constituistis regem  Abimelech filium ancille eius super habitatores Sichem, eo quod frater uester sit: si ergo recte et absque uitio egistis cum Ierobaal, et domo eius, hodie letemini in Abimelech, et ille letetur in uobis. Sin autem peruerse, egrediatur ignis ex eo, et consumat habitatores Sichem, et oppidum Mello, egrediaturque ignis de uiris Sichem, et de oppido Mello, et deuoret Abimelech. Que cum dixisset, fugit et abiit in Bera: habitauitque ibi metu Abimelech fratris sui. Regnauit itaque Abimelech super Isrel tribus annis. Misitque Dominus spiritum pessimum inter Abimelech et habitatores Sichem, qui ceperunt eum detestari, et scelus interfectionis septuaginta filiorum Ierobaal, et effusionem sanguinis eorum conferre in Abimelech fratrem suum, et in  ceteros Sichimorum principes, qui eum adiuuerant. Posueruntque insidias aduersus eum in montium summitate, et dum illius prestolarentur aduentum, exercebant latrocinia, agentes predas de pretereuntibus. Nuntiatumque est Abimelech. uenit autem Gaal filius Ebed cum fratribus suis, et transiuit in Sichimam. Ad cuius aduentum erecti habitatores Sichem, egressi sunt in agros, uastantes uineas, uuasque calcantes, et factis cantantium choris, ingressi sunt fanum dei sui, et inter epulas et pocula maledicebant Abimelech. Et dicit Gaal filius [uulg. clamante Gaal filio] Ebed: Quis est Abimelech, et que est Sichem, ut seruiamus ei? numquid non est filius Ierobaal, et constituit principem Zebul seruum suum super uiros Emor patris Sichem? Cur igitur seruiemus  ei? utinam daret aliquis populum istum sub manu mea, ut auferrem de medio Abimelech. Dictumque est Abimelech: Congrega exercitus multitudinem, et ueni. Zebul enim princeps ciuitatis, auditis sermonibus Gaal filii Obed, iratus est ualde, et misit clam ad Abimelech nuntios, dicens: Ecce Gaal filius Obed uenit in Sichimam cum fratribus suis, et oppugnat aduersum te ciuitatem. Surge itaque nocte cum populo qui tecum est, et latita in agro, et primo mane, oriente sole, irrue super ciuitatem. Illo autem egrediente aduersum te cum populo suo, fac ei quod potueris. Surrexit itaque Abimelech cum omni exercitu suo nocte, et tetendit insidias iuxta Sichimam in quatuor locis. Egressusque est Gaal filius Obed, et stetit in introitu porte ciuitatis. Surrexit autem  Abimelech, et omnis exercitus cum eo de insidiarum loco. Cumque uidisset populum Gaal, dixit ad Zebul: Ecce de montibus multitudo descendit. Cui ille respondit: Umbras montium uides quasi hominum capita, et hoc errore deciperis. Rursusque Gaal ait: Ecce populus de umbilico terre descendit, et unus cuneus uenit per uiam que respicit quercum. Cui dixit Zebul: Ubi est nunc os tuum, quo loquebaris: Quis est Abimelech ut seruiamus ei? Nonne iste est populus, quem despiciebas? Egredere et pugna contra eum. Abiit ergo Gaal, spectante Sichimorum populo, et pugnauit contra Abimelech, qui persecutus est eum fugientem, et in urbem compulit; cecideruntque ex parte eius plurimi, usque ad portam ciuitatis:  et Abimelech sedit in Ruma: Zebul autem, Gaal et socios eius expulit de urbe, nec in ea passus est commorari. Sequenti ergo die egressus est populus in campum. Quod cum nuntiatum esset Abimelech, tulit exercitum suum, et diuisit in tres turmas, tendens insidias in agris. uidensque quod egrederetur populus de ciuitate, surrexit et irruit in eos cum cuneo suo, oppugnans et obsidens ciuitatem: due autem turme palantes per campum aduersarios persequebantur. Porro Abimelech omni illo die oppugnabat urbem, quam cepit, interfectis habitatoribus eius, ipsaque destructa, ita ut sal in ea dispergeret. Quod cum audissent qui habitabant in turre Sichimorum, ingressi sunt fanum dei sui Berith, ubi fedus cum eo pepigerant, et ex eo locus  nomen acceperat, qui erat ualde munitus. Abimelech quoque, audiens uiros turris Sichimorum pariter conglobatos, ascendit in montem Selmon cum omni populo suo, et, arrepta securi, precidit arboris ramum, impositumque ferens humero, dixit ad socios: Quod me uidistis [uulg. uidetis] facere, cito facite. Igitur certatim ramos de arboribus precidentes, sequebantur ducem. Qui circumdantes presidium, succenderunt; atque ita factum est, ut fumo et igne mille hominum necarentur, uiri pariter ac mulieres, habitatorum turris Sichem. Abimelech autem, inde proficiscens, uenit ad oppidum Thebes, quod circumdans obsidebat exercitu. Erat autem turris excelsa in media ciuitate, ad quam confugerant uiri simul ac mulieres, et omnes principes ciuitatis,  clausa firmissime ianua, et super turris tectum stantes per propugnacula. Accedensque Abimelech iuxta turrim, pugnabat fortiter: et appropinquans ostio, ignem supponere nitebatur. [C. XXXuI.] Et ecce mulier una fragmen mole desuper iaciens, illisit capiti Abimelech, et confregit cerebrum eius. Qui uocauit cito armigerum suum, et ait ad eum: Euagina gladium tuum, et percute me: ne forte dicatur quod a femina interfectus sim. Qui iussa perficiens, interfecit eum. Illoque mortuo, omnes qui cum eo erant de Isrel, reuersi sunt ad sedes suas: et reddidit Deus malum, quod fecerat Abimelech contra patrem suum, interfectis septuaginta fratribus suis, Sichimitis quoque, quod operati erant, retributum est, et uenit super eos maledictio Ioatham filii Ierobaal.

 [T. uI, C. XXXuI, Cap. X.] Post Abimelech surrexit dux in Isrel Thola filius Phua patrui Abimelech, uir de Issachar, qui habitauit in [a 6Kb] Samir montis Ephraim: et iudicauit Isrelem uiginti et tribus annis, mortuusque ac sepultus est in Samir. [B. XII, C. XXXuII]. Huic successit Iair Galaadites, qui iudicauit Isrel per uiginti et duos annos, habens triginta filios sedentes super triginta pullos asinarum,  et principes triginta ciuitatum, que ex nomine eius appellate sunt Hauoth-Iair, id est, oppida Iair, usque in presentem diem, in terra Galaad. Mortuusque est Iair, ac sepultus in loco cui est uocabulum Camon. Filii autem Isrel, peccatis ueteribus iungentes noua, fecerunt malum in conspectu Domini, et seruierunt idolis, Baalim et Astharoth, et diis Syrie ac Sidonis et Moab et filiorum Ammon et Philisthim: dimiseruntque Dominum, et non colebant eum. Contra quos Dominus iratus, tradidit eos in manus Philisthim et filiorum Ammon. Afflictique sunt, et uehementer oppressi per annos decem et octo, omnes qui habitabant trans Iordanem in terra Amorrhei, qui est in Galaad: in tantum, ut filii Ammon, Iordane transmisso, uastarent Iudam et  Beniamin et Ephraim: afflictusque est Isrel nimis. Et clamantes ad Dominum, dixerunt: Peccauimus tibi, quia dereliquimus Deum nostrum [uulg. addit Dominum], et seruiuimus Baalim. Quibus locutus est Dominus: Numquid non Aegyptii et Amorrhei, filiique Ammon et Philisthim, Sidonii quoque et Amalec et Chanaan, oppresserunt uos, et clamastis ad me, et erui uos de manu eorum? Et tamen reliquistis me, et coluistis deos alienos: [C. XXXuIII.] Idcirco non addam ut ultra uos liberem: Ite, et inuocate deos quos elegistis: ipsi uos liberent in tempore angustie. Dixeruntque filii Isrel ad Dominum: Peccauimus, redde tu nobis quidquid tibi placet: tantum nunc libera nos. Que dicentes, omnia de finibus suis alienorum deorum idola proiecerunt, et seruierunt  Domino [uulg. addit Deo]: qui doluit super miseriis eorum. Itaque filii Ammon conclamantes in Galaad fixere tentoria: contra quos congregati filii Isrel, in Maspha castrametati sunt. Dixeruntque principes Galaad singuli ad proximos suos: Qui primus e nobis [h. non habet] contra filios Ammon ceperit dimicare, erit dux populi Galaad.

[B. XIII, C. XXXIX, Cap. XI.] Fuit illo tempore Iephthe Galaadites, uir fortissimus atque pugnator, filius mulieris meretricis, qui natus est de Galaad. Habuit autem Galaad uxorem, de qua suscepit filios, qui postquam creuerant, eiecerunt Iephthe, dicentes: Heres in domo patris nostri esse non poteris, quia de altera matre generatus es. Quos ille fugiens atque deuitans, habitauit in terra Tob: congregatique  sunt ad eum uiri inopes, et latrocinantes, et quasi principem sequebantur. In illis diebus pugnabant filii Ammon contra Isrel. Quibus acriter instantibus, perrexerunt maiores natu Galaad, ut tollerent in auxilium sui Iephthe de terra Tob: dixeruntque ad eum: ueni, et esto princeps noster, et pugna contra filios Ammon. Quibus ille respondit: Nonne uos estis, qui odistis me, et eiecistis de domo patris mei, et nunc uenistis ad me necessitate compulsi? Dixeruntque  principes Galaad ad Iephthe: Ob hanc igitur causam nunc ad te uenimus, ut proficiscaris nobiscum, et pugnes contra filios Ammon, sisque dux omnium qui habitant in Galaad. Iephthe quoque dixit eis: Si uere uenistis ad me, ut pugnem pro uobis contra filios Ammon, tradideritque eos Dominus in manus meas, ego ero princeps uester? Qui responderunt ei: Dominus, qui hec audit, ipse mediator ac testis est, quod nostra promissa faciemus. Abiit itaque Iephthe cum principibus Galaad, fecitque eum omnis populus principem sui. [C. XL.] Locutusque est Iephthe omnes sermones suos coram Domino in Maspha. Et misit nuntios ad regem filiorum Ammon, qui ex persona sua dicerent: Quid mihi et tibi est, quia uenisti contra me, ut uastares terram  meam? Quibus ille respondit: Quia tulit Isrel terram meam, quando ascendit de Aegypto, a finibus Arnon usque Iebboc atque Iordanem: nunc igitur cum pace redde mihi eam. Per quos rursum mandauit Iephthe: et imperauit eis, ut dicerent regi Ammon: Hec dicit Iephthe: Non tulit Isrel terram Moab, nec terram filiorum Ammon: sed quando de Aegypto conscenderunt, ambulauit per solitudinem usque ad mare Rubrum, et uenit in Cades. Misitque nuntios ad regem Edom, dicens: Dimitte me, ut transeam per terram tuam. Qui noluit acquiescere precibus eius. Misit quoque et ad regem Moab, qui et ipse transitum prebere contempsit. Mansit itaque in Cade, et circumiuit ex latere terram Edom et terram Moab: uenitque contra orientalem plagam terre  Moab, et castrametatus est trans Arnon: nec uoluit intrare terminos Moab: Arnon quippe confinium est terre Moab. Misit itaque Isrel nuntios ad Seon regem Amorrheorum, qui habitabat in Esebon, et dixerunt ei: Dimitte ut transeam per terram tuam usque ad fluuium. Qui et ipse Isrel uerba despiciens, non dimisit eum transire per terminos suos: sed infinita multitudine congregata, egressus est contra eum in Iessa, et fortiter resistebat. Tradiditque eum Dominus in manus Isrel cum omni exercitu suo, qui percussit eum, et possedit omnem terram Amorrhei habitatoris regionis illius, et uniuersos fines eius, de Arnon usque Iebboc, et de solitudine usque ad Iordanem. Dominus ergo Deus Isrel subuertit Amorrheum, pugnante contra illum populo suo Isrel,  et tu nunc uis possidere terram eius? Nonne ea, que possidet Chamos Deus tuus, tibi iure debentur? Que autem Dominus Deus noster uictor obtinuit, in nostram cedent possessionem: nisi forte melior es Balac filio Sepphor rege Moab: aut docere potes quod iurgatus sit contra Isrel, et pugnauerit  contra eum, quando habitauit in Esebon, et uiculis eius, et in Arer, et uillis illius, uel in cunctis ciuitatibus iuxta Iordanem, per trecentos annos. Quare tanto tempore nichil super hac repetitione tentastis? Igitur non ego pecco in te, sed tu contra me male agis, indicens mihi bella non iusta. Iudicet Dominus arbiter huius diei, inter Isrel et inter filios Ammon. Noluitque acquiescere rex filiorum Ammon uerbis Iephthe, que per nuntios mandauerat. Factus est ergo super Iephthe Spiritus Domini: et circumiens Galaad, et Manasse, Mespha quoque Galaad, et inde transiens ad filios Ammon, uotum uouit Domino, dicens: [C. XLI.] [a 2Kb] Si tradideris filios Ammon in manus meas, quicumque primus fuerit egressus fores [Al. de foribus] domus mee, mihique occurrerit  reuertenti cum pace a filiis Ammon, eum holocaustum offeram Domino. Transiuitque Iephthe ad filios Ammon, ut pugnaret contra eos: quos tradidit Dominus in manus eius. Percussitque ab Arer usque dum ueniens in Mennith, uiginti ciuitates, et usque ad Abel, que est uineis consita, plaga magna nimis. Humiliatique sunt filii Ammon a filiis Isrel. Reuertenti autem Iephthe in Maspha domum suam occurrit unigenita filia cum tympanis et choris. Non enim habebat alios liberos. Qua uisa, scidit uestimenta sua, et ait: Heu! [uulg. addit me] filia mi, decepisti me, et ipsa decepta es: aperui enim os meum ad Dominum, et aliud facere non potero. Cui illa respondit: Pater mi, si aperuisti os tuum ad Dominum, fac mihi quodcumque pollicitus es, concessa tibi ultione  atque uictoria de hostibus tuis. Dixitque ad patrem: Hoc solum mihi presta, quod te deprecor: Dimitte me, ut duobus mensibus circumeam montes, et plangam uirginitatem meam cum sodalibus meis. Cui ille respondit: uade. Et dimisit eam duobus mensibus. Cumque abiisset cum sociis ac sodalibus suis, flebat uirginitatem suam in montibus. Expletisque duobus mensibus, reuersa est ad patrem suum, et fecit ei sicut uouerat, que ignorabat uirum. Exinde mos increbuit in Isrel, et consuetudo seruata est, ut post anni circulum conueniant in unum filie Isrel, et plangant filiam Iephthe Galaadite diebus quatuor.

[C. XLII, Cap. XII.] Ecce autem in Ephraim orta seditio est: nam transeuntes contra aquilonem,  dixerunt ad Iephthe: Quare uadens ad pugnam contra filios Ammon, uocare nos noluisti, ut pergeremus tecum? Igitur incendemus te et [uulg. tacet te et] domum tuam. Quibus ille respondit: Disceptatio erat mihi et populo meo contra filios Ammon uehemens: uocauique uos, ut mihi preberetis auxilium,  et facere noluistis. Quod cernens posui in manibus meis animam meam, transiuique ad filios Ammon, et tradidit eos Dominus in manus meas. Quid commerui, ut aduersum me consurgatis in prelium? uocatis itaque ad se cunctis uiris Galaad, pugnabat contra Ephraim: percusseruntque uiri Galaad Ephraim, quia dixerat: Fugitiuus est Galaad de Ephraim, et habitat in medio Ephraim et Manasse. Occupaueruntque Galaadite uada Iordanis, per que Ephraim reuersurus erat. Cumque uenisset ad ea de Ephraim numero, fugiens, atque dixisset: Obsecro ut me transire permittatis: dicebant ei Galaadite: Numquid Ephratheus es? quo dicente: Non sum: interrogabant eum; Dic ergo [a 4Kb] Sibboleth [Sibboleth per Sin, Zibboleth per Zamach], quod  interpretatur Spica. Qui respondebat Zibboleth, eadem littera spicam exprimere non ualens, statimque apprehensum iugulabant in ipso Iordanis transitu. Et ceciderunt in illo tempore de Ephraim quadraginta duo millia. Iudicauit itaque Iephthe Galaadites Isrel sex annis, et mortuus est, ac sepultus in ciuitate sua Galaad. [B. XIu, C. XLIII.] Post hunc iudicauit Isrel Abesan de Beth-Leem: qui habuit triginta filios et totidem filias, quas emittens foras, maritis dedit, et eiusdem numeri filiis suis accepit uxores, introducens in domum suam. Qui septem annis iudicauit Isrel. Mortuusque est, ac sepultus in Beth-Leem. [C. XLIu.] Cui successit Elon Zabulonites: et iudicauit Isrel decem annis: mortuusque est, ac sepultus in Zabulon. [C. XLu.]  Post hunc iudicauit Isrel Abdon, filius Hellel, Pharathonites, qui habuit quadraginta filios, et triginta ex eis nepotes, ascendentes super septuaginta pullos asinarum, et iudicauit Isrel octo annis: mortuusque est, ac sepultus in Pharathon terre Ephraim, in monte Amalec.

[Cap. XIII.] Rursumque filii Isrel malum  in conspectu Domini, qui tradidit eos in manus Philisthinorum, quadraginta annis.[T. uII, B. Xu, C. XLuI.] Erat autem quidam uir de Saraa, et de stirpe Dan, nomine Manue, habens uxorem sterilem. Cui apparuit angelus Domini, et dixit ad eam: Sterilis es et absque liberis: sed concipies et paries filium; caue ergo ne uinum bibas ac siceram, nec immundum quidquam comedas, quia concipies et paries filium, cuius non tanget caput nouacula, erit enim Nazareus Dei ab infantia sua et ex matris utero: et ipse incipiet liberare Isrel de manu Philisthinorum. Que cum uenisset ad maritum suum dixit ei: uir Dei uenit ad me, habens uultum angelicum, terribilis nimis. Quem cum interrogassem, quis esset, et unde uenisset, et quo nomine uocaretur, noluit mihi dicere, sed hoc respondit: Ecce  concipies et paries filium: caue ne uinum bibas, nec siceram, et ne aliquo uescaris immundo: erit enim puer Nazareus Dei ab infantia sua, et ex utero matris usque ad diem mortis sue. Orauit itaque Manue Dominum, et ait: Obsecro, Domine, ut uir Dei, quem misisti, ueniat iterum et doceat nos quid debeamus facere de puero, qui nasciturus est. Exaudiuitque Dominus precantem Manue, et apparuit rursum angelus Dei uxori eius sedenti in agro. Manue autem maritus eius non erat cum ea. Que cum uidisset angelum, festinauit et cucurrit ad uirum suum: nuntiauitque ei, dicens: Ecce apparuit mihi uir, quem ante uideram. Qui surrexit et secutus est uxorem suam: ueniensque ad uirum, dixit ei: Tu es  qui locutus es mulieri? Et ille respondit: Ego sum. Cui Manue: Quando, inquit, sermo tuus fuerit expletus, quid uis ut faciat puer? aut a quo se obseruare debebit? Dixitque angelus Domini ad Manue: Ab omnibus, que locutus sum uxori tue, abstineat se, et quidquid ex uinea nascitur, non comedat: uinum et siceram non bibat, nullo uescatur immundo, et  quod ei precepi, impleat atque custodiat. Dixitque Manue ad angelum Domini: Obsecro te, ut acquiescas precibus meis, et faciamus tibi hedum de capris. Cui respondit Angelus: Si me cogis, non comedam panes tuos: sin autem uis holocaustum facere, offer illud Domino. Et nesciebat Manue quod angelus Domini esset. Dixitque ad eum: Quod est tibi nomen, ut, si sermo tuus fuerit expletus, honoremus te? Cui ille respondit: Cur queris nomen meum, quod est mirabile? Tulit itaque Manue hedum de capris, et libamenta, et posuit super petram, offerens Domino, qui facit mirabilia; ipse autem et uxor eius intuebantur. Cumque ascenderet flamma altaris in celum, angelus Domini in flamma pariter ascendit. Quod cum uidissent Manue et uxor eius,  proni ceciderunt in terram, et ultra eis non apparuit angelus Domini. Statimque intellexit Manue angelum esse Domini, et dixit ad uxorem suam: Morte moriemur, quia uidimus Deum. Cui respondit mulier: Si Dominus nos uellet occidere, de manibus nostris holocaustum et libamenta non suscepisset: sed [uulg. tacet sed] nec ostendisset nobis hec omnia, neque ea que sunt uentura, dixisset. [C. XLuII.] Peperit itaque filium, et uocauit nomen eius Samson. Creuitque puer, et benedixit ei Dominus. Cepitque Spiritus Domini esse cum eo in castris Dan inter Saraa et Esthaol.

[Cap. XIu.] Descendit ergo Samson in Thamnatha. uidensque ibi mulierem de filiabus Philisthim, ascendit et nuntiauit patri suo, et matri [uulg. addit  sue], dicens: uidi mulierem in Thamnatha de filiabus Philisthinorum; quam, queso, ut mihi accipiatis uxorem. Cui dixerunt pater et mater sua: Numquid non est mulier in filiabus fratrum tuorum, et in omni populo [a 1Kb] tuo, quia uis accipere uxorem de Philisthim, qui incircumcisi sunt. [C. XLuIII.] Dixitque Samson ad patrem suum: Hanc mihi accipe, quia placuit oculis meis. Parentes autem eius nesciebant quod res a Domino fieret, et quereret occasionem contra Philisthim. Eo enim tempore Philisthim dominabantur Isreli. Descendit itaque Samson cum patre suo et matre in Thamnatha. Cumque uenissent ad uineas oppidi, apparuit catulus leonis seuus, rugiens, et occurrit ei. [C. XLIX.] Irruit autem Spiritus Domini in Samson, et dilacerauit leonem,  quasi hedum in frusta discerperet [uulg. discerpens], nichil omnino habens in manu, et hoc patri et matri noluit indicare. Descenditque et locutus est mulieri, que placuerat oculis eius. Et post aliquot dies reuertens ut acciperet eam, declinauit ut uideret cadauer leonis, et ecce examen apum in ore leonis erat ac fauus mellis. Quem cum sumpsisset in manibus, comedebat in uia: ueniensque ad patrem  suum et matrem, dedit eis partem, qui et ipsi comederunt, nec tamen eis uoluit indicare quod mel de corpore leonis assumpserit. Descendit itaque pater eius ad mulierem, et fecit filio suo Samson conuiuium. Sic enim iuuenes facere consueuerant. Cum igitur ciues loci illius uidissent eum, dederunt ei sodales triginta, qui essent cum eo. Quibus locutus est Samson: Proponam uobis problema: quod si solueritis mihi intra septem dies conuiuii, dabo uobis triginta sindones et totidem tunicas: sin autem non potueritis soluere, uos dabitis mihi triginta sindones, et eiusdem numeri tunicas. [C. L.] Qui responderunt ei: Propone problema, ut audiamus. Dixitque eis: De comedente exiuit cibus, et de forti egressa est dulcedo. Nec potuerunt per tres dies  propositionem soluere. Cumque adesset dies septimus, dixerunt ad uxorem Samson: Blandire uiro tuo, et suade ei ut indicet tibi [b 9Kb] quid significet problema. Quod si facere nolueris, incendemus te, et domum patris tui. An idcirco nos uocastis ad nuptias, ut spoliaretis? Que fundebat apud Samson lacrymas, et querebatur dicens: Odisti me, et non diligis: idcirco problema, quod proposuisti filiis populi mei, non uis mihi exponere. At ille respondit: Patri meo et matri nolui dicere, et tibi indicare potero? Septem igitur diebus conuiuii flebat apud [uulg. ante] eum: tandemque die septimo cum ei molesta esset, exposuit. Que statim indicauit ciuibus suis. Et illi dixerunt ei die septimo ante solis occubitum: Quid dulcius melle, et quid leone fortius? Qui ait  ad eos: Si non arassetis in uitula mea, non inuenissetis propositionem meam. Irruit itaque in eum Spiritus Domini, descenditque Ascalonem, et percussit ibi triginta uiros. Quorum ablatas uestes dedit iis qui problema soluerant. Iratusque nimis ascendit in domum patris sui: uxor autem eius accepit maritum unum de amicis eius et pronubis.

[Cap. Xu.] Post aliquantum autem temporis, cum dies triticee messis instarent, uenit Samson, inuisere uolens uxorem suam, et attulit ei hedum de capris. Cumque cubiculum eius solito uellet intrare, prohibuit eum pater illius dicens: Putaui quod odisses eam, et ideo tradidi illam amico tuo: sed habet sororem, que iunior et pulchrior illa est, sit tibi pro ea uxor. Cui respondit Samson: Ab hac die non erit  culpa in me contra Philistheos: faciam enim uobis mala. [C. LI.] Perrexitque, et cepit trecentas uulpes, caudasque earum iunxit ad caudas, et faces ligauit in medio: quas igne succendens, dimisit, ut huc illucque discurrerent. Que statim perrexerunt in segetes Philisthinorum. Quibus succensis, et comportate iam fruges, et adhuc stantes in stipula, concremate sunt, in tantum, ut uineas quoque et  oliueta flamma consumeret. Dixeruntque Philisthim: Quis fecit hanc rem? Quibus dictum est: Samson gener Thamnathei: quia tulit uxorem eius, et alteri tradidit, hec operatus est. Ascenderuntque Philisthim, et combusserunt tam mulierem quam patrem eius. Quibus ait Samson: Licet hec feceritis, tamen adhuc ex uobis expetam ultionem, et tunc quiescam. Percussitque eos ingenti plaga, ita ut stupentes suram femori imponerent. Et descendens habitauit in spelunca petre Etam. Igitur ascendentes Philisthim in terram Iuda, castrametati sunt, in loco qui postea uocatus est Lehi, id est, maxilla, ubi eorum est fusus exercitus. Dixeruntque ad eos de tribu Iuda: Cur ascendistis aduersum nos? Qui responderunt: Ut ligemus Samson, uenimus, reddamus  ei que in nos operatus est. Descenderunt ergo tria millia uirorum de Iuda ad specum silicis Etam, dixeruntque ad Samson: Nescis quod Philisthim imperent nobis? quare hoc facere uoluisti? Quibus ille ait: Sicut fecerunt mihi, feci eis. Ligare, inquiunt, te uenimus, et tradere in manus Philisthinorum. Quibus respondit Samson: Iurate, et spondete mihi quod non me occidatis. Dixerunt: Non te occidemus, sed uinctum trademus. Ligaueruntque eum duobus nouis funibus, et tulerunt de petra Etam. Qui cum uenisset ad locum Maxille, et Philisthim uociferantes occurrissent ei, irruit Spiritus Domini in eum: et sicut solent ad odorem ignis lina consumi, ita uincula quibus ligatus erat, dissipata sunt et soluta. [C. LII.] Inuentamque maxillam, id est,  mandibulam asini, que iacebat, arripiens, interfecit in ea mille uiros, et ait: In maxilla asini, in mandibula pulli asinarum, deleui eos, et percussi mille uiros. Cumque hec uerba canens complesset, proiecit mandibulam de manu, et uocauit nomen loci illius Ramath-Lehi, quod interpretatur eleuatio maxille. Sitiensque ualde, clamauit ad Dominum, et ait: Tu dedisti in manu serui tui salutem hanc maximam atque uictoriam: et en siti morior, incidamque in manus incircumcisorum. Aperuit itaque Dominus molarem dentem in maxilla asini, et egresse sunt ex eo aque. Quibus haustis, refocillauit spiritum, et uires recepit. Idcirco appellatum est nomen loci illius, fons inuocantis de maxilla, usque in presentem diem. Iudicauitque Isrel in diebus Philisthim  uiginti annis.

[Cap. XuI.] Abiit quoque in Gazam, et uidit ibi meretricem mulierem, ingressusque est ad eam. Quod cum audissent Philisthim, et percrebuisset  apud eos, intrasse urbem Samson, circumdederunt eum, positis in porta ciuitatis custodibus: et ibi tota nocte cum silentio prestolantes, ut facto mane exeuntem occiderent. [C. LIII.] Dormiuit autem Samson usque ad noctis medium: et inde consurgens, apprehendit ambas porte fores cum postibus suis et sera, impositasque humeris [uulg. add. suis] portauit ad uerticem montis, qui respicit Hebron. [C. LIu.] Post hec amauit mulierem, que habitabat in ualle Sorec, et uocabatur Dalila. ueneruntque ad eam principes Philisthinorum, atque dixerunt: Decipe eum, et disce ab illo, in quo tantam habeat fortitudinem, et quo modo eum superare ualeamus, et uinctum affligere. Quod si feceris, dabimus tibi singuli mille et centum argenteos. Locuta est ergo  Dalila ad Samson: Dic mihi, obsecro, in quo sit tua maxima fortitudo, et quid sit quo ligatus erumpere nequeas? Cui respondit Samson: Si septem neruiceis funibus, necdum siccis et adhuc humentibus, ligatus fuero, infirmus ero ut ceteri homines Attuleruntque ad eam satrape Philisthinorum septem funes, ut dixerat: quibus uinxit eum, latentibus apud se insidiis, et in eubiculo finem rei exspectantibus; clamauitque ad eum: Philisthim super te, Samson. Qui rupit uincula, quo modo si rumpat quis filum de stupe tortum [a 7Kb] putamine, cum odorem ignis acceperit: et non est cognitum in quo esset fortitudo eius. Dixitque ad eum Dalila: Ecce illusisti mihi, et falsum locutus es: saltem nunc indica mihi quo ligari debeas. Cui ille respondit: Si ligatus fuero nouis  funibus, qui nunquam fuerunt in opere, infirmus ero, et aliorum hominum similis. Quibus rursum Dalila uinxit eum, et clamauit: Philisthim super te, Samson, in cubiculo insidiis preparatis. Qui ita rupit uincula quasi fila telarum. Dixitque Dalila rursum ad eum: Usquequo decipies me, et falsum loqueris? ostende quo uinciri debeas. [b 1Kb] Si, inquit, septem crines capitis mei cum licio plexueris, et clauum his circumligatum terre fixeris, infirmus ero. Quod cum fecisset Dalila, dixit ad eum: Philisthim super te, Samson. Qui consurgens de somno extraxit clauum cum crinibus et licio. Dixitque ad eum Dalila: Quomodo dicis quod ames me, cum animus tuus non sit mecum? Per tres uices mentitus es mihi, et noluisti dicere in quo sit tua maxima fortitudo.  Cumque ei molesta esset, et per multos dies iugiter adhereret, spatium ad quietem non tribuens, defecit anima eius, et ad mortem usque lassata est. Tunc aperiens ueritatem rei, dixit ad eam: Ferrum  numquam ascendit super caput meum, quia Nazareus  sum de utero matris mee: si rasum fuerit caput meum, recedet a me fortitudo mea, et deficiam, eroque ut ceteri homines. uidensque illa quod confessus ei esset omnem animum suum, misit ad principes Philisthinorum atque mandauit: Ascendite adhuc semel, quia nunc mihi aperuit cor suum. Qui ascenderunt, assumpta pecunia quam promiserant. At illa dormire eum fecit super genua sua, et in sinu suo reclinare caput. uocauitque tonsorem, et rasis septem crinibus eius, cepit abigere eum, et a se repellere: statim enim ab eo fortitudo discessit, dixitque: Philisthim super te, Samson. Qui de somno consurgens, dixit in animo suo: Egrediar sicut et ante feci, et me excutiam,  nesciens quod Dominus recessisset ab eo. Quem cum apprehendissent Philisthim, statim eruerunt oculos eius, et duxerunt Gazam uinctum catenis, et clausum in carcere molere fecerunt. Iamque capilli eius renasci ceperant, et principes Philisthinorum conuenerunt in unum, ut immolarent hostias magnificas Dagon deo suo, et epularentur, dicentes; Tradidit deus noster inimicum nostrum Samson in manus nostras. Quod etiam populus uidens laudabat deum suum, eademque dicebat: Tradidit deus noster in manus nostras aduersarium [uulg. add. nostrum], qui deleuit terram nostram, et occidit plurimos. [C. Lu.] Letantesque per conuiuia, sumptis iam epulis, preceperunt ut uocaretur Samson, et ante eos luderet. Qui adductus de carcere ludebat ante eos,  feceruntque eum stare inter duas columnas. Qui dixit puero regenti gressus suos: Dimitte me, ut tangam columnas, quibus omnis imminet domus, et recliner super eas, et paululum requiescam. Domus autem erat plena uirorum ac mulierum, et erant ibi omnes principes Philisthinorum, ac de tecto et solario circiter tria millia utriusque sexus spectabant ludentem Samson. At ille, inuocato Domino, ait: Domine Deus, memento mei, et redde nunc mihi fortitudinem pristinam, Deus meus, ut ulciscar me de hostibus meis, et pro amissione duorum luminum unam ultionem recipiam. Et apprehendens ambas columnas, quibus innitebatur domus, alteramque earum dextera, et alteram leua tenens, ait: Moriatur anima mea cum Philisthim. Concussisque fortiter  columnis, cecidit domus super omnes principes et ceteram multitudinem que ibi erat: multoque plures interfecit moriens, quam ante uiuus occiderat. Descendentes autem fratres eius et uniuersa cognatio tulerunt corpus eius, et sepelierunt inter Saraa et Asthaol in sepulcro patris sui Manue: iudicauitque Isrel uiginti annis.

[T. uIII, B. uI, C. XuI, Cap. XuII.] Fuit eo tempore uir quidam de monte Ephraim, nomine Michas, qui dixit matri sue: Mille centum argenteos, quos separaueras tibi, et super quibus, me audiente,  iuraueras, ecce ego habeo, et apud me sunt. Cui illa respondit: Benedictus filius meus Domino. Reddidit ergo eos matri sue, que dixerat ei: consecraui et uoui argentum hoc Domino, ut de manu mea suscipiat filius meus, et faciat sculptile atque conflatile: et nunc trado illud tibi. Reddidit igitur matri sue: que tulit ducentos argenteos, et dedit eos argentario, ut faceret ex eis sculptile atque conflatile, quod fuit in domo Micha. Qui ediculam quoque in ea Deo separauit, et fecit ephod, ac theraphim, id est, uestem sacerdotalem, et idola: impleuitque unius filiorum suorum manum, et factus est ei sacerdos. In diebus illis non erat rex in Isrel, sed unusquisque, quod sibi rectum uidebatur, hoc faciebat. [B. XuIII.] Fuit quoque alter [a 1Kb] adolescens de Beth-Leem Iuda, ex cognatione eius:  [b 1Kb] eratque ipse Leuites, et habitabat ibi. Egressusque de ciuitate Beth-Leem, peregrinari uoluit ubicumque sibi commodum reperisset. Cumque uenisset in montem Ephraim, iter faciens, et declinasset parumper in domum Micha, interrogatus est ab eo unde uenisset. Qui respondit: Leuita sum de Beth-Leem-Iuda, et uado ut habitem ubi potuero, et utile mihi esse perspexero [uulg. add. Dixitque Michas]. Mane, inquit, apud me, et esto mihi parens ac sacerdos: daboque tibi per annos singulos decem argenteos, ac uestem duplicem, et que ad uictum necessaria sunt. Acquieuit et mansit apud hominem, fuitque illi quasi unus de filiis. Impleuitque Micha manum eius, et habuit apud se puerum sacerdotem. Nunc scio, dicens, quod bene mihi faciat Deus habenti  Leuitici generis sacerdotem.

[Cap. XuIII.] In diebus illis non erat rex in Isrel, et [c 1Kb] tribus Dan querebat possessionem sibi, ut habitaret in ea: usque ad illum enim diem inter ceteras tribus sortem non acceperat. [C. LuII.] Miserunt ergo filii Dan, stirpis et familie sue quinque uiros fortissimos de Saraa et de Esthaol, ut explorarent terram et diligenter inspicerent: dixeruntque eis: Ite, et considerate terram. Qui cum pergentes uenissent in montem Ephraim, et intrassent domum Micha, requieuerunt ibi: et agnoscentes uocem adolescentis Leuite, utentesque illius diuersorio, dixerunt ad eum: Quis te huc adduxit? quid hic agis? quam ob causam huc uenire uoluisti? Qui respondit eis: Hec et hec prestitit mihi Michas, et me mercede conduxit,  ut sim ei sacerdos. Rogaueruntque eum, ut consuleret Dominum, ut scire possent an prospero itinere pergerent, et res haberet effectum. Qui respondit eis: Ite cum pace: Dominus respicit uiam uestram, et iter quo pergitis. Euntes igitur quinque uiri uenerunt Lais: uideruntque populum habitantem in ea absque ullo timore, iuxta Sidoniorum consuetudinem, securum et quietum, nullo ei penitus resistente, magnarumque opum, et procul a Sidone atque a cunctis hominibus separatum. Reuersique ad fratres suos in Saraa et Esthaol, et quid egissent sciscitantibus  responderunt: Surgite, et ascendamus ad eos, uidimus enim terram ualde opulentam et uberem: nolite negligere, nolite cessare. Eamus, et possideamus eam, nullus erit labor. Intrabimus ad securos in regionem latissimam, tradetque nobis Dominus locum, in quo nullius rei est penuria eorum que gignuntur in terra. Profecti igitur sunt de cognatione Dan, id est, de Saraa et Esthaol, sexcenti uiri accincti armis bellicis, ascendentesque manserunt in Cariath-Iarim Iude: qui locus, ex eo tempore, Castrorum Dan nomen accepit, et est post tergum Cariath-Iarim. Et inde transierunt in montem Ephraim. Cumque uenissent ad domum Micha, dixerunt quinque uiri, qui prius missi fuerant ad considerandam terram Lais, ceteris fratribus suis: Nostis  quod in domibus istis sit ephod, et theraphim, et sculptile, atque conflatile: uidete quid uobis placeat. Et cum paululum declinassent, ingressi sunt domum adolescentis Leuite, qui erat in domo Micha, salutaueruntque eum uerbis pacificis. Sexcenti autem uiri ita ut erant armati, stabant ante ostium. At illi qui ingressi fuerant domum iuuenis, sculptile, et ephod, et theraphim, atque conflatile tollere nitebantur, et sacerdos stabat ante ostium, sexcentis uiris fortissimis haud procul exspectantibus. Tulerunt igitur qui intrauerant, sculptile, ephod, et idola, atque conflatile. Quibus dixit sacerdos: Quid facitis? Cui responderunt: Tace et pone digitum super os tuum: uenique nobiscum, ut habeamus te patrem ac sacerdotem. Quid tibi melius est, ut sis sacerdos  in domo unius uiri, an in una tribu et familia in Isrel? Quod cum audisset, acquieuit sermonibus eorum, et tulit ephod, et idola, ac sculptile, et cum eis profectus est. Qui cum pergerent, et ante se ire fecissent paruulos ac iumenta, et omne quod erat pretiosum, iamque a domo Miche essent procul, uiri qui habitabant in edibus Miche conclamantes secuti sunt, et post tergum clamare ceperunt. Qui  cum respexissent dixerunt ad Micham: Quid tibi uis? cur clamas? Qui respondit: Deos meos, quos mihi feci, tulistis, et sacerdotem, et omnia que habeo, et dicitis: Quid tibi est? Dixeruntque ei filii Dan: Caue ne ultra loquaris ad nos, et ueniant ad te uiri animo concitati, et ipse cum omni domo tua pereas. Et sic cepto itinere perrexerunt. uidens autem Michas, quod fortiores se essent, reuersus est in domum suam. Sexcenti autem uiri tulerunt sacerdotem et que supra diximus: ueneruntque in Lais ad populum quiescentem atque securum, et percusserunt eos in ore gladii: urbemque incendio tradiderunt, nullo penitus ferente presidium, eo quod procul habitarent a Sidone, et cum nullo hominum haberent quidquam societatis ac negotii. Erat autem ciuitas sita  in regione Roob: quam rursum exstruentes habitauerunt in ea, uocato nomine ciuitatis Dan, iuxta uocabulum patris sui, quem genuerat Isrel, que prius Lais dicebatur. [C. LuIII.] Posueruntque sibi sculptile, et Ionathan filium [a 50Kb] Gersom filii Mosi, ac filios eius sacerdotes in tribu Dan usque ad diem captiuitatis sue. Mansitque apud eos idolum Miche omni tempore, quo fuit domus Dei in Silo. In diebus illis non erat rex in Isrel.

[T. IX, B. XuIII, C. LIX, Cap. XIX.] Fuit quidam uir Leuites habitans in latere montis Ephraim, qui accepit uxorem de Beth-Leem Iuda: que reliquit eum, et reuersa est in domum patris sui Beth-Leem, mansitque apud eum quatuor mensibus. Secutusque est eam uir suus, uolens ei reconciliari, atque blandiri,  et secum reducere, habens in comitatu puerum et duos asinos: que suscepit eum, et introduxit in domum patris sui. Quod cum audisset socer eius, cumque [uulg. eumque] uidisset, occurrit ei letus, et amplexatus est hominem. Mansitque gener in domo soceri tribus diebus, comedens cum eo et bibens familiariter. Die autem quarto de nocte consurgens, proficisci uoluit. Quem tenuit socer, et ait ad eum:  Gusta prius pauxillum panis, et conforta stomachum, et sic proficisceris. Sederuntque simul, et comederunt ac biberunt. Dixitque pater puelle ad generum suum: Queso te, ut hodie hic maneas, pariterque letemur. At ille, consurgens, cepit uelle proficisci. Et nichilominus obnixe eum socer tenuit, et apud se fecit manere. Mane facto parabat Leuites iter. Cui rursum socer: Oro te, inquit, ut paululum cibi capias, et assumptis uiribus, donec increscat dies, postea proficiscaris. Comederunt ergo simul. Surrexitque adolescens, ut pergeret cum uxore sua et puero. Cui rursum locutus est socer: Considera quod dies ad occasum decliuior sit, et propinquat ad uesperum: mane apud me etiam hodie, et duc letum diem, et cras proficisceris, ut uadas in domum tuam. Noluit  gener acquiescere sermonibus eius: sed statim surrexit [uulg. perrexit] et uenit contra Iebus, que altero nomine uocabatur [uulg. uocatur] Ierusalem, ducens secum duos asinos onustos, et concubinam. Iamque aderant iuxta Iebus, et dies mutabatur in noctem: dixitque puer ad dominum suum: ueni, obsecro, declinemus ad urbem Iebuseorum et maneamus in ea. Cui respondit dominus: Non ingrediar oppidum gentis aliene, que non est de filiis Isrel, sed transibo usque Gabaa: et cum illuc peruenero, manebimus in ea, aut certe in urbe Rama. Transierunt igitur Iebus, et ceptum carpebant iter, occubuitque eis sol iuxta Gabaa, que est in tribu Beniamin: diuerteruntque ad eam, ut manerent ibi. Quo cum intrassent, sedebant in platea ciuitatis, et  nullus eos recipere uolebat [uulg. uoluit] hospitio. Et ecce, apparuit homo senex, reuertens de agro et de opere suo uespere, qui et ipse erat de monte Ephraim, et peregrinus habitabat in Gabaa. Homines autem regionis illius erant filii Iemini. Eleuatisque oculis, uidit senex sedentem hominem cum sarcinulis suis in platea ciuitatis, et dixit ad eum: Unde uenis? et quo uadis? Qui respondit ei: Profecti sumus de Beth-Leem Iuda, et pergimus ad locum nostrum, qui est in latere montis Ephraim, unde ieramus Beth-Leem, et nunc uadimus ad domum Dei, nullusque nos sub tectum suum uult recipere, habentes paleas et fenum in asinorum pabulum, et panem ac uinum in meos et ancille tue usus, et pueri qui mecum sunt: nulla re indigemus nisi hospitio. Cui  respondit senex: Pax tecum sit, ego prebebo omnia que necessaria sunt: tantum, queso, ne in platea maneas. Introduxitque eum in domum suam: et pabulum asinis prebuit: ac postquam lauerunt pedes suos, recepit eos in conuiuium. Illis epulantibus, et post laborem itineris, cibo ac potu reficientibus corpora, uenerunt uiri ciuitatis illius, filii Belial , et circumdantes domum senis, fores pulsare ceperunt, clamantes ad dominum domus, atque dicentes: Educ uirum, qui ingressus est domum tuam, ut abutamur eo. Egressusque est ad eos  senex, et ait: Nolite, fratres, nolite facere malum hoc, quia ingressus est homo hospitium meum, et cessate ab hac stultitia: habeo filiam uirginem, et hic homo habet concubinam, educam eas ad uos, ut humilietis eas, et uestram libidinem compleatis: tantum, obsecro, ne scelus hoc contra naturam operemini in uirum. Nolebant acquiescere sermonibus eius. Quod cernens homo, eduxit ad eos concubinam suam, et eis tradidit illudendam: qua cum tota nocte abusi essent, dimiserunt eam mane. At mulier, recedentibus tenebris, uenit ad ostium domus, ubi manebat dominus suus, et ibi corruit. Mane facto, surrexit homo et aperuit ostium, ut ceptam expleret uiam: et ecce concubina eius iacebat ante ostium sparsis in limine manibus. Cui ille, putans eam quiescere,  loquebatur: Surge, et ambulemus. Qua nichil respondente, intelligens quod erat mortua, tulit eam, et imposuit asino, reuersusque est in domum suam. Quam cum esset ingressus, arripuit gladium, et cadauer uxoris cum ossibus suis in duodecim partes ac frusta concidens, misit in omnes terminos Isrel. Quod cum uidissent singuli, conclamabant: Numquam res talis facta est in Isrel, ex eo die quo ascenderunt patres nostri de Aegypto, usque in presens tempus: ferte sententiam, et in commune decernite quid facto opus sit.

[Cap. XX.] Egressi sunt itaque omnes filii Isrel, et pariter congregati, quasi uir unus, de Dan usque Ber-sabee, et terra Galaad, ad Dominum in Maspha: omnesque anguli populorum, et cuncte tribus  Isrel in Ecclesiam populi Dei conuenerunt, [a 1Kb] quadringenta millia peditum pugnatorum.  Interrogatusque Leuita, maritus mulieris interfecte, quomodo tantum scelus perpetratum esset, respondit: ueni in Gabaa Beniamin cum uxore mea, illucque diuerti, et ecce homines ciuitatis illius circumdederunt nocte domum, in qua manebam, uolentes me occidere, et uxorem meam incredibili libidinis furore uexantes, denique mortua est. Quam arreptam, in frusta concidi, misique partes in omnes terminos possessionis uestre: quia numquam tantum nefas, et tam grande piaculum factum in Isrel. Adestis omnes, filii Isrel, decernite quid facere debeatis. Stansque omnis populus, et quasi  unius hominis sermone respondens: Non recedemus in tabernacula nostra, nec suam quisquam intrabit domum: sed hoc contra Gabaa in commune faciemus. Decem uiri eligantur e centum ex omnibus tribubus Isrel, et centum de mille, et mille de decem millibus, ut comportent exercitui cibaria, et possimus pugnantes contra Gabaa Beniamin, reddere ei pro scelere, quod meretur. Conuenitque uniuersus Isrel ad ciuitatem, quasi unus homo, eadem mente, unoque consilio. Et miserunt nuntios ad omnem tribum Beniamin, qui dicerent: Cur  tantum nefas in uobis repertum est? Tradite homines de Gabaa, qui hoc flagitium perpetrarunt, ut moriantur, et anferatur malum de Isrel. Qui noluerunt fratrum suorum filiorum Isrel audire mandatum: sed ex cunctis urbibus, que sue sortis erant, conuenerunt in Gabaa, ut illis ferrent auxilium, et contra uniuersum Isrel populum dimicarent. Inuentique sunt uiginti quinque millia de Beniamin educentium gladium, preter habitatores Gabaa, qui septingenti erant uiri fortissimi, ita sinistra ut dextra preliantes, et sic fundis ad certum iacientes lapides, ut capillum quoque possent percutere, et nequaquam in alteram partem ictus lapidis deferretur. uirorum quoque Isrel, absque filiis Beniamin, inuenta sunt quadringenta millia educentium  gladios, et paratorum ad pugnam. Qui surgentes uenerunt in domum Dei, hoc est, in Silo: consulueruntque Deum [uulg. Dominum], atque dixerunt: Quis erit in exercitu nostro princeps certaminis contra filios Beniamin? Quibus respondit Dominus: Iudas sit dux uester. Statimque filii Isrel surgentes mane, castrametati sunt iuxta Gabaa, et inde procedentes ad pugnam contra Beniamin, urbem oppugnare ceperunt. Egressique filii Beniamin Gabaa, occiderunt de filiis Isrel die illo uiginti duo millia uirorum. Rursum filii Isrel et fortitudine et numero confidentes, in eodem loco, in quo prius certauerant, aciem direxerunt: ita tamen ut prius ascenderent et flerent coram Domino usque ad noctem: consulerentque eum, et dicerent: Debeo ultra  procedere ad dimicandum contra filios Beniamin fratres meos, an non? Quibus ille respondit: Ascendite ad eum [uulg. eos], et inite certamen. Cumque filii Isrel altero die contra filios Beniamin ad prelium processissent, eruperunt filii Beniamin de portis Gabaa, et occurrentes eis, tanta in eos cede bacchati sunt, ut decem et octo millia uirorum educentium gladium prosternerent. Quamobrem omnes filii Isrel uenerunt in domum Dei, et sedentes flebant coram Domino: ieiunaueruntque illo die usque ad uesperam, et obtulerunt ei holocausta, et pacificas uictimas, et super statu suo interrogauerunt. Eo tempore ibi erat arca federis Dei [uulg. Domini], et Phinees filius Eleazari filii Aaron prepositus domus. Consuluerunt igitur Dominum, atque dixerunt:  Exire ultra debemus ad pugnam contra filios Beniamin fratres nostros, an quiescere? Quibus ait Dominus: Ascendite, cras enim tradam eos in manus uestras. Posueruntque filii Isrel insidias per circuitum urbis Gabaa, et tertia uice, sicut semel et bis, contra Beniamin exercitum produxerunt. Sed filii Beniamin audacter eruperunt de ciuitate, et fugientes aduersarios longius persecuti sunt, ita ut uulnerarent ex eis sicut primo et secundo die, et cederent per duas semitas terga uertentes, quarum una ferebatur in Beth-El, et altera in Gabaa, atque prosternerent triginta circiter uiros: putauerunt enim solito eos more cedere. Qui fugam arte simulantes, iniere consilium, ut abstraherent eos de ciuitate,  et quasi fugientes ad supradictas semitas perducerent. Omnes itaque filii Isrel surgentes de sedibus suis, tetenderunt aciem in loco, qui uocatur Baal Thamar. Insidie quoque, que circa urbem erant, paulatim se aperire ceperunt, et ab occidentali urbis parte procedere. Sed et alia decem millia uirorum de uniuerso Isrel, habitatores urbis ad certamina prouocabant. Ingrauatumque est bellum contra filios Beniamin, et non intellexerunt quod ex omni parte illis instaret interitus. Percussitque eos Dominus in conspectu filiorum Isrel, et interfecerunt ex eis in illo die uiginti quinque millia et centum uiros, omnes bellatores et educentes gladium. Filii autem Beniamin, cum se inferiores esse uidissent, ceperunt fugere. Quod cernentes filii Isrel, dederunt  eis ad fugiendum locum, ut ad preparatas insidias deuenirent, quas iuxta urbem posuerant. Qui cum repente de latibulis surrexissent, et Beniamin terga cedentibus daret, ingressi sunt ciuitatem, et percusserunt eam in ore gladii. Signum autem dederant filii Isrel his, quos in insidiis collocauerant, ut postquam urbem cepissent, ignem accenderent, ut ascendente in altum fumo, captam urbem demonstrarent. Quod cum cernerent filii Isrel in ipso certamine positi , et uiderent quasi columnam fumi de ciuitate conscendere, Beniamin quoque retro aspiciens, cum captam cerneret ciuitatem, et flammam in sublime ferri: qui prius simulauerant  fugam, uersa facie, fortius resistebant. Quod cum uidissent filii Beniamin, in fugam uersi sunt, et ad uiam deserti ire ceperunt, illuc quoque eos aduersariis persequentibus. Sed et hi qui urbem succenderant occurrerunt eis. Atque ita factum est, ut ex utraque parte ab hostibus cederentur, nec erat ulla morientium requies. Cecideruntque, atque prostrati sunt ad orientalem plagam urbis Gabaa. Fuerunt autem qui in eodem loco interfecti sunt, decem et octo millia uirorum, omnes robustissimi pugnatores. Quod cum uidissent qui remanserant de Beniamin, fugerunt in solitudinem: et pergebant ad petram, cuius uocabulum est Remmon. In illa quoque fuga palantes, et in diuersa tendentes, occiderunt quinque millia uirorum. Et cum ultra tenderent,  persecuti sunt eos, et interfecerunt etiam alia duo millia. Et sic factum est, ut omnes qui ceciderant de Beniamin in diuersis locis, essent uiginti quinque millia, pugnatores ad bella promptissimi. Remanserunt itaque de omni numero Beniamin, qui euadere potuerunt, et fugere in solitudinem, sexcenti uiri: sederuntque in petra Remmon mensibus quatuor. Regressi autem filii Isrel, omnes reliquias ciuitatis a uiris usque ad iumenta, gladio percusserunt, cunctasque urbes et uiculos Beniamin uorax flamma consumpsit.

[Cap. XXI.] Iurauerunt quoque filii Isrel in Maspha, et dixerunt: Nullus nostrum dabit filiis Beniamin de filiabus suis uxorem. ueneruntque omnes  ad domum Dei in Silo, et in conspectu eius sedentes usque ad uesperam, leuauerunt uocem, et magno ululatu ceperunt flere, dicentes: Quare, Domine Deus Isrel, factum est hoc malum in populo tuo, ut hodie una tribus auferretur ex nobis? Altera autem die, diluculo consurgentes, exstruxerunt altare, obtuleruntque ibi holocausta, et pacificas uictimas, et dixerunt: Quis non ascendit in exercitu Domini de uniuersis tribubus Isrel? Grandi enim se iuramento constrinxerant, cum essent in Maspha, interfici eos qui defuissent. Ductique penitentia Isrel super fratre suo [uulg. fratres suos] Beniamin, ceperunt dicere: Ablata est una tribus de Isrel, unde uxores accipient? omnes enim in commune iurauimus, non daturos nos his filias nostras. Idcirco dixerunt:  Quis est de uniuersis tribubus Isrel, qui non ascendit ad Dominum in Maspha? Et ecce inuenti sunt habitatores Iabes Galaad in illo exercitu non fuisse.  Miserunt itaque decem millia uiros robustissimos, et preceperunt eis: Ite, et percutite habitatores Iabes Galaad in ore gladii, tam uxores quam paruulos eorum. Et hoc erit quod obseruare debebitis: omne generis masculini, et mulieres que cognouerunt uiros, interficite. [a 1Kb] Inuenteque sunt de Iabes Galaad quadringente uirgines, que nescierunt uiri torum, et adduxerunt eas ad castra in Silo, in terra Chanaan. Miseruntque nuntios ad filios Beniamin, qui erant in petra Remmom, et preceperunt eis, ut eos in pace susciperent. ueneruntque  filii Beniamin in illo tempore, et date sunt eis uxores de filiabus Iabes Galaad: alias autem  non repererunt, quas simili modo traderent. Uniuersusque Isrel ualde doluit, et egit penitudinem super interfectione unius tribus ex Isrel. Dixeruntque maiores natu: Quid faciemus reliquis, qui non acceperunt uxores? omnes in Beniamin femine conciderunt, et magna nobis cura, ingentique studio prouidendum est, ne una tribus deleatur ex Isrel. Filias nostras eis dare non possumus, constricti iuramento et maledictione, qua diximus: Maledictus qui dederit de filiabus suis uxorem Beniamin. Ceperuntque consilium, atque dixerunt: Ecce solemnitas Domini est in Silo anniuersaria, que sita est ad septentrionem urbis Beth-El, et ad orientalem plagam uie, que de Beth-El tendit ad Sichimam, et ad meridiem oppidi Lebona. Preceperuntque filiis  Beniamin, atque dixerunt: Ite, et latitate in uineis. Cumque uideritis filias Silo ad ducendos choros ex more procedere, exite repente de uineis, et rapite [uulg. ex eis] eas, singuli uxores singulas, et pergite in terram Beniamin. Cumque uenerunt patres earum, ac fratres, et aduersum uos queri ceperint, atque iurgari, dicemus eis: Miseremini eorum: non enim rapuerunt eas iure bellantium atque uictorum, sed rogantibus ut acciperent, non dedistis, et a uestra parte peccatum est. Feceruntque Filii Beniamin, ut sibi fuerat imperatum, et iuxta numerum suum, rapuerunt sibi de his que ducebant choros, uxores singulas: abieruntque in possessionem suam edificantes urbes, et habitantes in eis. Filii quoque Isrel reuersi sunt per tribus et familias in tabernacula  sua. In diebus illis non erat rex in Isrel, sed unusquisque, quod sibi rectum uidebatur, hoc faciebat.


 Explicit Liber Iudicum.





[LIBER RUTH.]





CAPITULA LIBRI RUTH [a 1Kb] .

 I. Facta fame in terra Iude, Elimeleth de Bethleem Iuda abiit cum uxore sua Nemi, et duobus filiis in terra Moabitide causa uictualium, quo mortuo, filii eius accipientes uxores et ipsi mortui sunt.

II. Nemi reuertentem ad patriam, Ruth nurus deserere  noluit, que perueniens in Bethleem Iuda, perrexit in agrum Booz ad colligendas spicas.

III. Booz dat licentiam Ruth, ut de agro eius colligat spicas, et hora uescendi cum messoribus comedat, pro eo quod audierat, eam bene egisse circa socrum suam.

Iu. Inquirenti Nemi indicat Ruth, quale in agro Booz fecerit opus.

u. Commonita Ruth a socru sua, iungitur puellis Booz iterum ad operandum.

 uI. Reuersa Ruth denuo ad socrum suam, monetur ab ea quemadmodum debeat Booz coniugio sociari.

uII. Ruth instructa, collocauit se nocte ad pedes Booz, qui ab eius coitu abstinuit.

 uIII. Booz presentibus decem uiris in porta Bethleem, consuluit propinquiorem se de nuptiis.

IX. Soluit propinquus secundum morem calciamentum suum, et dedit Booz, cessitque iure propinquitatis, et Booz Ruth accepit uxorem, natusque illi est filius, quem Nemi socrus nutriendum suscepit.

X. uocatum est nomen filii Obed, hic est pater Isai patris Dauid, deinde sequuntur generationes a Phares usque ad Dauid.



[a 1Kb] INCIPIT LIBER RUTH.


 [C. I, Cap. I.] In diebus unius iudicis, quando iudices preerant, facta est fames in terra. Abiitque homo de Beth-Leem Iuda, ut peregrinaretur in regione Moabitide, cum uxore sua ac duobus liberis. Et ipse uocabatur Elimelech, et uxor eius Nemi, et duo filii, alter Maalon, et alter Chilion, Ephrathei de Beth-Leem Iuda. Ingressique regionem Moabitidem, morabantur ibi. Et mortuus est Elimelech maritus [b 2Kb] Nemi [h. Nahmi], remansitque ipsa cum filiis. Qui acceperunt uxores Moabitidas, quarum una uocabatur Orpha [h. Harpa], et altera Ruth. Manseruntque ibi decem annis, et ambo mortui sunt, Maalon uidelicet et Chilion: remansitque mulier orbata duobus liberis ac marito. Et surrexit ut in patriam pergeret, cum utraque nuru sua, de  regione Moabitide: audierat enim quod respexisset Dominus populum suum, et dedisset eis escas. Egressa est itaque de loco peregrinationis sue, cum utraque nuru, et iam in uia posita reuertendi in terram Iuda, dixit ad eas: Ite in domum matris uestre, faciat Dominus uobiscum misericordiam, sicut fecistis cum mortuis et mecum. Det uobis inuenire requiem in domibus uirorum, quos sortiture estis. [C. II.] Et osculata est eas. Que eleuata uoce flere ceperunt, et dicere: Tecum pergemus ad populum tuum. Quibus illa respondit: Reuertimini, filie mi [uulg. mee], cur uenitis mecum? num ultra habeo filios in utero meo, ut uiros ex me sperare possitis? Reuertimini, filie mi, et abite: iam enim senectute confecta sum, nec apta uinculo coniugali:  etiam si possem hac nocte concipere, et parere filios, si eos exspectare uelitis, donec crescant, et annos impleant pubertatis, ante eritis uetule quam nubatis. Nolite, queso, filie mi: quia uestra angustia me magis premit, et egressa est manus Domini contra me. Eleuata igitur uoce, rursum flere ceperunt: Orpha osculata est socrum, ac reuersa: Ruth adhesit socrui sue. Cui dixit Nemi: En reuersa est cognata tua ad populum suum, et ad deos suos:  uade cum ea. Que respondit: Ne aduerseris mihi ut relinquam te et abeam: quocumque perrexeris, pergam: ubi morata fueris, et ego pariter morabor. Populus tuus populus meus, et Deus tuus Deus meus. Que te morientem terra susceperit, in ea moriar: ibique locum accipiam sepulture. Hec mihi faciat Dominus, et hec addat, si non sola mors me et te separauerit. uidens ergo Nemi quod obstinato Ruth animo decreuisset secum pergere, aduersari noluit, nec ad suos ultra reditum persuadere: profecteque sunt simul, et uenerunt in Beth-Leem. Quibus urbem ingressis, uelox apud cunctos fama percrebuit: dicebantque mulieres: Hec est illa Nemi. Quibus ait: Ne uocetis me Nemi , sed uocate me Mara , quia amaritudine  me ualde repleuit Omnipotens. Egressa sum plena, et uacuam reduxit me Dominus. Cur ergo uocatis me Nemi, quam Dominus humiliauit, et afflixit omnipotens? uenit igitur Nemi cum Ruth Moabitide nuru sua, de terra peregrinationis sue: ac reuersa est in Beth-Leem, quando primum hordea metebantur.

[Cap. II.] Erat autem uiri Elimelech consanguineus, homo potens, et magnarum opum, nomine Booz. Dixit Ruht [uulg. tac. Ruht] Moabitis ad socrum suam: Si iubes, uadam in agrum et colligam spicas, que metentium fugerint manus, ubicumque clementis in me patris familias reperero gratiam. Cui illa respondit: uade, filia mi: Abiit itaque et colligebat spicas post terga metentium. Accidit  autem ut ager ille haberet dominum Booz [uulg. add. nomine], qui erat de cognatione Elimelech. Et ecce ipse ueniebat de Beth-Leem, dixitque messoribus: Dominus uobiscum. [C. III.] Qui responderunt ei: Benedicat tibi Dominus. Dixitque Booz iuueni, qui messoribus preerat: Cuius est hec puella? Cui respondit: Hec est Moabitis, que uenit cum Nemi, de regione Moabitide, et rogauit ut spicas colligeret remanentes, sequens messorum uestigia,  et de mane usque nunc stat in agro, et ne ad momentum quidem domum reuersa est. Et ait Booz ad Ruth: Audi, filia, ne uadas ad colligendum in alterum agrum, nec recedas ab hoc loco: sed iungere puellis meis, et ubi messuerint, sequere. Mandaui enim pueris meis, ut nemo tibi molestus sit: sed etiam si sitieris, uade ad sarcinulas, et bibe aquas, de quibus et pueri bibunt. Que cadens in faciem suam et adorans super terram, dixit ad eum: Unde mihi hoc, ut inuenirem [uulg. inuenerim] gratiam ante oculos tuos, et nosse me dignareris peregrinam mulierem? Cui ille respondit: Nuntiata sunt mihi omnia, que feceris socrui tue post mortem uiri tui, et quod dereliqueris parentes tuos, et terram in qua nata es, et ueneris ad  populum, quem antea nesciebas. Reddat tibi Dominus pro opere tuo, et plenam mercedem recipias a Domino Deo Isrel, ad quem uenisti, et sub cuius confugisti alas. Que ait: Inueni gratiam apud oculos tuos, domine mi, qui consolatus es me, et locutus es ad cor ancille tue, que non sum similis unius puellarum tuarum. Dixitque ad eam Booz: Quando hora uescendi fuerit, ueni huc, et comede panem, et intinge bucellam tuam in aceto. Sedit itaque ad messorum latus, et congessit polentam sibi, comeditque et saturata est, et tulit reliquias. Atque inde surrexit ut spicas ex more colligeret. Precepit autem Booz pueris suis, dicens: Etiamsi uobiscum metere uoluerit, ne prohibeatis eam, et de uestris quoque manipulis proiicite de industria, et remanere  permittite, ut absque rubore colligat, et colligentem nemo corripiat. Collegit ergo in agro usque ad uesperam, et que collegerat uirga cedens et excutiens, inuenit hordei quasi ephi [h. Epha] mensuram, id est tres modios. Quos portans reuersa est in ciuitatem, et ostendit socrui sue: insuper protulit et dedit ei de reliquiis cibi sui, quo saturata fuerat. [C. Iu.] Dixitque ei socrus sua: Ubi hodie collegisti, et ubi fecisti opus? Sit benedictus qui misertus est tui. Indicauitque ei apud quem fuisset operata, et nomen dixit uiri, quod Booz uocaretur. Cui respondit Nemi: Benedictus sit a Domino: quoniam eamdem gratiam quam prebuerat uiuis, seruauit et mortuis: Rursumque: Propinquus, ait, noster est homo. Et Ruth: Hoc quoque, inquit, precepit mihi,  ut tamdiu messoribus eius iungerer, donec omnes segetes meterentur. [C. u.] Cui dixit socrus: Melius est, filia mi, ut cum puellis eius exeas ad metendum [uulg. molendum], ne in alieno agro quispiam resistat tibi. Iuncta est itaque puellis Booz, et tamdiu cum eis messuit, donec hordea et triticum in horreis conderentur.

[C. uI, Cap. III.] Postquam autem reuersa est ad socrum suam, audiuit ab ea: Filia mi, queram tibi requiem, et prouidebo, ut bene sit tibi. Booz iste, cuius puellis in agro iuncta es, propinquus est noster, et hac nocte aream hordei uentilat. Lauare igitur et ungere, et induere cultioribus uestimentis, ac descende in aream. Non te uideat homo, donec esum  potumque finierit. Quando autem ierit ad dormiendum, nota locum in quo dormiat; ueniesque et discooperies pallium, quo operitur a parte pedum, et proiicies te, et ibi iacebis: ipse autem dicet tibi quid agere debeas. Que respondit: Quidquid preceperis, faciam. Descenditque in aream, et fecit omnia que sibi imperauerat socrus. [C. uII.] Cumque comedisset Booz, et bibisset, et factus esset hilarior, issetque ad dormiendum iuxta aceruum manipulorum, uenit abscondite, et discooperto a pedibus eius pallio, se proiecit. Et ecce, nocte iam media, expauit homo, et conturbatus est: uiditque mulierem iacentem ad pedes suos, et ait illi: Que es? Illaque respondit: Ego sum Ruth ancilla tua: expande pallium tuum super famulam tuam, quia propinquus es. Et  ille, Benedicta, inquit, es a Domino filia, et priorem misericordiam posteriore superasti: quia non es secuta iuuenes, pauperes siue diuites. Noli ergo metuere, sed quidquid mihi dixeris, faciam tibi. Scit enim omnis populus, qui habitat intra portas urbis mee, mulierem te esse uirtutis. Nec abnuo me propinquum, sed est alius me propinquior. Quiesce hac nocte, et facto mane, si te uoluerit propinquitatis iure retinere, bene res acta est: sin autem ille noluerit, ego te absque ulla dubitatione suscipiam, uiuit Dominus. Dormi usque mane. Dormiuit itaque ad pedes eius, usque ad noctis abscessum. Surrexitque antequam homines se cognoscerent mutuo, et dixit Booz: Caue ne quis nouerit quod huc ueneris. Et rursum, expande, inquit, pallium tuum quo operiris,  et tene utraque manu. Qua extendente, et tenente, mensus est sex modios hordei, et posuit super eam. Que portans ingressa est ciuitatem, et uenit ad socrum suam. Que dixit ei: Quid egisti, filia? Narrauitque ei omnia, que sibi fecisset homo. Et ait: Ecce sex modios hordei dedit mihi, et ait: Nolo uacuam te reuerti ad socrum tuam. Dixitque Nemi: Exspecta, filia, donec uideamus quem res exitum habeat. Neque enim cessabit homo nisi compleuerit quod locutus est.

[C. uIII, Cap. Iu.] Ascendit ergo Booz ad portam, et sedit ibi. Cumque uidisset propinquum preterire, de quo prius sermo habitus est, dixit ad eum: Declina paulisper, et sede hic, uocans eum nomine suo. Qui diuertit, et sedit. Tollens autem Booz decem  uiros de senioribus ciuitatis, dixit ad eos: Sedete hic. Quibus residentibus, locutus est ad propinquum: Partem agri fratris nostri Elimelech uendit Nemi, que reuersa est de regione Moabitide: quod audire te uolui, et tibi dicere coram cunctis sedentibus, et maioribus natu de populo meo. Si uis possidere iure propinquitatis: eme, et posside. Sin autem tibi displicet, hoc ipsum indica mihi, ut sciam quid facere debeam. Nullus enim est propinquus, excepto te, qui prior es, et me, qui secundus sum. At ille respondit: Ego agrum emam. Cui dixit Booz: Quando emeris agrum de manu mulieris, Ruth quoque Moabitidem, que uxor defuncti fuit, debes accipere: ut suscites nomen propinqui tui in hereditate sua.  [C. IX.] Qui respondit: Cedo iure propinquitatis: neque enim posteritatem familie mee delere debeo. Tu meo utere priuilegio, quo me libenter carere profiteor. Hic autem erat mos antiquitus in Isrel inter propinquos, ut si quando alter alteri suo iure cedebat, ut esset firma concessio, soluebat homo calceamentum suum, et dabat proximo suo. Hoc erat testimonium cessionis in Isrel. Dixit ergo propinquo [uulg. addit suo] Booz: Tolle calceamentum tuum. Quod statim soluit de pede suo. At ille maioribus natu, et uniuerso populo, Testes, inquit, uos estis hodie, quod possederim omnia que fuerunt Elimelech, et Chilion, et Maalon, tradente Nemi, et Ruth Moabitidem uxorem Maalon, in coniugium sumpserim, ut suscitem nomen defuncti in  hereditate sua, ne uocabulum eius de familia sua ac fratribus, et populo deleatur. uos, inquam, huius rei testes estis. Respondit omnis populus; qui erat in porta, et maiores natu: Nos testes sumus; faciat Dominus hanc mulierem, que ingreditur domum tuam, sicut Rachel et Liam, que edificauerunt domum Isrel: ut sit exemplum uirtutis in  Ephrata, et habeat celebre nomen in Beth-Leem: fiatque domus tua, sicut domus Phares, quem Thamar peperit Iude, de semine quod dederit Dominus tibi ex hac puella. Tulit itaque Booz Ruth, et accepit uxorem: ingressusque est ad eam, et dedit illi Dominus ut conciperet, et pareret filium. Dixeruntque mulieres ad Nemi: Benedictus Dominus, qui non est passus ut deficeret successor familie tue, et uocaretur nomen eius in Isrel. Et habeas qui consoletur animam tuam, et enutriat senectutem. De nuru enim tua natus est, que te diligit, et multo tibi melior est, quam si septem haberes filios. Susceptumque Nemi puerum posuit in sinu suo, et nutricis ac gerule officio fungebatur. uicine autem mulieres congratulantes ei, et dicentes: Natus est filius Nemi:  uocauerunt nomen eius Obed: hic est pater Isai, patris Dauid. He sunt generationes Phares: Phares genuit Esron, Esron genuit Ram, Ram genuit Aminadab, Aminadab genuit Naasson, Naasson genuit Salmon, Salmon genuit Booz, Booz genuit Obed, Obed genuit Isai, Isai genuit Dauid.


 Explicit Liber Ruth.





[LIBRI SAMUELIS ET MALACHIM.]



PRAEFATIO HIERONYMI [a 3Kb] IN LIBROS SAMUEL ET MALACHIM.

 uiginti et duas litteras esse apud Hebreos, Syrorum quoque et Chaldeorum lingua testatur, que Hebree magna ex parte confinis est: nam et ipsi uiginti duo elementa habent eodem sono, sed diuersis  characteribus. Samaritani etiam Pentateuchum Mosi totidem litteris scriptitant, figuris tantum et apicibus discrepantes. Certumque [b 3Kb] est Esdram scribam, legisque doctorem, post captam Ierosolymam,  et instaurationem templi sub Zorobabel, alias litteras reperisse, quibus nunc utimur: cum ad illud usque tempus iidem Samaritanorum et Hebreorum caracteres fuerint. In libro quoque Numerorum  hec eadem supputatio, sub Leuitarum  ac sacerdotum censu, mystice ostenditur. [a 4Kb] Et nomen Domini tetragrammaton in quibusdam Grecis uoluminibus, usque hodie [b 208Kb] antiquis expressum litteris inuenimus. Sed et psalmi [c 3Kb] tricesimus sextus, et centesimus decimus, et centesimus undecimus,  et centesimus [a 1Kb] octauus decimus, et centesimus quadragesimus quartus, quamquam diuerso scribantur metro, tamen eiusdem numeri texuntur alphabeto. Et Ieremie Lamentationes, et [b 1Kb] Oratio eius: Salomonis quoque in fine Prouerbia, ab eo loco in quo ait, Mulierem fortem quis inueniet  iisdem alphabetis uel incisionibus supputantur. Porro quinque littere duplices apud Hebreos sunt, CAPH, MEM, NUN, PHE, SADE: aliter enim per has scribunt principia medietatesque uerborum, aliter fines. Unde et quinque a plerisque libri duplices estimantur: Samuel, Malachim, Dabre-Iamim, Ezras, Ieremias cum Cinoth, id est Lamentationibus suis. Quomodo igitur uiginti duo elementa sunt, per que scribimus Hebraice omne quod loquimur,  et eorum initiis uox humana comprehenditur: ita uiginti duo uolumina supputantur, quibus quasi litteris et exordiis, in Dei doctrina, tenera adhuc et lactens uiri iusti eruditur infantia.

Primus apud eos liber uocatur BRESITH  quem nos Genesim dicimus. Secundus ELLE SMOTH , qui Exodus appellatur. Tertius uAIECRA , id est, Leuiticus. Quartus uAIEDABBER , quem [c 59Kb] Numeros uocamus. Quintus, ELLEADDABARIM , qui Deuteronomium prenotatur. Hi sunt, quinque libri Mosi, quos proprie [d 2Kb] THORATH , id est, legem appellant.

Secundum Prophetarum ordinem faciunt; et incipiunt ab Iesu filio Naue, [e 2Kb] qui apud eos IOSUE BEN NUN  dicitur. Deinde subtexunt SOPHTIM  , id est, Iudicum librum; et in eumdem compingunt RUTH , quia in diebus iudicum facta narratur historia. Tertius sequitur SAMUEL , quem nos Regnorum primum et secundum dicimus. Quartus [a 14Kb] MALACHIM , id est, Regum, qui tertio et quarto Regnorum uolumine continetur. Meliusque multo est, MALACHIM, id est, Regum, quam [b 1Kb] MALACHOTH , id est, Regnorum dicere. Non enim multarum gentium regna describit; sed unius Isrelitici populi, qui tribubus duodecim continetur. Quintus ISAIAS . Sextus IEREMIAS . Septimus IEZECIEL . Octauus liber duodecim Prophetarum, [c 1Kb] qui apud illos uocatur THARE ASRA .

Tertius ordo possidet; et primus liber  incipit ab IOB . Secundus a DAuID , quem quinque incisionibus, et uno Psalmorum uolumine comprehendunt. Tertius est SALAMON ([Figure: [Hebrew Text] 1Kb] tres libros habens: Prouerbia, que illi Parabolas, id est, [d 12Kb] MASALOTH  appellant: Ecclesiasten, id est, [e 2Kb] CeLETH : Canticum canticorum,  quem titulo SIR ASSIRIM  prenotant. Sextus est DANIEL . Septimus [f 31Kb] DABRE AIAMIM , id est, uerba dierum, quod significantius totius diuine historie possumus appellare. Qui liber apud nos , primus et secundus inscribitur. Octauus EZRAS  [Al. Elesdras], qui et ipse similiter apud Grecos et Latinos in duos libros diuisus est. Nonus ESTHER .

Atque ita fiunt pariter ueteris legis libri uiginti duo; id est, Mosi quinque: Prophetarum octo: Hagiographorum nouem. Quamquam nonnulli RUTH  et CINOTH  inter scriptitent, et libros hos in suo putent numero supputandos: ac per hoc [g 1Kb] esse prisce legis [h 2Kb] libros uiginti quatuor:  quos sub numero uiginti quatuor seniorum Apocalypsis Ioannis inducit adorantes Agnum, et coronas suas prostratis uultibus offerentes: stantibus coram quatuor animalibus oculatis et retro et ante, id est, et in preteritum et in futurum [i 1Kb] respicientibus, et  indefessa uoce clamantibus, Sanctus, Sanctus, Sanctus, Dominus Deus omnipotens, qui erat, et qui est, et qui [a 1Kb] uenturus est .

Hic prologus Scripturarum, quasi galeatum principium omnibus libris, quos de Hebreo uertimus in  Latinum, conuenire potest: ut scire ualeamus quidquid extra hos est, inter esse [b 1Kb] ponendum. Igitur Sapientia, que uulgo Salomonis inscribitur, et Iesu filii Syrach liber, et Iudith, et Tobias, et [c 55Kb] Pastor, non sunt in [d 45Kb] Canone. Machabeorum primum  librum, [a 1Kb] Hebraicum reperi. Secundus, Grecus est: quod ex ipsa quoque [b 16Kb] probari potest. Que cum ita se habeant, obsecro te, lector, ne laborem meum, reprehensionem estimes antiquorum. In tabernaculum Dei offert unusquisque quod potest: alii aurum et argentum et lapides pretiosos: alii byssum et purpuram et coccum offerunt et hyacinthum : nobiscum bene agetur, si obtulerimus pelles et caprarum pilos. Et tamen Apostolus contemptibiliora nostra magis necessaria iudicat . Unde et tota illa tabernaculi pulchritudo, et per singulas species, Ecclesie presentis futureque distinctio, pellibus tegitur et ciliciis, ardoremque solis et iniuriam imbrium ea que uiliora sunt prohibent. Lege ergo  primum, Samuel, et Malachim meum: meum, inquam, meum. Quidquid enim crebrius uertendo, et emendando sollicitius et didicimus et tenemus, nostrum est. Et cum intellexeris quod antea nesciebas, uel interpretem me estimato, si gratus es, uel , si ingratus. Quamquam [Ms. quod] mihi omnino conscius non sim [Ms. sum], mutasse me  quidpiam de Hebraica ueritate. Certe si incredulus es, lege Grecos codices et Latinos et confer cum bis opusculis [c 1Kb] : et ubicumque inter se uideris discrepare, interroga quemlibet Hebreorum, cum magis accommodare debeas fidem: et si nostra firmauerit, puto quod eum non estimes coniectorem, ut in eodem loco mecum similiter diuinarit. Sed et uos, famulas Christi , rogo, que Domini discumbentis pretiosissimo fidei [d 17Kb] myro ungitis caput, que nequaquam Saluatorem queritis in sepulcro, quibus iam ad Patrem Christus ascendit, ut contra latrantes canes, qui aduersus me rabido ore deseuiunt, et circumeunt ciuitatem, atque in eo se doctos arbitrantur, si aliis detrahant, orationum uestrarum clypeos, [e 1Kb] opponatis. Ego sciens humilitatem  meam, illius semper sententie recordabor:

Dixi, custodiam uias meas;
   ut non delinquam in lingua mea.
Posui ori meo custodiam,
   cum [uulg. dum] consisteret peccator aduersum me.
Obmutui, et humiliatus sum, et silui a bonis
.





[CAPITULATIONES LIBRI SAMUELIS ET MALACHIM.]



TITULI LIBRI SAMUEL.

 I. Ubi orat Anna corde, labiis immotis.

II. Natiuitas Samuelis.

III. Ubi offertur Samuel templo.

Iu. Canticum Anne.

u. Ubi peccatum filiorum Heli ostenditur.

 uI. Ubi alloquitur Heli filios suos de peccatis.

uII. Propheta sine nomine ab Heli destinatur.

uIII. Dormientem Dominus alloquitur Samuelem.

IX. Prima allocutio ad Samuelem.

X. Isrel ab hostibus superatur.

 XI. Ubi arca testamenti contra hostes defertur.

XII. Ubi populus ceditur, occisis filiis Heli, arca captiuatur.

XIII. Heli sacerdos de sella cadens moritur.

XIu. Ubi arcam Philisthei in templo ponunt.

Xu. Ubi plaga Azotii describitur, ceterarumque ciuitatum.

XuI. Accaronite arcam Domini suscipiunt.

XuII. A sacerdotibus ordinatur cum quo munere arca sit emittenda.

XuIII. De susceptione arce Domini: sacrificium fit de uaccis, que eam adduxerunt.

XIX. Translatio arce in Gabaa in domo Abinadab.

XX. Ubi orat et sacrificat pro populo Samuel.

XXI. De iudicio filiorum Samuel, et de regis petitione.

 XXII. Ubi admonetur populus de iure regis et potestate.

XXIII. De unctione Saulis regis.

XXIu. Ubi a Samuele ungitur Saul, et osculo accipitur.

XXu. Saul incipit prophetare.

XXuI. Confirmatio regis Saul, et descriptio legis regni.

XXuII. Primum prelium Saul.

XXuIII. Ubi Samuel de temporibus suis alloquitur populum.

XXIX. Consummatio allocutionis Samuel, et de populi penitudine.

XXX. Samuel Saulem reprehendit in offerendo sacrificio.

XXXI. Solus Ionathas contra Philistheos ingreditur.

 XXXII. Ieiunium indicitur a Saule.

XXXIII. Pecora non sua populus decisione mactata manducat.

XXXIu. Occisurum Ionatham Saul promittit, eo quod indictum ieiunium non obseruauerit, petiitque pro eo populus.

XXXu. Preceptum Domini ad Saul de nece Amalech.

XXXuI. Dominus irascitur Saul pro Agag rege Amalec seruato.

XXXuII. Quod melius sit obedientia, quam sacrificium.

XXXuIII. Ubi Samuel Agag regem interfecit.

XXXIX. Ubi mittitur Samuel ad ungendum Dauid regem.

XL. Ubi singuli filii Isai offeruntur Samueli.

 XLI. Ubi ungitur Dauid a Samuele.

XLII. De arreptione Saulis et spiritu nequam.

XLIII. Ubi Dauid ad Saul adducitur.

XLIu. Ceptum Golie.

XLu. Ubi Dauid a Saul recedit.

XLuI. A patre post fratres mittitur Dauid.

XLuII. Ubi se offert Dauid contra Goliam.

XLuIII. Ubi Dauid interfecit Goliam.

XLIX. Ionathas in amore accepit Dauid.

L. Ubi cantu uirginum in odium Dauid, Saul motus est.

LI. Ubi Dauid a Saul Merob filia promittitur.

LII. Hic alteri datur Merob, et Michol ei promittitur.

LIII. Ubi Michol uxorem Dauid accepit.

 LIu. Saul Dauidem iubet occidi.

Lu. Ubi Dauid iterum pugnat contra Philisteos.

LuI. Hic per uxorem Michol, Dauid liberatur.

LuII. Positus cum Samuele Dauid, et ipse et qui ad eum missi fuerant, et Saul ueniens, prophetare ceperunt.

LuIII. Saul Ionathe irascitur ob excusationem Dauid.

LIX. De signo sagittarum inter Dauid et Ionatham.

LX. Ubi Dauid panes propositionis comedit.

LXI. Ubi Dauid apud Achis regem Geth demonem se finxit habere.

LXII. Ubi Dauid profugos sibi collegit.

LXIII. Ubi sacerdotes Domini a Deg occiduntur.

LXIu. Ex precepto Domini, Dauid cum suis ad Philisteos pergit.

 LXu. Hic accipit Ephod ab Abiathar sacerdote et orat Dauid.

LXuI. Zyphei Dauid se tradituros Sauli promittunt.

LXuII. In spelunca positus Dauid Sauli clamydem precidit.

LXuIII. Locutio Dauid ad Saul, quod ei pepercerit.

LXIX. De penitudine Saul erga Dauid.

LXX. Ceptum Nabal.

LXXI. Nabal negat Dauid alimoniam.

LXXII. Moritur Nabal, et uxorem eius accepit Dauid.

LXXIII. Dauid acceptam Michol filiam Saul, et Abigail, sed et Ahinem habet uxorem.

LXXIu. Ubi Saul Michol alteri dedit uxorem.

LXXu. Dormiente omni exercitu, Dauid a capite Saul hastam tulit.

 LXXuI. Ubi expergefactus Saul alloquitur Dauidem.

LXXuII. Ubi moritur Samuel.

LXXuIII. Ubi pythonissam consulit Saul.

LXXIX. Ubi prohibetur Dauid in bellum ire contra Isrel.

LXXX. Insurgentes Amalecite a Dauid superantur.

LXXXI. Ubi eruit Dauid predam.

LXXXII. Ubi superatur et occiditur Saul. Ibi explicit liber primus Samuel.

LXXXIII. Ubi occidit Dauid nuntium, qui nuntiauerat Saul mortuum.

LXXXIu. Post mortem Saul ungitur Dauid, et regnat.

LXXXu. Ubi commemorat Dauid se a populo Iuda unctum esse.

LXXXuI. Ubi factum est bellum inter Isboseth et Dauid.

 LXXXuII. Ubi occidit Abner Asel fratrem Ioab a parte Dauid.

LXXXuIII. Nomina filiorum Dauid sex, qui nati sunt ex diuersis matribus.

LXXXIX. Ubi occiditur Abner a Ioab principe militie Dauid.

XC. Miphiboseth Ionathe filius inuenitur.

XCI. Hic occiditur Isboseth filius Saul.

XCII. Ubi interficit Dauid occisores Isboseth.

XCIII. Ubi ab omni populo Isrel rex ungitur et constituitur Dauid.

XCIu. Ubi Hiram rex prebet ligna domui Dauid.

XCu. Ubi nomina filiorum Dauid de diuersis matribus.

 XCuI. Hic transfertur arca testamenti de domo Aminadab.

XCuII. Hic ostenditur Michol filia Saul sterilis.

XCuIII. Ubi admonetur Dauid per prophetam, quod templum Domini ipse facturus non sit.

XCIX. Oratio Dauid post allocutionem prophete.

C. Consummatio orationis Dauid.

CI. Ubi ostenditur, quod multa spolia et munera sanctificauerit Domino.

CII. Ubi refertur Scriptura ad Miphiboseth filium Ionathe.

CIII. Ubi contrahitur bellum aduersus Amnon filium Ammon.

CIu. Hic uidit Dauid Bersabee uxorem Urie Hetthei.

Cu. Nathan Propheta alloquitur Dauid de uxore uiri  Hetthei.

CuI. Ubi agnoscit peccatum Dauid.

CuII. Filius Dauid natus de Bersabee moritur.

CuIII. De Bersabee nascitur Salomon.

CIX. Hic Ammon sororem suam amare cepit.

CX. Ubi Thamar pellitur ab Ammon, et suscipitur ab Absalom fratre suo.

CXI. Hic occiditur Ammon ab Absalom.

CXII. Ubi Ioab immittit mulierem simulantem luctum pro Absalom.

CXIII. Hic Dauid a muliere Thecuite placatur super Absalom.

CXIu. Ubi segetem Ioab Absalom iubet incendi.

CXu. Hic Absalom mentitur uotum sacrificii, ut iret in Hebron et se faceret regem.

 CXuI. Ubi fugit Dauid Absalom.

CXuII. Hic mittit Dauid contra Absalom.

CXuIII. Ubi Semei conuitiatur Dauid.

CXIX. Consilium Architophel datum, ut ingrediatur Absalom ad concubinas patris sui.

CXX. Ubi Architophel se persecuturum Dauid promittit, quod Chusai improbat.

CXXI. Ubi Architophel laqueo se interfecit

CXXII. Prodeunt Ioab et Abisai aduersus Absalom.

CXXIII. Hic Absalom inuenitur quercu suspensus.

CXXIu. Ubi Absalom nuntiatur occisus.

CXXu. Ioab princeps militie irascitur, eo quod lugeret Dauid Absalom.

CXXuI. Ubi optat populus reuertere ad Dauid.

CXXuII. Hic Semei dimitti sibi rogat pro irrogata  iniuria.

CXXuIII. Ubi tradit Berzellai filium suum Chaman Dauid regi.

CXXIX. Siba populum Isrel separauit a Dauid.

CXXX. Ubi occiditur Amasias a Ioab.

CXXXI. Mulier alloquitur Ioab, que et caput Sibe protulit.

CXXXII. Ubi Gabaonite septem ex semine Saul petunt in penam, quos et accipiunt.

CXXXIII. Ubi ossa Saul, et Ionathe colligit Dauid.

CXXXIu. Hic Psalmus incipit XuII.

CXXXu. Dauid aquam sibi dari iubet de cisterna, que est in Beth-Leem.

CXXXuI. Ubi iubet Dauid numerari populum.

CXXXuII. Per Gad prophetam Dominus in tribus correctionibus loquitur Dauid.



[a 1Kb] RECAPITULATIO DE LIBRO PRIMO MALACHIM.


 I. De Helcana et uxoribus eius et de Heli sacerdote et de natiuitate Samuelis.

II. De cantico Anne, et de iniquitatibus filiorum Heli.

III. De Samuele et imputatione diuina ad Heli per eum directa, ubi de Christo prenuntiat [Al. pronuntiat].

Iu. De Samuele, ubi eum Deus quarto uocat in uisu. Et de Philistinorum bello et arca capta, et de Heli morte [Al. ad. sacerdotis].

u. De Dei [Al. tacet Dei] idolo Dagon ad presentiam arce confracto, et de plagis Philistinis illatis.

uI. De arce reditu in Bethsamis, et de plaga illic irrogata.

uII. De arce transmigratione in Cariathiarim in domum Aminadab, et de bello in quo Philisthiim percussi  sunt. Et de gestis Samuel.

uIII. De filiis Samuelis, et ubi populus regem postulat. Et de Saule et asinarum inquisitione.

IX. De Saule uncto in regem, et inter prophetas prophetante, et quomodo in Maspha confirmatur eius regnum.

X. De Naas rege Ammon, quomodo oppugnauit Iabis  urbem, et de confirmatione regni Saul in Galgalis.

XI. De Samuelis preceptis ad populum, et de signis de celo ostensis.

XII. De Ionatha et Saule, quomodo Philistinos percusserint: et de Saule, ubi holocausta male presumpsit offerre.

XIII. De Ionatha, ubi per eum Dominus Philistinorum castra percussit, et Saul uoluit eum pro gusto mellis occidere.

XIu. De Saule, quomodo omnes humiliauit in circuitu nationes, et quos ipse habuerit filios, uel principes. Et de interitu Amalech in ultiones [Al. Amalecite ultionem] Hebreorum de Aegypto uenientium [Al. Rege prouenientium], et de Agag Rege.

 Xu. De Samuele, ubi Saulem deseruit, et Dauid unxit, et de spiritu nequam qui Saulem uexabat.

XuI. De bello Philistinorum contra Saulem: ubi Dauid Goliath interfecit, et audit in decem millibus.

XuII. De Ionathe et Dauid amore, et de odiis Saul in Dauid, et [Al. ad. ubi] in centum preputiis accepit Michol, que patris dolum prodens saluum fecit Dauid.

 XuIII. De transfugio Dauid ad Samuel et delicto [Al. tacet delicto] qui missi prophetauerunt, ubi et Saul ueniens prophetauit. Et de pacto et signo inter Ionathan et Dauid.

XIX. De fuga Dauid, et que de Achimelech sacerdote referuntur. Et quomodo Dauid immutauit uultum suum coram Acis regem, et cum suis omnibus transiuit ad regem Moab.

XX. De Gad Propheta: ubi commonuit Dauid fugere in terra Iuda in saltu, et Dec prodente, occisus est Achimelech cum reliquis octoginta sacerdotibus, et quomodo Dauid, percussis Philistinis, saluauit Ceilam.

XXI. De Saule, quomodo uoluit Dauid in Ceila capere, qui [Al. quin] eum fugit in Deserto Ziph: ubi Ionathan  ad eum uenit, et ut de Saulis clamide Dauid in spelunca oram excidit.

XXII. De Samuelis morte et sepulcro eius in Rama: et que de Nabal Carmelio ac de Abigel referuntur.

XXIII. De Dauid, ubi Abigel, et Achinem uxores accepit, et ubi Saulis persequentis se, scyphum, et hastam abstulit.

XXIu. De tranfugio Dauid in Geth ad Achis regem Philisthiim, et que illic gesserit: et de Saule, et Pythonissa.

XXu. De Philistinis aduersum Saul congregatis, et de Dauid ubi, percusso Amalec, hominem [Al. omnem] captiuitatem, et uxores suas reduxit in Seceleg.

XXuI. De bello Philistinorum, in quo Saul cum tribus filiis occisus est [Al. occubuit], et quomodo Dauid  planxerit Saul et Ionathan.

XXuII. De reditu Dauid in Chebron ubi secundo unctus est, et de Abner, et Miphiboseth et Ioab, et de prelio ubi luserunt pueri, et Asel occubuit.

XXuIII. De filiis Dauid in Chebron natis, et quomodo recepit Melchol, et de Abner a Ioab interfecto, et de morte Isboseth filii Saul.

XXIX. De cunctis tribubus, ut se dediderunt Dauid [Al. secuti Dauid], et quomodo ingressus est in Sion, et de Chiram et de artificibus et lignis, et de uxoribus uel filiis qui nati sunt Dauid [Al. ei tantum] in Ierusalem.

 XXX. De Nathan propheta, ubi prohibet Dauid edificare templum, et prophetat de Christo: et quomodo Dauid omnes in circuitu humiliauerit nationes.

XXXI. De Miphiboseth filio Ionathe, et de Anon rege Ammon, quomodo inlusit pueris Dauid, et de preliis ob uindictam insecutis.

XXXII. De Bethsabee Urie [Al. ad. uxore], et parabola per Nathan, et de morte pueri de stupro nati.

XXXIII. De urbe Rabbat a Dauid capta et de natiuitate Salomonis  [Al. absunt uncinis inclusa] et de Absalon quomodo interfecit Ammon.

XXXIu. De fuga Absalon ad Tolmai regem Syrie in Gessur, et de muliere Thecuite, que pro eo Dauid regi locuta est.

 XXXu. De Absalon pulchritudine, et quos habuerit filios: et quomodo patrem regno expulit.

XXXuI. De consilio Achitophel, et Usai dato Absalon, et de Acimaas et Ionathan exploratoribus Dauid.

XXXuII. De bello in quo Absalon periit, et quomodo eum Dauid luxit.

XXXuIII. De reditu Dauid in Ierusalem, et recuperatione Regni.

XXXIX. De Seba, qui cum parte populi rebellauit contra Dauid: et de Amasa, quem interfecit Ioab: et de fame, que accidit pro Gabaonitis: quos ultus est Dauid in septem crucifixos de stirpe Saul.

XL. De prelio Philistinorum, in quo Dauid patuit discrimini, et de reliquis bellis, et de cantico, quod  cantauit Domino [Al. tacet, quod cantauit Domino], et prophetia de Christo.

XLI. De uiris qui fortissimi in preliis cum Dauid fuerint. Et de eorum uirtutibus.

XLII. De indignatione diuina, cur Dauid populum iusserit numerari, et de optione per Nathan [Al. pro Gad] tribus modis oblata, et de interfectione [Al. ad. in] septuaginta millium per angelum illata, et de area Orne [Al. sacrificio oblato a Dauid, in area Arctina] Iebusei.



INCIPIUNT LIBRI DUO SAMUELIS qui alias dicuntur una LIBER SAMUELIS uel LIBER I MALACHIM.



LIBER PRIMUS.

 [T. I, Cap. I.] Fuit uir unus de Ramathaim-Sophim,  de monte Ephraim, et nomen eius Elcana, filius Ieroam,  filii Eliu, filii [a 6Kb] Thou, filii Suph, Ephrateus, et habuit duas uxores, nomen uni Anna, et nomen secunde Phenenna. Fueruntque Phenenne filii: Anne autem non erant liberi [h. Paruuli]. Et ascendebat uir ille de ciuitate sua statutis diebus, ut adoraret et sacrificaret Domino exercituum in Silo. Erant autem ibi duo filii Heli, Ophni et Phinees, sacerdotes Domini. uenit ergo dies, et immolauit Elcana, deditque Phenenne uxori sue, et cunctis filiis eius, et filiabus partes: Anne autem dedit partem unam [h. partem unam duplicem] tristis, quia Annam diligebat. Dominus autem concluserat uuluam eius. Affligebat quoque eam emula eius, et uehementer angebat, in tantum, ut exprobraret quod conclusisset Dominus uuluam eius: sicque faciebat per singulos annos,  cum redeunte tempore ascenderunt templum Domini, et sic prouocabat eam. Porro illa flebat, et non capiebat cibum. Dixit ergo ei Elcana uir suus: Anna, cur fles? et quare non [b 1Kb] comedis? et quam ob rem affligitur cor tuum? Numquid non ego melior sum tibi quam decem filii? Surrexit autem Anna postquam comederat in Silo, et biberat. Et Heli sacerdote sedente super sellam ante postes templi Domini, cumque esset amaro animo, orauit ad Dominum, flens largiter, et uotum uouit, dicens: Domine exercituum, si respiciens uideris afflictionem famule tue, et recordatus mei fueris, nec oblitus ancille tue, dederisque serue tue sexum uirilem, dabo eum Domino omnibus diebus uite eius, et nouacula non ascendet super caput eius. Factum est ergo, cum  illa multiplicaret preces coram Domino, ut Heli obseruaret os eius. Porro Anna loquebatur in corde suo, tantumque labia illius mouebantur, et uox penitus  non audiebatur. Aestimauit igitur eam Heli temulentam, dixitque ei: Usquequo ebria eris: digere paulisper uinum quo mades. Respondens Anna, Nequaquam, inquit, domine mi, nam mulier infelix nimis ego sum, uinumque et omne quod inebriare potest, non bibi; sed effudi animam meam in conspectu Domini. Ne reputes ancillam tuam quasi unam de filiabus Belial: quia ex multitudine doloris et meroris mei, locuta sum usque in presens. Tunc Heli ait ei: uade in pace, et Deus Isrel det tibi petitionem [uulg. addit. tuam], quam rogasti eum. Et illa dixit: Utinam inueniat ancilla tua gratiam in oculis tuis! Et abiit mulier in uiam suam, et comedit, uultusque illius non sunt amplius in diuersa mutati. [T. II.] Et surrexerunt mane, et adorauerunt  coram Domino, reuersique sunt, et uenerunt in domum suam Ramatha. Cognouit autem Elcana Annam uxorem suam, et recordatus est eius Dominus. Et factum est post circulum dierum, concepit Anna, et peperit filium, uocauitque nomen eius Samuel, eo quod a Domino postulasset eum. Ascendit autem uir [c 1Kb] eius Elcana, et omnis domus eius, ut immolaret Domino hostiam solemnem, et uotum suum, et Anna non ascendit: dixit enim uiro suo: Non uadam, donec ablactetur infans, et ducam eum, et appareat ante conspectum Domini, et maneat ibi iugiter. Et ait ei [uulg. tacet ei] Elcana uir suus: Fac quod bonum tibi uidetur, et mane donec ablactes eum: precorque, ut impleat Dominus uerbum suum. Mansit ergo mulier, et lactauit filium suum,  donec amoueret eum a lacte. [T. III.] Et adduxit eum secum, postquam ablactauerat, in uitulis tribus, [d 4Kb] et tribus modiis farine, et amphora uini, et adduxit  eum in domum Domini in Silo. Puer autem erat adhuc infantulus: et immolauerunt uitulum, et obtulerunt puerum Heli. Et ait [uulg. add. Anna]: Obsecro, mi domine, uiuit anima tua, domine: ego sum illa mulier que steti coram te hic orans Dominum. Pro puero isto oraui, et dedit mihi Dominus petitionem meam quam postulaui eum. Idcirco et ego commodaui eum Domino, cunctis diebus quibus fuerit accommodatus Domino. Et adorauerunt ibi Dominum. Et orauit Anna, et dixit:

[T. Iu. Cap. II.] Exsultauit cor meum in Domino,
   et exaltatum est [a 1Kb] cornu meum in Deo meo.
Dilatatum est os meum super inimicos meos:
   quia letata sum in salutari tuo.
Non est sanctus, ut est Dominus:
    neque enim est alius extra te,
   et non est fortis sicut Deus noster.
Nolite multiplicare loqui sublimia, gloriantes.
Recedant uetera de ore uestro:
   quoniam Deus scientiarum Dominus est,
   et ipsi preparantur cogitationes.
Arcus fortium superatus est,
   et infirmi accincti sunt robore.
Saturati prius, pro pane [h. Saturati pro pane] se locauerunt:
   et famelici saturati sunt.
Donec sterilis peperit plurimos [h. septem]:
   et que multos habebat filios, infirmata est.
Dominus mortificat et uiuificat,
   deducit ad infernum, et reducit.
 Dominus pauperem facit, et ditat,
   humiliat et subleuat.
Suscitat [b 1Kb] de puluere egenum,
   et de stercore eleuat pauperem:
Ut sedeat cum principibus,
   et solium glorie teneat.
Domini enim sunt cardines terre [h. Domini enim sunt afflicti terre],
   et posuit super eos orbem.
Pedes sanctorum suorum seruabit,
   et impii in tenebris conticescent:
   quia non in fortitudine roborabitur uir.
Dominum formidabunt aduersarii eius,
   super ipsos in celis tonabit.
Dominus iudicabit fines terre,
    et dabit imperium regi suo,
   et sublimabit cornu Christi sui.
Et abiit Elcana Ramatha in domum suam: puer autem erat minister in conspectu Domini ante faciem Heli sacerdotis. [T. u.] Porro filii Heli, filii Belial,  nescientes Dominum, neque officium sacerdotum ad populum; sed quicumque immolasset uictimam, ueniebat puer sacerdotis, dum coquerentur carnes, et habebat fuscinulam tridentem in manu sua, et mittebat eam in lebetem, uel in caldariam, aut in ollam, siue in cacabum: et omne quod leuabat fuscinula, tollebat sacerdos sibi. Sic faciebant uniuerso Isreli uenientium in Silo. Etiam antequam adolerent adipem, ueniebat puer sacerdotis, et dicebat immolanti: Da mihi carnem, ut coquam sacerdoti: non enim accipiam a te carnem coctam, sed crudam. Dicebatque illi immolans: Incendatur [c 1Kb] primum iuxta morem hodie adeps, et tolle tibi quantumcumque desiderat anima tua. Qui respondens aiebat ei: Nequaquam: nunc enim dabis, alioquin tollam  ui. Erat ergo peccatum puerorum grande nimis coram Domino: quia detrahebant [uulg. retrahebant] homines sacrificio Domini. Samuel autem ministrabat ante faciem Domini, puer, accinctus ephod lineo. [T. uI.] Et tunicam paruam faciebat ei mater sua, quam afferebat statutis diebus, ascendens cum uiro suo, ut immolaret hostiam solemnem. Et benedixit Heli Elcane et uxori eius, dixitque [uulg. addit ei]: Reddat Dominus tibi semen de muliere hac, pro fenore quod commodasti Domino. Et abierunt in locum suum. uisitauit ergo Dominus Annam et concepit, et peperit tres filios, et duas filias, et magnificatus est puer Samuel apud Dominum. Heli autem erat senex ualde, et audiuit omnia que faciebant filii sui uniuerso Isreli: et quomodo dormiebant  cum mulieribus, que obseruabant ad ostium tabernaculi, et dixit eis: Quare facitis res huiuscemodi, quas ego audio, res pessimas, ab omni populo? Nolite, filii mei: non enim est bona fama, quam ego audio, ut transgredi faciatis populum Domini. Si peccauerit uir in uirum, placari ei potest Deus: si autem in Dominum peccauerit uir, quis orabit pro eo? Et non audierunt uocem patris sui: quia uoluit Dominus occidere eos. Puer autem Samuel proficiebat, atque crescebat, et placebat tam Domino quam hominibus. [T. uII.] uenit autem uir Dei ad Heli, et ait ad eum: Hec dicit Dominus: Numquid non aperte reuelatus sum domui patris tui, cum essent in Aegypto in domo Pharaonis? Et elegi eum ex omnibus tribubus Isrel mihi in sacerdotem, ut ascenderet  ad altare meum, et adoleret mihi incensum, et portaret ephod coram me, et dedi domui patris tui omnia de sacrificiis filiorum Isrel. Quare calce abiicitis [uulg. abiecistis] uictimam meam, et munera mea que precepi, ut offerrentur in templo, et magis  honorastis filios tuos quam me, ut comederetis primitias omnis sacrificii Isrel populi mei? Propterea ait Dominus Deus Isrel: Loquens locutus sum, ut domus tua, et domus patris tui ministraret in conspectu meo, usque in sempiternum. Nunc autem dicit Dominus: Absit hoc a me: sed quicumque glorificauerit me, glorificabo eum; qui autem contemnunt me, erunt ignobiles. Ecce dies ueniunt, et precidam brachium tuum, et brachium domus patris tui, ut non sit senex in domo tua. Et uidebis [a 1Kb] emulum tuum in templo, in uniuersis prosperis Isrel et non erit senex in domo tua omnibus diebus. uerumtamen non auferam penitus uirum ex te ab altari meo: sed [h. non habet] ut deficiant oculi tui, et tabescat anima tua, et pars magna domus tue morietur, cum  ad uirilem etatem uenerit. Hoc autem erit tibi signum, quod uenturum est duobus filiis tuis, Ophni et Phinees: in die una morientur ambo. Et suscitabo mihi sacerdotem fidelem, qui iuxta cor meum et animam meam faciat, et edificabo ei domum fidelem, et ambulabit [h. et ambulabo] coram Christo meo cunctis diebus. Futurum est enim, ut quicumque remanserit in domo tua, ueniat ut oretur pro eo, et offerat nummum argenteum, et tortam panis [h. ueniat ut adoret eum, et accipiat ab eo nummum argenteum, et tortam panis], dicatque: Dimitte me, obsecro, ad unam partem sacerdotalem, ut comedam buccellam panis.

[Cap. III.] Puer autem Samuel ministrabat Domino coram Heli, et sermo Domini erat pretiosus  in diebus illis, non erat uisio manifesta. Factum est ergo in die quadam Heli iacebat in loco suo, et oculi eius caligauerant, nec poterat uidere lucernam Dei antequam exstingueretur [h. et antequam lucerna Dei exstingueretur]. Samuel autem dormiebat in templo Domini, ubi erat arca Dei. Et uocauit Dominus Samuel. [T. uIII.] Qui respondens, ait: Ecce ego. Et cucurrit ad Heli, et dixit: Ecce ego: uocasti enim me. Qui dixit: Non uocaui, reuertere, dormi. Et abiit, et dormiuit. Et adiecit Dominus uocare rursum Samuelem. Consurgensque Samuel, abiit ad Heli, et dixit. Ecce ego, qui uocasti me. Qui respondit: Non uocaui te, fili mi: reuertere, dormi. Porro Samuel necdum sciebat Dominum, neque reuelatus fuerat ei sermo Domini. Et adiecit Dominus, et uocauit  adhuc [h. non habet] Samuelem tertio. Qui consurgens, abiit ad Heli, et ait: Ecce ego, quia uocasti me. Intellexit igitur Heli quia Dominus uocaret puerum, et ait ad Samuelem: uade, dormi, et si deinceps uocauerit te, dices: Loquere, Domine, quia audit seruus tuus. Abiit ergo Samuel, et dormiuit in loco suo. [T. IX.] Et uenit Dominus, et stetit,  et uocauit, sicut uocauerat secundo, Samuel, Samuel. Et ait Samuel: Loquere [uulg. add. Domine], quia audit seruus tuus. Et dixit Dominus ad Samuelem: Ecce ego facio uerbum in Isrel: quod quicumque audierit, tinnient ambe aures eius. In die illo suscitabo aduersum Heli omnia que locutus sum super domum eius: incipiam et complebo. Predixi enim ei quod iudicaturus essem domum eius in eternum propter iniquitatem, eo quod nouerat indigne agere filios suos, et non corripuit [uulg. corripueris] eos. Idcirco iuraui domui Heli, quod non expietur iniquitas domus eius uictimis et muneribus usque in eternum. Dormiuit autem Samuel usque mane, aperuitque ostia domus Domini. Et Samuel timebat indicare uisionem Heli. uocauit  ergo Heli Samuelem, et dixit: Samuel, fili mi. Qui respondens, ait: Presto sum. Et interrogauit eum: Quis est sermo, quem locutus est ad te [uulg. add. Dominus]? oro te, ne celaueris me. Hec faciat tibi Deus, et hec addat, si absconderis a me sermonem, ex omnibus uerbis que dicta sunt tibi. Indicauit itaque ei Samuel [b 1Kb] uniuersos sermones, et non abscondit ab eo. Et ille respondit: Dominus est: quod bonum est in oculis suis, faciat. Creuit autem Samuel, et Dominus erat cum eo, et non cecidit ex omnibus uerbis eius in terram. Et cognouit uniuersus Isrel a Dan usque Ber-Sabee, quod fidelis Samuel propheta esset Domini. Et addidit Dominus, ut appareret in Silo, quoniam reuelatus fuerat Dominus Samueli in Silo, iuxta uerbum Domini. Et  euenit sermo Samuelis uniuerso Isreli. [T. X, Cap. Iu.] [c 4Kb] Et factum est in diebus illis, conuenerunt Philisthim in pugnam: egressus est namque Isrel obuiam Philisthim in prelium, et castrametatus est iuxta lapidem Adiutorii. Porro Philisthim uenerunt in Aphec, et instruxerunt aciem contra Isrel. Inito autem certamine, terga uertit Isrel Philistheis, et cesa sunt in illo certamine passim per agros, quasi quatuor millia uirorum. Et reuersus est populus ad castra: dixeruntque maiores natu de Isrel: quare percussit nos Dominus hodie coram Philisthim? Afferamus ad nos de Silo arcam federis Domini, et ueniat in medium nostri, ut saluet nos de [d 1Kb] manu inimicorum nostrorum. Misit ergo populus in Silo, et tulerunt inde arcam federis  Domini exercituum sedentis super cherubim: erantque duo filii Heli cum arca federis Dei, Ophni et Phinees. Cumque uenisset arca federis Domini in castra, uociferatus est omnis Isrel clamore grandi, et personuit terra. [T. XI.] Et audierunt Philisthim uocem clamoris, dixeruntque: Quenam est hec uox clamoris magni in castris Hebreorum? Et cognouerunt  quod arca Domini uenisset in castra. Timueruntque Philisthim, dicentes: uenit Deus in castra. Et ingemuerunt, dicentes: ue nobis: non enim fuit tanta exsultatio heri et nudiustertius; ue nobis, qui nos seruabit de manu deorum sublimium istorum? hi sunt dii, qui percusserunt Aegyptum omni plaga, in deserto. Confortamini, et estote uiri, Philisthim: ne seruiatis Hebreis, sicut illi seruierunt [a 5Kb] uobis: confortamini, et bellate. Pugnauerunt ergo Philisthim, et cesus est Isrel, et fugit unusquisque in tabernaculum suum. [T. XII.] Et facta est plaga magna nimis, et ceciderunt de Isrel triginta millia peditum. Et arca Dei capta est: duo quoque filii Heli mortui sunt, Ophni et Phinees. Currens autem uir de Beniamin ex acie, uenit in Silo in die illo  scissa ueste, et conspersus puluere caput. Cumque ille uenisset, Heli sedebat super sellam contra uiam spectans. Erat enim cor eius pauens pro arca Dei. uir autem ille postquam ingressus est, nuntiauit urbi, et ululauit omnis ciuitas. Et audiuit Heli sonitum clamoris, dixitque: Quis est hic sonitus tumultus huius? At ille festinauit, et uenit, et annuntiauit Heli. Heli autem erat nonaginta et octo annorum, et oculi eius caligauerant, et uidere non poterat. Et dixit ad Heli; Ego sum qui ueni de prelio, et ego qui de acie fugi hodie. Cui ille ait: Quid actum est, fili mi? Respondens autem qui nuntiabat: Fugit, inquit, Isrel coram Philisthim, et ruina magna facta est in populo: insuper et duo filii tui mortui sunt, Ophni et Phinees, et arca Dei capta est. [T.  XIII.] Cumque ille nominasset arcam Dei, cecidit de sella retrorsum iuxta ostium, et fractis ceruicibus mortuus est. Senex enim erat uir et grandeuus, et ipse iudicauit Isrel quadraginta annis. Nurus autem eius, uxor Phinees, pregnans erat, uicinaque partui, et audito nuntio, quod capta esset arca Dei, et mortuus socer suus, et uir suus, incuruauit se, et peperit: irruerant enim in eam dolores subiti [h.  sui.] In ipso autem momento mortis eius, dixerunt ei que stabant circa eam: Ne timeas, quia filium peperisti. Que non respondit eis, neque animaduertit. Et uocauit puerum, [b 1Kb] Ichabod, dicens: Translata est gloria de Isrel, quia capta est arca Dei, et pro socero suo et pro uiro suo, et ait: Translata est gloria ab Isrel, eo quod capta esset arca Dei.

[T. XIu, Cap. u.] Philisthim autem tulerunt arcam Dei, et asportauerunt eam a lapide Adiutorii in Azotum. Tuleruntque Philisthim arcam Dei, et intulerunt eam in templum Dagon, et statuerunt eam iuxta Dagon. Cumque surrexissent diluculo Azotii altera die, ecce Dagon iacebat pronus in terra ante arcam Domini, et tulerunt Dagon, et restituerunt eum in loco suo. Rursumque mane die alio consurgentes,  inuenerunt Dagon iacentem super faciem suam in terra coram arca Domini: caput autem Dagon, et due palme manuum eius abscisse erant super limen: porro Dagon truncus solus remanserat in loco suo. Propter hanc causam non calcant sacerdotes Dagon, et omnes qui ingrediuntur templum eius, super limen Dagon in Azoto, usque in hodiernum diem. Aggrauata est autem manus Domini super Azotios, et demolitus est eos, et percussit in secretiori parte natium Azotum, et fines eius [c 3Kb] . [T. Xu.] uidentes autem uiri Azotii huiuscemodi plagam, dixerunt: Non maneat arca Dei Isrel apud nos: quoniam dura est manus eius super nos, et super Dagon deum nostrum. Et mittentes congregauerunt omnes satrapas Philistinorum ad se, et dixerunt:  Quid faciemus de arca Dei Isrel? Responderuntque Getthei: Circumducatur [h. In Geth circumducatur] arca Dei Isrel. Et circumduxerunt arcam Dei Isrel. Illis autem circumducentibus eam, fiebat manus Domini per singulas ciuitates interfectionis magne nimis [h. In ciuitate interfectionis magne nimis]; et percutiebat uiros uniuscuiusque urbis, a paruo [h. uiros ciuitatis a paruo] usque ad maiorem, et computrescebant  prominentes extales eorum. Inieruntque [a 40Kb] Getthei consilium, et fecerunt sibi sedes pelliceas. Miserunt ergo arcam Dei in Accaron.  Cumque uenisset arca Dei in Accaron, exclamauerunt Accaronite, dicentes: Adduxerunt ad nos arcam Dei Isrel, ut interficiat nos et populum nostrum. Miserunt itaque, et congregauerunt omnes satrapas Philistinorum, qui dixerunt: Dimittite [h. Mittite] arcam Dei Isrel, et reuertatur in locum suum, et non interficiat nos cum populo nostro. Fiebat enim pauor mortis in singulis urbibus [h. in tota ciuitate], et grauissima ualde manus Dei. uiri quoque, qui mortui non fuerant, percutiebantur in secretiori parte natium, et ascendebat ululatus uniuscuiusque ciuitatis [h. ululatus ciuitatis] in celum.

 [Cap. uI.] Fuit ergo arca Domini in regione Philistinorum eptem mensibus. [b 38Kb] Et uocauerunt Philisthim sacerdotes et diuinos, dicentes: Quid faciemus de arca Domini? indicate nobis quomodo remittemus eam in locum suum. [T. XuII.] Qui dixerunt: Si remittitis arcam Dei Isrel, nolite dimittere eam uacuam, sed quod debetis [h. non habet] reddite [h. reddetis] ei pro peccato, et tunc curabimini, et scietis quare non recedat manus eius a uobis. Qui dixerunt: Quid est quod pro delicto reddere debeamus ei? Responderuntque illi: Iuxta numerum prouinciarum Philisthim, quinque anos aureos facietis, et quinque mures aureos: quia plaga una fuit omnibus uobis, et satrapis uestris. Facietisque [c 1Kb] similitudinem anorum uestrorum, et similitudinem  murium, qui demoliti sunt terram. Et dabitis Deo Isrel gloriam, si forte releuet manum suam a uobis, et a diis uestris, et a terra uestra. Quare grauatis corda uestra, sicut aggrauauit Aegyptus, et Pharao cor suum? Nonne postquam percussus est, tunc dimisit eos [h. Nonne quando illusit eis, tunc dimisit illos?], et abierunt? Nunc ergo arripite, et facite plaustrum nouum et unum, duas uaccas fetas, quibus non est impositum iugum, iungite in plaustro, et recludite uitulos earum domi. Tolletisque arcam Domini, et ponetis in plaustro,  et uasa aurea, que exsoluistis [Ms. exsoluetis] ei pro delicto, ponetis in capsellam ad latus eius: et dimittite eam ut uadat. Et aspicietis, et siquidem per uiam finium suorum ascenderit contra Beth-Sames, ipse fecit nobis malum hoc grande: sin autem, minime: sciemus quia nequaquam manus eius tetigit nos, sed casu accidit. Fecerunt ergo illi hoc modo, et tollentes duas uaccas, que lactabant uitulos, iunxerunt ad plaustrum, uitulosque earum concluserunt domi. Et posuerunt arcam Domini super plaustrum, et capsellam, que habebat mures aureos et similitudinem anorum. Ibant autem in directum uacce, per uiam que ducit Beth-Sames, et itinere uno gradiebantur, pergentes et mugientes: et non declinabant [Ms. declinauerunt] neque ad dexteram neque ad sinistram,  sed et satrape Philisthim sequebantur usque ad terminos Beth-Sames. [T. XuIII.] Porro Bethsamite metebant triticum in ualle, et eleuantes oculos, uiderunt arcam, et gauisi sunt cum uidissent. Et plaustrum uenit in agrum Iosue Bethsamite, et stetit ibi. Erat autem ibi lapis magnus, et conciderunt ligna plaustri, uaccasque imposuerunt super ea holocaustum Domino [h. uaccasque imposuerunt holocaustum Domino]. Leuite autem deposuerunt arcam [d 1Kb] Dei, et capsellam que erat iuxta eam, in qua erant uasa aurea, et posuerunt super lapidem grandem. uiri autem Bethsamite obtulerunt holaucausta, et immolauerunt uictimas in die illa Domino. Et quinque satrape Philistinorum uiderunt, et reuersi sunt in Accaron in die illo. Hi sunt autem ani aurei, quos  reddiderunt Philisthim pro delicto, Domino: Azotus unum, Gaza unum, Ascalon unum, Geth unum, Accaron unum, et mures aureos secundum numerum urbium Philisthim, quinque prouinciarum, ab urbe murata usque ad uillam, que erat absque muro, et usque ad Abel magnum, super quem posuerunt arcam Domini, que erat usque in illum diem in agro Iosue Bethsamitis. Percussit autem de uiris Bethsamitibus, eo quod uidissent arcam Domini, et percussit de populo septuaginta uiros [h. septuaginta  uiros, et quinquaginta millia uiros], et quinquaginta millia plebis. Luxitque populus, eo quod percussisset Dominus plebem plaga magna [h. in populo plaga magna]. Et dixerunt uiri Bethsamite: Quis poterit stare in conspectu Domini Dei sancti huius? et ad quem ascendet a nobis? Miseruntque nuntios ad habitatores Cariath-Iarim, dicentes: Reduxerunt Philisthim arcam Domini, descendite, et ducite [uulg. reducite] eam ad uos.

[T. XIX, Cap. uII.] uenerunt ergo uiri Cariath-Iarim, et duxerunt [uulg. reduxerunt] arcam Domini, et intulerunt eam in domum [a 1Kb] Abinadab in Gabaa: Eleazarum autem filium eius sanctificauerunt, ut custodiret arcam Domini. Et factum est, ex qua die mansit arca [b 1Kb] in Cariath-Iarim, multiplicati sunt  dies  et requieuit omnis domus Isrel post Dominum. Ait autem Samuel ad uniuersam domum Isrel, dicens: Si in toto corde uestro reuertimini ad Dominum, auferte deos alienos de medio uestrum [uulg. add. Baalim], et Astharoth, et preparate corda uestra Domino, et seruite ei soli, et eruet uos de manu Philisthim. Abstulerunt ergo filii Isel Baalim et Astharoth, et seruierunt Domino soli. Dixit autem Samuel: Congregate uniuersum Isrel in [c 1Kb] Maspha, ut orem pro uobis Dominum. Et conuenerunt in Maspha: hauseruntque aquam, et effuderunt in conspectu Domini, et ieiunauerunt in die illa, et dixerunt ibi: [d 1Kb] Peccauimus Domino. Iudicauitque Samuel filios Isrel in Maspha. Et audierunt Philisthim quod congregati essent filii  Isrel in Maspha, et ascenderunt satrape Philistinorum ad Isrel. Quod cum audissent filii Isrel, timuerunt a facie Philistinorum. Dixerunt ad Samuelem: ne cesses pro nobis clamare ad Dominum Deum nostrum, ut saluet nos de manu Philistinorum. [T. XX.] Tulit autem Samuel agnum lactentem unum, et obtulit illum holocaustum integrum Domino, et clamauit Samuel ad Dominum pro Isrel, et exaudiuit eum Dominus. Factum est autem, cum Samuel offerret holocaustum, Philistheos iniere prelium contra Isrel: intonuit autem Dominus fragore magno in die illa super Philisthim, et exterruit eos, et cesi sunt [e 1Kb] a facie Isrel. Egressique uiri Isrel de Maspha, persecuti sunt Philistheos, et percusserunt eos, usque ad locum, qui erat subter Beth-Char.  Tulit autem Samuel lapidem unum, et posuit eum inter Maspha et inter Sen [Ms. Senei], et uocauit nomen eius [uulg. add. loci], lapis Adiutorii. Dixitque: Hucusque auxiliatus est nobis Dominus. Et humiliati sunt Philisthim, nec apposuerunt ultra, ut  uenirent in terminos Isrel. Facta est itaque manus Domini super Philistheos, cunctis diebus Samuelis. Et reddite sunt urbes, quas tulerant Philisthim ab Isrel, Isreli, ab Accaron usque Geth, et terminos suos: liberauit Isrel de manu Philistinorum, eratque pax inter Isrel et Amorrheum. Iudicabat [Ms. iudicauit] quoque Samuel Isrel cunctis diebus uite sue, et ibat per singulos annos circumiens Beth-El et Galgala et Maspha, et iudicabat Isrelem in supradictis locis. Reuertebaturque in Ramatha: ibi enim erat domus eius, et ibi iudicabat Isrelem: edificauit etiam ibi altare Domino.

[T. XXI, Cap. uIII.] Factum est autem cum senuisset Samuel, posuit filios suos iudices Isrel. Fuitque nomen filii eius primogeniti Iel, et nomen  secundi Abia, iudicum in Ber-Sabee. Et non ambulauerunt filii illius in uiis eius: sed declinauerunt post auaritiam, acceperuntque munera, et peruerterunt iudicium. Congregati ergo uniuersi maiores natu Isrel, uenerunt ad Samuelem in Ramatha. Dixeruntque ei: Ecce tu [uulg. nunc] senuisti, et filii tui non ambulant in uiis tuis: constitue nobis regem, ut iudicet nos, sicut et uniuerse habent nationes. Displicuitque sermo in oculis Samuelis, eo quod dixissent: Da nobis regem, ut iudicet nos. Et orauit Samuel ad Dominum. Dixit autem Dominus ad Samuelem: Audi uocem populi in omnibus que loquuntur tibi, non enim te abiecerunt, sed me, ne regnem super eos. Iuxta omnia opera sua, que fecerunt a die qua eduxi eos de [f 1Kb] Aegypto usque ad diem istum: sicut dereliquerunt  me, et seruierunt diis alienis, sic faciunt etiam tibi. Nunc ergo audi uocem eorum: uerumtamen contestare eos, et predic eis ius regis, qui regnaturus est super eos. [T. XXII.] Dixit itaque Samuel omnia uerba Domini ad populum, qui petierat a se regem, et ait: Hoc erit ius regis, qui imperaturus est uobis: Filios uestros tollet, et ponet in curribus suis, facietque sibi equites et precursores quadrigarum suarum, et constituet sibi tribunos, et centuriones, et aratores agrorum suorum, et messores segetum, et fabros armorum et curruum suorum. Filias quoque uestras faciet sibi unguentarias, et focarias, et panificas. Agros quoque uestros, et uineas, et oliueta optima tollet, et dabit seruis suis. Sed et segetes uestras, et uinearum redditus addecimabit,  ut det eunuchis et famulis suis. Seruos etiam uestros, et ancillas, et iuuenes optimos, et asinos auferet, et ponet in opere suo. Greges uestros addecimabit, uosque eritis ei serui. Et clamabitis in die illa a facie regis uestri, quem elegistis uobis: et non exaudiet  uos Dominus in die illa [a 1Kb] . Noluit autem populus audire uocem Samuelis, sed dixerunt: Nequaquam: rex enim erit super nos, et erimus nos quoque sicut omnes gentes: et iudicabit nos rex noster, et egredietur ante nos, et pugnabit bella nostra pro nobis [h. non habet, pro nobis]. Et audiuit Samuel omnia uerba populi, et locutus est ea in auribus Domini. Dixit autem Dominus ad Samuelem: Audi uocem eorum, et constitue super eos regem [h. illis regem]. Et ait Samuel ad uiros Isrel: uadat unusquisque in ciuitatem suam.

[Cap. IX]. Et erat uir de Beniamin nomine Cis, et filius Abiel, filii Seror [Ms. Seor], filii Bechorat [Ms. Beoreth], filii Aphia, filii uiri Iemini, fortis robore. Et erat ei filius uocabulo Saul, electus et bonus, et  non erat uir de filiis Isrel melior illo. Ab humero et sursum eminebat super omnem populum. Perierant autem asine Cis patris Saul: et dixit Cis ad Saul filium suum: Tolle tecum unum de pueris, et consurgens uade, et quere asinas. Qui cum transissent per montem Ephraim, et per terram Salisa, et non inuenissent, transierunt etiam per terram Salim, et non erant: sed et per terram Iemini, et minime repererunt. Cum autem uenissent in terram Suph, dixit Saul ad puerum [b 1Kb] , qui erat cum eo: ueni, et reuertamur, ne forte dimiserit pater meus asinas, et sollicitus sit pro nobis. Qui ait ei: Ecce est uir Dei in ciuitate hac, uir nobilis: et omne quod loquitur, absque ambiguitate uenit. Nunc ergo eamus illuc, si forte indicet nobis de uia nostra, propter quam uenimus.  Dixitque Saul ad puerum suum: Ecce ibimus: quid feremus ad uirum [c 1Kb] Dei? panis defecit in sitarciis nostris: et sportulam non habemus, ut demus homini Dei [h. uiro Dei], nec quidquam aliud. Rursum puer respondit Sauli, et ait: Ecce inuenta est in manu mea quarta pars stateris argenti, demus homini Dei [h. uiro Dei], ut indicet nobis uiam nostram : et dixit Saul ad puerum suum: Optimus sermo tuus. ueni, eamus. Et ierunt in ciuitatem, in qua erat uir Dei. Cumque ascenderent cliuum ciuitatis, inuenerunt puellas egredientes ad hauriendam aquam, et dixerunt eis: Num hic est  uidens? Que respondentes, dixerunt illis [h. non habet]: Hic est: ecce ante te, festina nunc: hodie enim uenit in ciuitatem, quia sacrificium est hodie populo in excelso. Ingredientes urbem, statim inuenietis eum antequam ascendat in [Ms. et uulg. tacent in] excelsum ad uescendum. Neque enim comesurus  est populus donec ille ueniat: quia ipse [d 1Kb] benedicit hostie [h. sacrificio], et deinceps comedunt qui uocati sunt. Nunc ergo conscendite, quia hodie reperietis eum. Et ascenderunt in ciuitatem. [T. XXIII]. Cumque illi ambularent in medio urbis, apparuit Samuel egrediens obuiam eis, ut ascenderet in excelsum. Dominus autem reuelauerat auriculam Samuelis ante unam diem quam ueniret Saul, dicens: Hac ipsa, que nunc est, hora, cras mittam ad te uirum de terra Beniamin, et unges eum ducem super populum meum Isrel: et saluabit populum meum de manu Philistinorum: quia respexi populum meum, uenit enim clamor eorum ad me. Cumque aspexisset Samuel Saulem, Dominus ait ei: Ecce uir quem dixeram tibi, iste dominabitur populo meo. Accessit  autem Saul ad Samuelem in medio porte, et ait: Indica, oro, mihi, ubi est domus uidentis. Et respondit Samuel Sauli dicens: Ego sum uidens: ascende ante me in excelsum: ut comedatis mecum hodie, et dimittam [h. mittam] te mane: et omnia que sunt in corde tuo, indicabo tibi. Et de asinis, quas perdidisti nudiustertius, ne sollicitus sis, quia inuente sunt [Ms. addit asine]. Et cuius erunt optima queque Isrel? nonne tibi et omni domui patris tui? Respondit autem Saul, et ait: Numquid non filius Iemini ego sum, de minima tribu Isrel, et cognatio mea nouissima inter omnes [e 1Kb] familias de tribu Beniamin? quare ergo locutus es mihi sermonem istum? Assumens itaque Samuel Saulem, et puerum eius, introduxit eos in triclinium [h. in cubiculum],  et dedit eis locum in capite eorum, qui fuerant inuitati. Erant enim quasi triginta uiri. Dixitque Samuel coco: Da partem, quam dedi tibi, et precepi, ut reponeres seorsum apud te. Leuauit autem cocus armum, et posuit ante Saul. Dixitque Samuel: Ecce quod remansit, pone ante te, et comede: quia de industria seruatum est tibi, quando populum uocaui. Et comedit Saul cum Samuele in die illa. Et descenderunt de excelso in oppidum, et locutus est cum Saule in solario [f 1Kb] . Cumque mane surrexissent, et iam dilucesceret, uocauit Samuel Saulem in solario, dicens: Surge, ut dimittam [h. mittam] te. Et surrexit Saul: egressique sunt ambo, ipse uidelicet, et Samuel. Cumque descenderent in extrema parte ciuitatis, Samuel dixit ad Saul: Dic puero ut antecedat  nos, et transeat: tu autem subsiste paulisper, ut indicem tibi uerbum Dei.

[T. XXIu, Cap. X.] Tulit autem Samuel lenticulam olei, et effudit super caput eius, et deosculatus est eum, et ait: Ecce, unxit te Dominus super hereditatem suam in principem, [g 108Kb] et liberabis populum  eius de manibus inimicorum eius, qui in circuitu sunt. Et hoc tibi signum, quia unxit te Deus in principem. Cum abieris hodie a me, inuenies duos uiros iuxta sepulcrum Rachel in finibus Beniamin, in meridie [h. in Zelza, quod interpretatur, in umbra], dicentque tibi: Inuente sunt asine, ad quas ieras perquirendas, et intermissis pater tuus asinis, sollicitus est pro uobis, et dicit: Quid faciam de filio meo? Cumque abieris inde, et ultra transieris, et ueneris ad quercum Thabor, inuenient te tibi tres uiri ascendentes ad Deum in Beth El, unus portans tres hedos, et alius tres tortas panis, et alius portans lagenam uini. Cumque te salutauerint, dabunt tibi duos panes, et accipies de manu eorum. Post hec uenies in collem Dei, ubi est statio Philistinorum:  et cum ingressus fueris ibi urbem, obuium habebis gregem prophetarum descendentium de excelso, et ante eos psalterium et tympanum, et tibiam, et citharam, ipsosque prophetantes. Et insiliet in te Spiritus Domini, et prophetabis cum eis, et mutaberis in uirum alium. Quando ergo uenerint signa hec omnia tibi, fac quecumque inuenerit manus tua, quia Dominus tecum est. Et descendes ante me in Galgala , ut offeras oblationem, et immoles uictimas pacificas [h. ad offerendas et immolandas uictimas pacificas]: septem diebus exspectabis, donec ueniam ad te, et ostendam tibi que facias. [T. XXu.] Itaque cum auertisset humerum suum, ut abiret a Samuele, immutauit ei Deus cor aliud, et uenerunt omnia signa hec in die illa. ueneruntque  ad predictum collem, et ecce cuneus prophetarum obuius ei: insiluit super eum Spiritus Dei, et prophetauit in medio eorum. uidentes autem omnes qui nouerunt eum ab heri et nudiustertius, quod esset cum prophetis, et prophetaret, dixerunt ad inuicem: Quenam res accidit filio Cis? num et Saul inter prophetas? Responditque alter [Ms. alius] ad alterum, dicens: Et quis pater eorum? propterea uersum est in prouerbium: Num et Saul inter prophetas? Cessauit autem prophetare, et uenit ad excelsum. Dixitque patruus Saul ad eum, et ad puerum eius: Quo abistis? Qui responderunt: Querere asinas quas cum non reperissemus, uenimus ad Samuelem. Et dixit ei patruus suus: Indica mihi quid dixerit tibi Samuel. Et ait Saul ad patruum suum:  Indicauit nobis quia inuente essent asine. De sermone autem regni non indicauit ei quem locutus illi fuerat Samuel. Et conuocauit Samuel populum ad Dominum in Maspha: et ait ad filios Isrel: Hec dicit Dominus Deus Isrel: Ego eduxi Isrel de Aegypto,  et erui uos de manu Aegyptiorum, et de manu omnium regum qui affligebant uos. uos autem hodie proiecistis Deum uestrum, qui solus saluauit uos de uniuersis malis et tribulationibus uestris: et dixistis: Nequaquam: sed regem constitue super nos [h. et dixistis ei quia regem constitues super nos]. Nunc ergo state coram Domino per tribus uestras, et per familias. Et applicuit Samuel omnes tribus Isrel, et cecidit sors tribus Beniamin. Et applicuit tribum Beniamin et cognationes eius et cecidit cognatio Metri, et peruenit usque ad Saul filium Cis. Quesierunt ergo eum, et non est inuentus. Et consuluerunt post hec Dominum, utrumnam uenturus esset illuc [h. illuc uir]. Responditque Dominus: Ecce absconditus est [h. inter uasa] domi. Cucurrerunt itaque et tulerunt eum inde:  stetitque in medio populi, et altior fuit uniuerso populo ab humero et sursum. [T. XXuI.] Et ait Samuel ad omnem populum: Certe uidetis quem elegerit Dominus, quoniam non sit similis ei in omni populo. Et clamauit omnis populus, et ait: uiuat rex! Locutus est autem Samuel ad populum legem [h. iudicium] regni, et scripsit in libro, et reposuit coram Domino: et dimisit Samuel omnem populum, singulos in domum suam. Sed et Saul abiit in domum suam in Gabaath, et abiit cum eo pars exercitus, quorum tetigerat Deus corda. Filii uero Belial dixerunt: Num saluare nos poterit iste? Et despexerunt eum, et non attulerunt ei munera: ille uero dissimulabat se audire.

[Cap. XI.] [a 1Kb] Ascendit autem Naas Ammonites, et  pugnare cepit aduersum Iabes Galaad [h. et castrametatus est super Iabes Galaad] Dixeruntque omnes uiri Iabes ad Naas: Habeto nos federatos, et seruiemus tibi. Et respondit ad eos Naas Ammonites: In hoc feriam [Ms. feriamus] uobiscum fedus, ut eruam omnium uestrum oculos dextros, ponamque uos opprobrium in uniuerso Isrel. Et dixerunt ad eum seniores Iabes: Concede nobis septem dies, ut mittamus nuntios in uniuersos terminos Isrel: et si non fuerit qui defendat [h. saluet] nos, egrediemur ad te. uenerunt ergo nuntii in Gabaath Saulis: et locuti sunt uerba [uulg. addit. hec], audiente populo: et leuauit omnis populus uocem suam, et fleuit. Et ecce Saul ueniebat, sequens boues de agro, et ait: Quid habet populus quod plorat? Et narrauerunt ei  uerba uirorum Iabes. Et insiluit Spiritus Dei in Saul, cum audisset uerba hec, et iratus est furor eius nimis. Et assumens utrumque bouem, concidit in frusta, misitque in omnes terminos Isrel per manum nuntiorum, dicens: Quicumque non exierit, secutusque  fuerit Saul et Samuel, sic fiet bobus eius. Inuasit ergo timor [h. pauor], Domini populum, et egressi sunt quasi uir unus. [T. XXuII.] Et recensuit eos in Bezec: fueruntque filiorum Isrel trecenta millia: uirorum autem Iuda triginta millia. Et dixerunt nuntiis, qui uenerant: Sic dicetis uiris, qui sunt Iabes Galaad: Cras erit uobis salus, cum incaluerit sol. uenerunt ergo nuntii, et annuntiauerunt uiris Iabes, qui letati sunt. Et dixerunt: Mane exibimus ad uos: et facietis nobis omne quod placuerit uobis. Et factum est, cum uenisset dies crastinus, constituit Saul populum in tres partes: et ingressus est media castra in uigilia matutina, et percussit Ammon usque dum incalesceret dies: reliqui autem dispersi sunt, ita ut non relinquerentur  in eis duo pariter. Et ait populus ad Samuelem: Quis est iste qui dixit: Saul [a 12Kb] regnabit super nos? Date uiros, et interficiemus eos. Et ait Saul: Non occidetur quisquam in die hac, quia hodie fecit Dominus salutem in Isrel. Dixit autem Samuel ad populum: uenite, et eamus in Galgala, et innouemus ibi regnum. Et perrexit omnis populus in Galgala, et fecerunt ibi regem Saul coram Domino in Galgala, et immolauerunt ibi uictimas pacificas coram Domino. Et letatus est ibi Saul, et cuncti uiri Isrel nimis.

[T. XXuIII, Cap. XII.] Dixit autem Samuel ad uniuersum Isrel: Ecce audiui uocem uestram, iuxta omnia que locuti estis ad me, et constitui super uos regem. Et nunc rex graditur ante uos. Ego autem  senui, et incanui: porro filii mei uobiscum sunt: itaque conuersatus coram uobis ab adolescentia mea usque ad diem hanc, ecce presto sum. Loquimini de me coram Domino et coram Christo eius, utrum bouem cuiusquam tulerim, an asinum: si quempiam calumniatus sum, si oppressi aliquem, si de manu cuiusquam munus accepi: et contemnam illud hodie, restituamque uobis. Et dixerunt: Non es calumniatus nos, neque oppressisti, neque tulisti de manu alicuius quidpiam. Dixitque ad eos: Testis est Dominus aduersum uos, et testis Christus eius in die hac, quia non inueneritis in manu mea quidpiam. Et dixerunt: Testis: Et ait Samuel ad populum: Dominus [h. Et dixit: Testis: subauditur, Dominus], qui fecit Mosen et Aaron, et eduxit patres nostros de terra Aegypti.  Nunc ergo state, [b 11Kb] et iudicio contendam aduersum uos coram Domino, de omnibus misericordiis Domini, quas fecit uobiscum et cum patribus uestris: quomodo ingressus est Iacob in Aegyptum, et clamauerunt patres uestri ad Dominum: et misit Dominus Mosen et Aaron, et eduxit patres uestros de Aegypto: et collocauit eos in loco hoc. Qui obliti sunt Domini Dei sui, et tradidit eos [h. et uendidit eos] in manu Sisare magistri [h. principis] militie Asor, et in manu Philistinorum, et in manu regis Moab, et pugnauerunt  aduersum eos. Postea autem clamauerunt ad Dominum, et dixerunt: Peccauimus, quia dereliquimus Dominum, et seruiuimus Baalim et Astharoth: nunc ergo erue nos de manu inimicorum nostrorum, et seruiemus tibi. Et misit Dominus Ierobaal, et Bedan, et Iephta, et Samuel, et eruit uos de manu inimicorum uestrorum per circuitum, et habitastis confidenter. uidentes autem quod Naas rex filiorum Ammon uenisset aduersum uos, dixistis mihi: Nequaquam, sed rex imperabit nobis, cum Dominus Deus uester regnaret in uobis. Nunc ergo presto est rex uester, quem elegistis et petistis: ecce dedit uobis Dominus regem. Si timueritis Dominum, et seruieritis ei, et audieritis uocem eius, et non exasperaueritis os Domini: eritis et uos et rex qui imperat  uobis, sequentes Dominum Deum uestrum. Si autem non audieritis uocem Domini, sed exasperaueritis sermonem [h. os] Domini, erit manus Domini super uos, et super patres uestros. Sed et nunc, state, et uidete rem istam grandem, quam facturus est Dominus in conspectu uestro. Numquid non messis tritici est hodie? inuocabo Dominum, et dabit uoces et pluuias: et scietis, et uidebitis, quia grande malum feceritis uobis in conspectu Domini, petentes super uos regem. [T. XXIX.] Et clamauit Samuel ad Dominum, et dedit Dominus uoces et pluuias in illa die. Et timuit omnis populus nimis Dominum et Samuelem, et dixit uniuersus populus ad Samuelem: Ora pro seruis tuis ad Dominum Deum tuum, ut non moriamur. Addidimus enim uniuersis peccatis nostris  malum, ut peteremus nobis regem. Dixit autem Samuel ad populum: Nolite timere, uos fecistis uniuersum malum hoc: uerumtamen nolite recedere a tergo Domini, et seruite Domino in omni corde uestro: et nolite declinare post uana, que non proderunt uobis, neque eruent uos, quia uana sunt. Et non derelinquet Dominus populum suum, propter nomen suum magnum, quia iurauit Dominus facere uos sibi populum. Absit autem a me hoc peccatum in Dominum, ut cessem orare pro uobis: et docebo uos uiam bonam et rectam. Igitur timete Dominum, et seruite ei in ueritate, et ex toto corde uestro. uidistis enim magnifica que in uobis gesserit. Quod si perseueraueritis in malitia: et uos et rex uester pariter peribitis.

 [Cap. XIII.] Filius unius anni Saul erat, cum regnare cepisset, duobus autem annis regnauit super Isrel. Et elegit sibi Saul tria millia de Isrel: et erant cum Saul duo millia in Machmas, et in monte Beth El: mille autem cum Ionatha in Gabaath Beniamin. Porro ceterum populum remisit unumquemque in tabernacula sua. Et percussit Ionathan stationem Philistinorum, que erat in Gabaa. Quod cum audissent Philisthim, Saul cecinit buccina in omni terra, dicens: Audiant Hebrei. Et uniuersus Isrel audiuit  huiuscemodi famam: Percussit Saul stationem Philistinorum: et erexit se Isrel aduersum Philisthim. Clamauit [h. Exclamauit] autem populus post Saul in Galgala. Et Philisthim congregati sunt ad preliandum contra Isrel, triginta millia curruum, et sex millia equitum, et reliquum uulgus, sicut arena, que est in littore maris plurima. Et ascendentes castrametati sunt in Machmas ad orientem Beth-Auen [Ms. Bathauen]. Quod cum uidissent uiri Isrel se in arcto positos , absconderunt se in speluncis, et in abditis, in petris quoque et in antris, et in cisternis. Hebrei autem transierunt Iordanem, terram Gad et Galaad. Cumque adhuc esset Saul in Galgala, uniuersus populus perterritus est, qui sequebatur eum.  Et exspectauit septem diebus iuxta placitum Samuelis, et non uenit Samuel in Galgala, dilapsusque est populus ab eo. Ait ergo Saul: Afferte mihi holocaustum, et pacifica. Et obtulit holocaustum. [T. XXX.] Cumque complesset offerens holocaustum, ecce Samuel ueniebat: et egressus est Saul obuiam ei ut salutaret eum. Locutusque est ad eum Samuel: Quid fecisti? Respondit Saul: Quia uidi quod dilaberetur populus a me, et tu non ueneras iuxta placitos dies, porro Philisthim congregati fuerant in Machmas: dixi: Nunc descendent ad me Philisthim in Galgala, et faciem Domini non placaui. Necessitate compulsus, obtuli holocaustum. Dixitque Samuel ad Saul: Stulte egisti, nec custodisti mandata Domini Dei tui [Ms. tacet Dei], que precepit tibi. Quod si  non fecisses, iam nunc preparasset Dominus regnum tuum super Isrel in sempiternum; sed nequaquam regnum tuum ultra consurget. Quesiuit Dominus sibi uirum iuxta cor suum: et precepit ei Dominus, ut esset dux super populum suum, eo quod non seruaueris que precepit [Ms. preceperit] Dominus. Surrexit autem Samuel et ascendit de Galgalis in Gabaa Beniamin. [a 6Kb] Et recensuit Saul populum, qui inuenti  fuerant cum eo, quasi sexcentos uiros. Et Saul et Ionathan filius eius, populusque qui inuentus fuerat cum eis, erat in Gabaa Beniamin: Porro Philisthim consederant in Machmas. Et egressi sunt ad predandum de castris Philisthim tres cunei. Unus cuneus pergebat contra uiam Aphra [Ms. Ephra] ad terram Saul. Porro alius ingrediebatur per uiam Beth Oron: tertius autem uerterat se ad iter termini imminentis ualli Seboim contra desertum. Porro faber ferrarius [h. non habet] non inueniebatur in omni terra Isrel. Cauerant enim Philisthim, ne forte facerent Hebrei gladium aut lanceam. Descendebat ergo omnis Isrel ad Philisthim, ut exacueret unusquisque uomerem suum, et ligonem, et securim, et sarculum. Retuse itaque erant acies uomerum, et ligonum,  et tridentium, et securium, usque ad stimulum corrigendum. Cumque uenisset dies prelii, non est inuentus ensis et lancea in manu totius populi, qui erat cum Saule et cum Ionatha, excepto Saul et Ionatha filio eius. Egressa est autem statio Philisthim, ut transcenderet in Machmas.

[Cap. XIu.] Et accidit quadam die ut diceret Ionathan filius Saul ad adolescentem armigerum suum: ueni, et transeamus ad stationem Philisthim, que est trans locum illum: Patri autem suo hoc ipsum [h. non habet] non indicauit. Porro Saul morabatur in extrema parte [b 1Kb] Gabaa, sub malogranato, que erat in Magron: et erat populus cum eo quasi sexcentorum uirorum. Et Ahias filius Ahitob fratris Ichabod filii Phinees, qui ortus fuerat ex Heli sacerdote  Domini in Silo [h. filii Phinees, filii Heli sacerdotis Domini in Silo], portabat ephod. Sed et populus ignorabat [c 4Kb] quo isset Ionathan. Erant autem inter ascensus, per quos nitebatur Ionathan transire ad stationem Philistinorum, eminentes petre ex utraque parte, et quasi in modum dentium scopuli hinc et inde prerupti, nomen uni Boses, et nomen alteri Sene: unus scopulus prominens ad aquilonem  ex aduerso Machmas, et alter [a 1Kb] ad meridiem contra Gabaa. [T. XXXI.] Dixit autem Ionathan ad adolescentem [h. puerum] armigerum suum: ueni, transeamus ad stationem incircumcisorum horum, si forte faciat Dominus pro [h. non habet, pro] nobis; quia non est Domino difficile saluare, uel in multitudine, uel in paucis. Dixitque ei armiger suus: Fac omnia que placent animo tuo: perge quo cupis, ego [Ms. tacet ego] ero tecum ubicumque uolueris. Et ait Ionathan: Ecce nos transimus ad uiros istos. Cumque apparuerimus eis, si taliter locuti fuerint ad nos: Manete, donec ueniamus ad uos: stemus in loco nostro, nec ascendamus ad eos. Si autem dixerint: Ascendite ad nos: ascendamus, quia tradidit eos Dominus in manibus nostris: hoc  erit nobis signum. Apparuit igitur uterque stationi Philisthinorum: dixeruntque Philisthim: En Hebrei egrediuntur de cauernis, in quibus absconditi fuerant. Et locuti sunt uiri de statione ad Ionathan, et ad armigerum eius, dixeruntque: Ascendite ad nos, ostendemus uobis rem. Et ait Ionathan ad armigerum suum: Ascendamus, sequere me [h. Ascende post me]; tradidit enim eos Dominus in manu Isrel. Ascendit autem Ionathan [b 1Kb] manibus et pedibus, et armiger eius post eum. Itaque alii cadebant ante Ionathan, alios armiger eius interficiebat sequens eum [h. Et cadebant ante faciem Ionathan, et armiger eius sequens eum, interficiebat eos]. Et facta est plaga prima, qua percussit Ionathan et armiger eius, quasi uiginti uirorum, in media parte  iugeri, quam par boum in die arare consueuit. Et factum est miraculum in castris, per agros; sed et omnis populus stationis eorum, qui ierant ad predandum, obstupuit, et conturbata est terra, et accidit quasi miraculum a Deo. Et respexerunt [h. Et factus est terror, in castris per agros: sed et omnis populus stationis eorum, et hi qui ierant ad predandum obstupuerunt, et conturbata est terra terrore Dei. Et respexerunt] speculatores Saulis, qui erant in Gabaa Beniamin, et ecce multitudo prostrata, et huc illucque diffugiens. Et ait Saul populo, qui erat cum eo: Requirite, et uidete quis abierit ex nobis. Cumque requisissent, repertum est non adesse Ionathan, et armigerum eius. Et ait Saul ad Ahiam: Applica arcam Dei.  Cumque loqueretur Saul  ad sacerdotem, tumultus magnus exortus est in castris Philisthinorum: crescebatque paulatim, et clarius reboabat. Et ait Saul ad sacerdotem: Contrahe manum tuam. Conclamauit ergo Saul, et omnis populus qui erat cum eo, et uenerunt usque ad locum certaminis, et ecce uersus fuerat gladius uniuscuiusque ad proximum suum, et [Non habet] cedes magna nimis. Sed et Hebrei, qui fuerant cum Philisthim heri et nudiustertius, ascenderantque cum  eis in castris, reuersi sunt ut essent cum Isrel, qui erant cum Saul et Ionathan. Omnes quoque Isrelite qui se absconderant in monte Ephraim, audientes quod fugissent Philisthim, sociauerunt se cum suis in prelio. [c 1Kb] Et saluauit Dominus in die illa Isrel. Pugna autem peruenit usque Beth-Auen. Et uir Isrel sociatus est sibi in die illa. [T. XXXII.] Adiurauit autem Saul populum, dicens: Maledictus uir, qui comederit panem usque ad uesperum, donec ulciscar de inimicis meis. Et non manducauit [h. Et non gustauit] uniuersus populus panem: omneque terre uulgus uenit in saltum, in quo erat mel super faciem agri. Ingressus est itaque populus saltum, et apparuit fluens mel, nullusque applicuit manum ad os suum. Timebat enim populus iuramentum. Porro  Ionathan non audierat cum adiuraret pater eius populum: extenditque summitatem uirge, quam habebat in manu, et intinxit in fauum mellis, et conuertit manum suam ad os suum, et illuminati sunt oculi eius. Respondensque unus de populo, ait: Iureiurando constrinxit pater tuus populum, dicens: Maledictus uir, qui comederit panem hodie . Dixitque Ionathan: Turbauit pater meus terram; uidistis ipsi quia illuminati sunt oculi mei, eo quod gustauerim paululum de melle isto: quanto magis si comedisset populus de preda inimicorum suorum, quam reperit! nonne maior facta fuisset plaga in Philisthim? Percusserunt ergo in die illa Philistheos a Machmis usque in Aialon [Ms. Ahilon]. [T. XXXIII.] Defatigatus est autem  populus nimis, et uersus ad predam, tulit oues, et boues, et uitulos, et mactauerunt in terra: comeditque populus cum sanguine. Nuntiauerunt autem Sauli dicentes, quod populus peccasset Domino, comedens cum sanguine. Qui ait: Preuaricati estis, uoluite ad me iam nunc saxum grande. Et dixit Saul: Dispergimini in uulgus, et dicite eis, ut adducat ad me unusquisque bouem suum et arietem, et occidite super istud, et uescimini, et non peccabitis Domino comedentes cum sanguine. Adduxit itaque omnis populus unusquisque bouem in manu sua usque [Non habet] ad noctem, et occiderunt ibi. Aedificauit autem Saul altare Domino, tuncque primum [h. Non habet] cepit edificare altare Domino. Et dixit Saul: Irruamus super Philisthim nocte, et  uastemus eos usque dum illucescat mane, nec relinquamus de eis uirum. Dixitque populus: Omne quod bonum uidetur in oculis tuis, fac. Et ait sacerdos: Accedamus huc ad Deum. Et consuluit Saul Deum: Num persequar Philisthim? si trades eos in manu Isrel? et non respondit ei in die illa. [T. XXXIu.] Dixitque Saul: Applicate huc uniuersos angulos populi, et scitote, et uidete, per quem acciderit peccatum hoc hodie. uiuit Dominus saluator Isrel, quia si per Ionathan filium meum factum est hoc  [Ms. et uulg. tacent hoc], absque retractatione morietur. Ad quod nullus contradixit ei de omni populo. Et ait ad uniuersum Isrel: Separamini uos in partem unam, et ego cum Ionathan filio meo ero in parte [a 1Kb] altera. Respondit populus ad Saul: Quod bonum uidetur in oculis tuis, fac. Et dixit Saul ad Dominum [h. ad Dominum Deum Isrel] [b 4Kb] : Domine Deus Isrel [h. Deus Domine Deus Isrel], da indicium. Et deprehensus est Ionathan et Saul, populus autem exiuit. Et ait Saul: Mittite sortem inter me, et Ionathan filium meum. Et captus est Ionathan. Dixit autem Saul ad Ionathan: Indica mihi quid feceris. Et indicauit ei Ionathan, et ait: Gustans gustaui in summitate uirge, que erat in manu mea, paululum mellis, et ecce ergo morior. Et ait Saul:  Hec faciat mihi Deus, et hec addat, quia morte morieris, Ionathan. Dixitque populus ad Saul: Ergone Ionathan morietur, qui fecit salutem hanc magnam in Isrel? hoc nefas est [h. absit]: uiuit Dominus, si ceciderit capillus de capite eius in terram, quia cum Deo operatus est hodie. Liberauit ergo populus Ionathan, ut non moreretur. Recessitque Saul, nec persecutus est Philisthim: porro Philisthim abierunt in loca sua. At Saul, confirmato regno super Isrel, pugnabat per circuitum aduersum omnes inimicos eius, contra Moab, et filios Ammon, et Edom, et reges Soba [Ms. suba], et Philistheos. et quocumque se uerteret [Ms. uerterat], superabat. Congregatoque exercitu, percussit Amalec, et eruit  Isrel de manu uastatorum eius. Fuerunt autem filii Saul: Ionathan et Iesui, et Melchisua, et nomina duarum filiarum eius, nomen primogenite Merab, et nomen minoris Michal. Et nomen uxoris Saul, Ahinem filia Ahimaas, et nomen principis militie eius Abner [h. solummodo in hoc loco Abiner habet], filius Ner, patruelis Saul. Porro Cis fuerat pater Saul, et Ner pater Abner, filius Abiel. Erat autem bellum potens aduersum Philistheos omnibus diebus Saul. Nam quemcumque uiderat Saul uirum fortem, et aptum ad prelium, sociabat eum sibi.

[T. XXXu, Cap. Xu.] Et dixit Samuel ad Saul: Me misit Dominus, ut ungerem te in regem super populum eius Isrel: nunc ergo audi uocem Domini: Hec dicit Dominus exercituum: Recensui quecumque  fecit Amalec Isreli, quomodo restitit ei in uia cum ascenderet de Aegypto. Nunc ergo uade, et percute Amalec, et demolire uniuersa eius, non parcas ei: [c 1Kb] sed interfice a uiro usque ad mulierem, et paruulum atque lactentem, bouem et ouem, camelum et asinum. Precepit itaque Saul populo, et recensuit eos quasi agnos, ducenta millia peditum, et decem millia uirorum Iuda. Cumque uenisset Saul usque ad ciuitatem Amalec, tetendit insidias in torrente. Dixitque Saul Cineo: Abite, recedite, atque [d 1Kb] descendite ab Amalec, ne forte inuoluam te cum eo. Tu enim fecisti misericordiam cum omnibus filiis Isrel, cum ascenderent de Aegypto. Et recesst Cineus de medio Amalec. Percussitque Saul Amalec,  ab Euila, donec uenias Sur, que est e regione Aegypti. Et apprehendit Agag regem Amalec uiuum, omne autem uulgus interfecit in ore gladii. Et pepercit Saul, et populus, Agag, et optimis gregibus ouium et armentorum, et uestibus et arietibus, et uniuersis, que pulchra erant, nec uoluerunt disperdere ea: quidquid uero uile fuit et reprobum, hoc demoliti sunt. [T. XXXuI.] Factum est autem uerbum Domini ad Samuel, dicens: Penitet me quod constituerim Saul regem: quia dereliquit me, et uerba mea opere non impleuit. Contristatusque est Samuel, et clamauit ad Dominum tota nocte. Cumque de nocte surrexisset Samuel, ut iret ad Saul mane, nuntiatum est Samueli, eo quod uenisset Saul in Carmelum, et erexisset sibi fornicem triumphalem,  et reuersus transisset, descendissetque in Galgala. uenit ergo Samuel ad Saul, [a 4Kb] et dixit ei Saul: Benedictus tu Domino, impleui uerbum Domini. Dixitque Samuel: Et que est hec uox gregum, que resonat in auribus meis, et armentorum, quam ego audio? Et ait Saul: De Amalec adduxerunt ea: pepercit enim populus melioribus ouibus et armentis, ut immolarentur Domino Deo tuo: reliqua uero occidimus [h. demoliti sumus]. Dixit autem Samuel ad Saul: Sine me, et indicabo tibi que locutus sit Dominus ad me nocte. Dixitque ei: Loquere. Et ait Samuel: Nonne cum paruulus esses in oculis tuis, caput in tribubus Isrel factus es? unxitque te Dominus in regem super Isrel, et misit te Dominus in uiam, et ait: uade, et interfice [h. demolire] peccatores  Amalec, et [b 1Kb] pugna contra eos usque ad internecionem eorum? Quare ergo non audisti uocem Domini: sed uersus ad predam es, et fecisti malum in oculis Domini? Et ait Saul ad Samuelem: Immo audiui uocem Domini, et ambulaui in uia, per quam misit me Dominus, et adduxi Agag regem Amalec, et Amalec interfeci. Tulit autem populus de preda oues et boues, primitias eorum, que cesa sunt, ut immolet Domino Deo [c 1Kb] tuo in Galgalis. [T. XXXuII.] Et ait Samuel: Numquid uult Dominus holocausta aut uictimas, et non potius ut obediatur uoci Domini? Melior est enim obedientia quam uictime, et auscultare magis quam offerre adipem arietum. Quoniam quasi peccatum hariolandi est, repugnare: quasi scelus idololatrie, nolle acquiescere. Pro eo ergo  quod abiecisti sermonem Domini, abiecit te, ne sis rex. Dixitque Saul ad Samuelem: Peccaui, quia preuaricatus sum sermonem Domini, et uerba tua, timens populum, et obediens uoci eorum. Sed nunc porta, queso, peccatum meum, et reuertere mecum, ut adorem Dominum. Et ait Samuel ad Saul: Non reuertar tecum, quia proiecisti sermonem Domini, et proiecit te Dominus, ne sis rex super Isrel. Et  conuersus est Samuel ut abiret: ille autem apprehendit summitatem pallii eius, que et scissa est. Et ait ad eum Samuel: Scidit Dominus regnum Isrel a te hodie, et tradidit illud proximo tuo meliori te. Porro triumphator in [h. non habet, in] Isrel non parcet [h. Porro triumphator Isrel non mentietur], et penitudine non flectetur: neque enim homo est ut agat penitentiam. At ille ait: Peccaui, sed nunc honora me coram senioribus populi mei, et coram Isrel, et reuertere mecum, ut adorem Dominum Deum tuum. Reuersus ergo Samuel secutus est [d 1Kb] Saulem, et adorauit Saul Dominum. [T. XXXuIII.] Dixitque Samuel: Adducite ad me Agag regem Amalec. Et oblatus est ei Agag pinguissimus [uulg. addunt et tremens]. Et dixit Agag: Siccine separat amara mors?  Et ait Samuel: Sicut fecit absque liberis mulieres gladius tuus, sic absque liberis erit inter mulieres mater tua. Et in frusta concidit Samuel Agag coram Domino in Galgalis. Abiit autem Samuel in Ramatha: Saul uero ascendit in domum suam in Gabaath Saul [uulg. tacet Saul]. Et non uidit Samuel ultra Saul usque in diem mortis sue: uerumtamen lugebat Samuel Saulem, quoniam Dominum penitebat quod constituisset Saul regem super Isrel.

[T. XXXIX, Cap. XuI.] Dixitque Dominus ad Samuelem: Usquequo tu luges, Saul, cum ego proiecerim eum ne regnet super Isrel? Imple cornu tuum oleo, et ueni, mittam te ad Isai Bethleemitem: prouidi enim in filiis eius mihi regem. Et ait Samuel: Quomodo uadam? audiet enim Saul, et interficiet me.  Et ait Dominus: uitulum [h. uitulam] de armento tolles in manu tua, et dices: Ad immolandum Domino ueni. Et uocabis Isai ad uictimam, et ego ostendam tibi quid facias, et unges quemcumque monstrauero [h. dixero] tibi. Fecit ergo Samuel, sicut locutus est [e 1Kb] ei [h. non habet] Dominus. uenitque in Bethleem, et admirati sunt [h. expauerunt] seniores ciuitatis, occurrentes ei, dixeruntque: Pacificusne ingressus tuus? Et ait: Pacificus, ad immolandum Domino ueni: sanctificamini, et uenite mecum ut immolem. Sanctificauit ergo Isai et filios eius, et uocauit eos ad sacrificium. [T. XL.] Cumque ingressi essent, uidit Eliab, et ait: Num coram Domino est Christus eius? Et dixit Dominus ad Samuelem: Ne respicias uultum eius, neque altitudinem stature eius: quoniam  abieci eum, nec iuxta intuitum hominis iudico: homo enim uidet ea que parent, Dominus autem intuetur cor. Et uocauit Isai Abinadab, et adduxit eum coram Samuele. Qui dixit: Nec hunc elegit Dominus. Adduxit autem Isai Samma [Ms. Summa], de quo ait: Etiam hunc [h. In istum] non elegit Dominus. Adduxit itaque Isai septem filios suos coram Samuele, et ait Samuel ad Isai: Non elegit Dominus ex istis.  Dixitque Samuel ad Isai: Numquid iam completi sunt filii? Qui respondit: Adhuc reliquus est paruulus, et pascit oues. Et ait Samuel ad Isai: Mitte, et adduc eum, nec enim discumbemus [h. circumsedebimus] prius quam ille huc ueniat. Misit ergo, et abduxit eum. Erat autem rufus, et pulcher aspectu, decoraque facie, et ait Dominus: Surge, et unge eum, ipse est enim. [T. XLI.] Tulit igitur Samuel cornu olei, et unxit eum in medio fratrum eius, et directus est Spiritus Domini in Dauid [a 1Kb] a die illa et in reliquum: surgensque Samuel abiit in Ramatha. [T. XLII.] Spiritus autem Domini recessit a Saul, et exagitabat eum spiritus nequam a Domino. Dixeruntque serui Saul ad eum: Ecce spiritus Dei malus exagitat te. Iubeat dominus noster, et serui tui, qui coram te  sunt, querent [Ms. querunt] hominem scientem psallere cithara, ut quando arripuerit te spiritus Dei malus, psallat manu sua, et leuius feras. Et ait Saul ad seruos suos: Prouidete mihi aliquem bene psallentem, et adducite eum ad me. Et respondens unus de pueris, ait: Ecce uidi filium Isai Bethleemitem, scientem psallere, et fortissimum robore, et uirum bellicosum, et prudentem in uerbis, et uirum pulchrum: et Dominus est cum eo. [T. XLIII.] Misit ergo Saul nuntios ad Isai, dicens: Mitte ad me Dauid filium tuum, qui est in pascuis. Tulitque Isai asinum plenum panibus, et lagenam [h. utrem] uini, et hedum de capris unum, et misit per manum Dauid filii sui Sauli. Et uenit Dauid ad Saul, et stetit coram eo: at ille dilexit eum nimis, et factus est eius armiger. Misitque  Saul ad Isai, dicens: Stet Dauid in conspectu meo: inuenit enim gratiam in oculis meis. Igitur quandocumque arripiebat Spiritus [b 1Kb] Dei Saul, tollebat Dauid citharam, et percutiebat manu sua, et refocillabatur Saul, et leuius habebat. Recedebat enim ab eo spiritus malus.

[T. XLIu, Cap. XuII.] Congregantes autem Philisthim agmina sua in prelium, conuenerunt in [c 7Kb] Soccho Iude, et castrametati sunt inter Soccho et Azeca, in finibus Dommim [h. Dammim]. Porro Saul et uiri [uulg. filii] Isrel congregati uenerunt in uallem Terebinthi, et direxerunt aciem ad pugnandum contra Philisthim. Et Philisthim stabant super montem ex hac parte, et Isrel stabat super montem ex altera parte, uallisque erat inter eos. Et egressus est uir  spurius de castris Philisthinorum, nomine Goliat, de Geth, altitudinis sex cubitorum et palmo, et cassis erea super caput eius, et lorica [d 1Kb] hamata [h. squamata] induebatur. Porro pondus lorice eius, quinque millia siclorum eris, et ocreas ereas habebat in cruribus, et clypeus ereus tegebat humeros eius. Hastile autem haste eius, erat quasi liciatorium  texentium. Ipsum autem ferrum haste eius, sexcentos siclos habebat ferri, et armiger eius antecedebat eum. Stansque clamabat aduersum phalangas Isrel, et dicebat eis: Quare uenistis parati ad prelium? Numquid non sum ego Philisteus, et uos serui Saul? Eligite ex uobis uirum, et descendat ad singulare certamen. Si quieuerit pugnare mecum, et percusserit me, erimus uobis serui: si autem ego preualuero, et percussero eum, uos serui eritis, et seruietis nobis. Et aiebat Philistheus: Ego exprobraui agminibus Isrel hodie: Date mihi uirum, et ineat mecum singulare certamen. Audiens autem Saul, et omnes uiri Isrelite, sermones Philisthei huiuscemodi, stupebant, et metuebant nimis. Dauid autem erat filius uiri Ephrathei, de quo supra dictum est [h. non habet, de  quo supra dictum est], de Bethleem Iuda, cui erat nomen Isai, qui habebat octo filios, et erat uir in diebus Saul senex, et grandeuus inter uiros [h. Et ingrediens inter uiros]. Abierunt autem tres filii eius maiores post Saul in prelium, et nomina trium filiorum eius, qui perrexerunt ad bellum, Eliab primogenitus, et secundus Abinadab, tertiusque Samma. Dauid autem erat minimus. [T. XLu.] Tribus ergo maioribus secutis Saulem, abiit Dauid, et reuersus est a Saul, ut pasceret gregem patris sui in Bethleem. Procedebat uero Philistheus mane et uespere, et stabat quadraginta diebus. [T. XLuI.] Dixit autem Isai ad Dauid filium suum: Accipe fratribus tuis ephi [h. Epha] polente, et decem panes istos, et curre in castra ad fratres tuos, et decem formellas casei has deferes [ms. defer] ad tribunum,  et fratres tuos uisitabis, si recte agant; et cum quibus ordinati sunt, disce. Saul autem [h. Si recte agant, et pignora eorum tolles. Saul autem], et illi, et omnes filii Isrel in ualle Terebinthi pugnabant aduersum Philisthim. Surrexit itaque Dauid mane, et commendauit gregem custodi, et onustus abiit, sicut preceperat ei Isai. Et uenit ad locum Magala, et ad exercitum, qui egressus ad pugnam uociferatus erat in certamine. Direxerat enim aciem Isrel, sed et Philisthim ex aduerso fuerant preparati. Derelinquens ergo Dauid uasa, que attulerat, sub manu custodis ad sarcinas, cucurrit ad locum certaminis, et interrogabat si omnia recte agerentur erga fratres suos. Cumque adhuc ille loqueretur  eis, apparuit uir ille spurius ascendens, Goliath nomine Philistheus, de Geth, ex castris [h. ex acie] Philisthinorum: et loquente eo hec eadem uerba, audiuit Dauid. Omnes autem Isrelite, cum uidissent uirum, fugerunt a facie eius, timentes eum [h. non habet, eum] ualde. Et dixit unus quispiam de Isrel: Num uidistis uirum hunc qui ascendit?  ad exprobrandum enim Isreli ascendit. uirum ergo qui percusserit eum, ditabit rex diuitiis magnis, et filiam suam dabit ei, et domum patris eius faciet absque tributo in Isrel [h. et domum patris eius faciet liberam in Isrel]. [T. XLuII.] Et ait Dauid ad uiros, qui stabant secum, dicens: Quid dabitur uiro [h. Quid fiet uiro], qui percusserit Philistheum hunc, et tulerit opprobrium de Isrel? quis est enim hic Philistheus incircumcisus, qui exprobrauit acies Dei uiuentis? Referebat autem ei populus eumdem sermonem, dicens: Hec dabuntur [h. hec fient] uiro, qui percusserit eum. Quod cum audisset Eliab frater eius maior, loquente eo cum aliis, iratus est contra Dauid, et ait: Quare uenisti, et quare dereliquisti pauculas oues illas in deserto? ego noui  superbiam tuam, et nequitiam cordis tui, quia ut uideres prelium, descendisti. Et dixit Dauid: Quid feci? numquid non uerbum est? Et declinauit paululum ab eo ad alium: dixitque eumdem sermonem. Et respondit ei populus uerbum sicut et prius. Audita sunt autem uerba, que locutus est Dauid, et annuntiata in conspectu Saul. Ad quem cum fuisset adductus, locutus est ei: Non concidat cor cuiusquam in eo: ego [h. non habet, ego] seruus tuus uadam, et pugnabo aduersus Philistheum. Et ait Saul ad Dauid: Non uales resistere Philistheo isti, nec pugnare aduersus eum: quia puer es, hic autem uir bellator est ab adolescentia sua. Dixitque Dauid ad Saul: Pascebat seruus tuus patris sui gregem, et ueniebat leo, uel ursus, tollebatque arietem de  medio gregis: et persequebar eos, et percutiebam, eruebamque de ore eorum, et illi consurgebant aduersum me, et apprehendebam mentum eorum, et suffocabam, interficiebamque eos. Nam et leonem et ursum interfeci ego seruus tuus [h. Interfecit seruus tuus]: erit igitur et Philistheus hic incircumcisus, quasi unus ex eis: [a 1Kb] qui ausus est maledicere exercitui [h. exprobrare agminibus] Dei uiuentis. Et ait Dauid: Dominus qui eruit me de manu leonis, et de manu ursi, ipse liberabit me de manu Philisthei huius. Dixit autem Saul ad Dauid: uade, et Dominus tecum sit. Et induit Saul Dauid uestimentis suis, et imposuit galeam eream super caput eius, et uestiuit eum lorica. Accinctus ergo Dauid gladio eius super uestem suam, cepit tentare  si armatus posset incedere, non enim habebat consuetudinem. Dixitque Dauid ad Saul: Non possum sic incedere, quia nec usum habeo. Et deposuit ea, et tulit baculum suum, quem semper habebat in manibus, et elegit sibi quinque limpidissimos lapides de torrente, et misit eos in peram pastoralem, quam habebat secum, et fundam manu tulit, et processit aduersum Philistheum. Ibat autem Philistheus incedens, et appropinquans aduersum Dauid, et armiger eius ante eum. Cumque inspexisset Philistheus,  et uidisset Dauid, despexit eum. Erat enim adolescens, rufus, et pulcher aspectu. Et dixit Philistheus ad Dauid: Numquid ego canis sum, quod tu uenis ad me cum baculo [h. cum baculis]? Et maledixit Philistheus Dauid in diis suis: dixitque ad Dauid: ueni ad me, et dabo carnes tuas uolatilibus celi et bestiis terre [h. agri]. Dixit autem Dauid ad Philistheum: Tu uenis ad me cum gladio, et hasta, et clypeo: ego autem uenio ad te in nomine Domini exercituum, Dei agminum Isrel, quibus exprobrasti. Hodie [b 1Kb] dabit [h. tradet] te Dominus in manu mea, et percutiam te, et auferam caput tuum a te, et dabo cadauera castrorum Philisthim hodie uolatilibus celi, et bestiis terre: ut sciat omnis terra, quia est Deus in Isrel. Et nouerit  uniuersa ecclesia hec, quia non in gladio, nec in hasta saluat Dominus: ipsius est enim bellum, et tradet uos in manus nostras. Cum ergo surrexisset Philistheus, et ueniret, et appropinquaret contra Dauid, festinauit Dauid, et cucurrit [Al. currit] ad pugnam ex aduerso Philisthei. Et misit manum suam in peram: tulitque unum lapidem, et funda iecit et [uulg. add. circumducens] percussit Philistheum in fronte, et infixus est lapis in fronte eius, et cecidit in faciem suam in [Ms. et uulg. super] terram. Preualuitque Dauid aduersus Philistheum in funda et in lapide: percussumque Philistheum interfecit. Cumque gladium non haberet in manu Dauid, cucurrit, et stetit super Philistheum, et tulit gladium eius, et eduxit eum de uagina sua,  et interfecit eum, preciditque caput eius. uidentes autem Philisthim, quod mortuus esset fortissimus [h. potens] eorum, fugerunt. Et consurgentes uiri Isrel et Iuda uociferati sunt, et persecuti sunt Philistheos usque dum uenirent in uallem, et usque ad portas Accron, cecideruntque uulnerati de Philisthim in uia Sarim usque ad Geth, et usque Accaron. Et reuertentes filii Isrel postquam persecuti fuerant Philistheos, inuaserunt castra eorum. Assumens autem Dauid caput Philisthei, attulit illud in Ierusalem: arma uero eius posuit in tabernaculo suo. Eo autem tempore, quo uiderat Saul Dauid egredientem contra Philistheum, ait ad Abner principem militie: De qua stirpe descendit hic [h. Cum autem uideret Saul Dauid egredientem contra Philistheum,  ait ad Abner principem militie: cuius est hic] adolescens, Abner? dixitque Abner: uiuit anima tua, rex, si noui. Et ait rex: Interroga tu, cuius filius sit iste puer [h. adolescens]. Cumque regressus esset Dauid, percusso Philistheo, tulit eum Abner, et introduxit coram Saul, caput Philisthei habentem in manu. Et ait ad eum Saul: De qua progenie es [h. Cuius filius tu], o adolescens? Dixitque Dauid: Filius serui tui Isai Bethleemite ego sum [h. non habet].

 [T. XLuIII, Cap. XuIII.] Et factum est, cum complesset loqui ad Saul: anima Ionathan conligata est [uulg. conglutinata] anime Dauid, et dilexit eum Ionathan quasi animam suam. Tulitque eum Saul in die illa, et non concessit ei, ut reuerteretur in domum patris sui. [T. XLIX.] Inierunt autem Ionathan et Dauid fedus: diligebat enim eum quasi animam suam. Nam exspoliauit se Ionathan tunica, qua erat uestitus, et dedit eam Dauid, et reliqua uestimenta sua, usque ad gladium et arcum suum, et usque ad balteum. Egrediebatur quoque Dauid ad omnia quecumque misisset eum Saul, et [h. non habet] prudenter se agebat: posuitque eum Saul super uiros belli, et acceptus erat in oculis uniuersi populi, maximeque in conspectu famulorum Saul  [h. uniuersi populi, et in oculis seruorum Saul]. Porro cum reuerteretur percusso Philistheo, Dauid, egresse sunt mulieres de uniuersis urbibus Isrel, cantantes, chorosque ducentes in occursum Saul regis, in tympanis letitie, et in sistris. Et precinebant mulieres ludentes atque dicentes: Percussit Saul mille, et Dauid decem millia. [T. L.] Iratus est autem Saul nimis, et displicuit in oculis eius [a 1Kb] iste sermo: dixitque: Dederunt Dauid decem millia, et mihi dederunt mille? quid ei superest, nisi solum regnum? Non rectis ergo oculis Saul aspiciebat Dauid a die illa, et deinceps. Post diem autem alteram, inuasit spiritus Dei malus Saul, et prophetabat in medio domus [h. Timedio domus] sue: Dauid autem psallebat manu sua, sicut per singulos dies.  Tenebatque Saul lanceam, et misit eam, putans quod configere posset Dauid cum pariete, et declinauit Dauid a facie eius secundo. Et timuit Saul Dauid, eo quod esset Dominus cum eo, et a se recessisset. Amouit ergo eum Saul a se, et fecit eum tribunum super mille uiros [h. non habet, uiros], et egrediebatur et ingrediebatur in conspectu populi. In omnibus quoque uiis suis Dauid prudenter agebat, et Dominus erat cum eo. uidit itaque Saul quod prudens esset nimis, et cepit cauere eum [h. Et timuit eum]. Omnis autem Isrel et Iuda diligebat Dauid: ipse enim egrediebatur, et ingrediebatur ante eos. [T. LI.] Dixit autem Saul ad Dauid: Ecce filia [b 1Kb] mea maior Merob [h. Merab], ipsam dabo tibi uxorem: tantummodo esto uir [h. esto mihi] fortis, et preliare bella Domini.  Saul autem reputabat, dicens: Non sit manus mea in eum, sed sit super illum manus Philisthinorum. Ait autem Dauid ad Saul: Quis ego sum, aut  que est uita mea, aut cognatio patris mei in Isrel, ut fiam gener regis? [T. LII.] Factum est autem tempus, cum deberet dari Merob [h. Merab] filia Saul Dauid, data est Adrieli Molathite uxor. Dilexit autem Michol [h. Michal] filia Saul altera [h. non habet, altera] Dauid. Et nuntiatum est Saul, et placuit ei. Dixitque [c 1Kb] Saul: Dabo eam illi, ut fiat ei in scandalum, et sit super eum manus Philisthinorum. Dixitque Saul ad Dauid: In duabus rebus gener meus eris hodie. Et mandauit Saul seruis suis: Loquimini ad Dauid clam me, dicentes: Ecce places regi, et omnes serui eius diligunt te. Nunc ergo esto gener regis. Et locuti sunt serui Saul in auribus Dauid omnia [h. non habet] uerba hec. Et ait Dauid: Num parum uobis uidetur, generum esse  regis? Ego autem sum uir pauper et tenuis. Et renuntiauerunt serui Saul, dicentes: Huiuscemodi uerba locutus est Dauid. Dixit autem Saul: Sic loquimini ad Dauid: Non habet necesse rex sponsalia, nisi tantum centum preputia Philisthinorum, ut fiat ultio de inimicis regis. Porro Saul cogitabat tradere Dauid in manus [ms. in manibus] Philisthinorum. Cumque renuntiassent serui eius Dauid uerba, que dixerat [d 1Kb] Saul, placuit sermo in oculis Dauid, ut fieret gener regis. Et post dies paucos surgens Dauid [h. Et non erant dies completi. Surgens autem Dauid], abiit cum uiris, qui [e 1Kb] sub eo erant. Et percussis Philisthim ducentis uiris, attulit preputia eorum, et annumerauit ea regi, ut esset gener eius. [T. LIII.] Dedit itaque Saul ei Michol [h. Michal] filiam suam uxorem.  Et uidit Saul, et intellexit quia Dominus esset [Ms. est] cum Dauid. Michol autem filia Saul diligebat eum. Et Saul magis cepit timere Dauid: factusque est Saul inimicus Dauid cunctis diebus. Et [f 1Kb] egressi sunt principes Philisthinorum: a principio autem egressionis eorum, prudentius se gerebat Dauid, quam omnes serui Saul, et celebre factum est nomen eius nimis.

[T. LIu, Cap. XIX.] Locutus est autem Saul ad Ionathan filium suum, et ad omnes seruos suos, ut occiderent Dauid. Porro Ionathan filius Saul diligebat Dauid ualde. Et indicauit Ionathan Dauid, dicens: Querit Saul pater meus occidere te: quapropter obserua te, queso, mane, et manebis clam, et absconderis. Ego autem egrediens stabo iuxta patrem  meum, in agro ubicumque fuerit [h. In agro ubi tu fueris], et ego loquar [g 1Kb] de te ad patrem meum, et quodcumque uidero, nuntiabo tibi. Locutus est ergo  Ionathan de Dauid bona ad Saul patrem suum: dixitque ad eum: Ne [a 1Kb] peccet rex in seruum suum Dauid, quia non peccauit tibi, et opera eius bona sunt tibi ualde. Et posuit animam suam in manu sua, et percussit Philistheum, et fecit Dominus salutem magnam uniuerso Isreli: uidisti, et letatus es. Quare ergo peccas in sanguine innoxio, interficiens Dauid, qui est absque [Ms. extra] culpa [h. Interficiens Dauid insontem]? Quod cum audisset Saul, placatus uoce Ionathe, iurauit: uiuit Dominus, quia non occidetur. uocauit itaque Ionathan Dauid, et indicauit ei omnia uerba hec, et introduxit Ionathan Dauid ad Saul, et fuit ante eum, sicut fuerat heri et nudiustertius. [T. Lu.] Motum est autem rursus bellum, et egressus Dauid, pugnauit  aduersus Philisthim; percussitque eos plaga magna [b 1Kb] , et fugerunt a facie eius. Et factus est Spiritus Domini malus in Saul. Sedebat autem in domo sua, et tenebat lanceam: porro Dauid psallebat in manu sua. Nisusque est Saul configere lancea Dauid in pariete, et declinauit Dauid a facie Saul: lancea autem casso uulnere perlata est in parietem, et Dauid fugit, et saluatus est nocte illa. [T. LuI.] Misit ergo Saul satellites suos in domum Dauid, ut custodirent eum, [c 1Kb] et interficeretur mane. Quod cum annuntiasset Dauid Michol uxor sua, dicens: Nisi saluaueris te nocte hac, eras morieris: deposuit eum per fenestram. Porro ille abiit et aufugit, atque saluatus est. Tulit autem Michol statuam, et posuit eam super lectum, et pellem pilosam [h. non habet, pilosam] caprarum  posuit ad caput eius, et operuit eam uestimentis [d 1Kb] . Misit autem Saul apparitores, qui raperent Dauid, et responsum est quod egrotaret. Rursumque misit Saul nuntios, ut uideret Dauid, dicens: Afferte eum ad me in lecto, ut occidatur. Cumque uenissent nuntii, inuentum est simulacrum super lectum, et pellis caprarum ad caput eius. Dixitque Saul ad Michol: Quare sic illusisti mihi, et dimisisti inimicum meum, ut fugeret? Et respondit Michol ad Saul: Quia ipse locutus est mihi: Dimitte me [h. Mitte], alioquin interficiam te. Dauid autem fugiens, saluatus est, et uenit ad Samuel in Ramatha, et nuntiauit ei omnia que fecerat sibi Saul: et abierunt ipse et Samuel, et morati sunt in Naioth [Ms. Nachioth]. Nuntiatum est autem Sauli a dicentibus: Ecce Dauid in Naioth  in Rama. [T. LuII.] Misit ergo Saul lictores [h. Missos, hic, et supra, habet], ut raperent Dauid: qui [h 1Kb]  cum uidissent cuneum prophetarum uaticinantium, et Samuel stantem super eos, factus est [e 1Kb] super nuntios Saul Spiritus Dei, et prophetare ceperunt etiam ipsi. Quod cum nuntiatum esset Sauli, misit et alios nuntios: prophetauerunt autem et illi. Et rursum Saul misit tertios nuntios, qui et ipsi prophetauerunt. Abiit autem etiam ipse in Ramatha, et uenit usque ad cisternam magnam, que est in Soccho, et interrogauit, dicens: In quo loco sunt Samuel et Dauid? Dictumque est ei: Ecce in Naioth sunt in Rama. Et abiit in Naioth in Rama, et factus est etiam super eum Spiritus Dei, et ambulabat ingrediens, et prophetabat usque dum ueniret in Naioth in Rama. Et exspoliauit se etiam ipse uestimentis suis, et prophetauit cum ceteris [h. non habet, cum ceteris] coram  Samuele, [f 1Kb] et cecidit nudus tota die illa et nocte. Unde et exiuit prouerbium: Num et Saul inter prophetas?

[Cap. XX.] Fugit autem Dauid de Naioth, que erat in Rama, ueniensque locutus est coram Ionatham: Quid feci? que est iniquitas mea, et quod peccatum meum in patrem tuum, quia querit animam meam? Qui dixit ei: Absit, non morieris: neque enim faciet pater meus quidquam grande uel paruum, nisi prius indicauerit mihi [h. Nisi reuelauerit aurem meam]: hunc ergo celauit [g 1Kb] me pater meus sermonem tantummodo? nequaquam erit istud. Et iurauit rursum Dauid. Et ille [h. non habet, ille] ait: Scit profecto pater tuus quia inueni gratiam in conspectu tuo [h. In oculis tuis], et dicet:  Nesciat hoc Ionathan, ne forte tristetur. Quinimmo uiuit Dominus, et uiuit anima tua, quia uno tantum  gradu, ego morsque diuidimur. Et ait Ionathan ad Dauid: Quodcumque dixerit mihi anima tua, faciam tibi. Dixit autem Dauid ad Ionathan: Ecce Kalende sunt crastino, et ego ex more sedere soleo iuxta regem ad uescendum: dimitte ergo me, ut abscondar in agro usque ad uesperam diei tertie. Si requisierit [uulg. addunt respiciens] me pater tuus, respondebis ei: Rogauit me Dauid, ut iret celeriter in Beth-Leem ciuitatem suam, quia uictime solemnes ibi sunt uniuersis contribulibus eius. Si dixerit, Bene: pax erit seruo tuo. Si autem fuerit iratus, scito quia completa est malitia eius. Fac ergo misericordiam in seruum tuum: quia fedus Domini  me famulum tuum tecum inire fecisti. Si autem est in me aliqua [h. non habet, aliqua] iniquitas,  tu me interfice, et ad patrem tuum ne introducas me. Et ait Ionathan: Absit hoc a te: neque enim fieri potest, ut si certe cognouero completam patris mei esse malitiam contra te, non annuntiem tibi. Responditque Dauid ad Ionathan: Quis nuntiabit mihi, si quid forte responderit tibi pater tuus dure [uulg. addunt de me]? Et ait Ionathan ad Dauid: ueni, egrediamur in agrum [uulg. addunt foras]. Cumque exissent ambo in agrum, ait Ionathan ad Dauid: Domine Deus Isrel, si inuestigauero sententiam patris mei crastino uel perindie: et aliquid boni fuerit super Dauid, et non statim misero ad te, et notum tibi fecero, hec faciat Dominus in Ionathan, et hec addat. Si autem perseuerauerit patris mei malitia [a 1Kb] aduersum te, reuelabo aurem tuam, et dimittam te,  ut uadas in pace, et sit Dominus tecum, sicut fuit cum patre meo. Et si uixero, facies mihi misericordiam Domini: si uero mortuus fuero, non auferes misericordiam tuam a domo mea usque in sempiternum, quando eradicauerit Dominus inimicos Dauid, unumquemque de terra. [b 1Kb] Pepigit ergo fedus Ionathan cum domo Dauid: et requisiuit Dominus de manu inimicorum Dauid. Et addidit Ionathan deierare Dauid, eo quod diligeret illum: sicut animam enim suam, ita diligebat eum. Dixitque ad eum Ionathan: Cras Kalende sunt, et requireris: requiretur enim sessio tua usque perindie. Descendes ergo festinus, et uenies in locum, ubi celandus es in die, qua operari licet, et sedebis iuxta lapidem, cui est nomen [h. non habet, cui est  nomen] Ezel. Et ego tres sagittas mittam iuxta eum, et iaciam quasi exercens me ad signum. Mittam quoque et puerum, dicens ei: uade, et affer mihi sagittas. Si dixero puero: Ecce sagitte intra te sunt, tolle eas: tu ueni ad me, quia pax tibi est, et nichil est mali, uiuit Dominus. Si autem sic locutus fuero puero: Ecce sagitte ultra te sunt: uade [uulg. addunt in pace], quia dimisit [h. misit] te Dominus. De uerbo autem quod locuti sumus ego et tu, sit Dominus inter me et te usque in sempiternum. Absconditus est ergo Dauid in agro, et uenerunt Kalende, et sedit rex ad comedendum panem. Cumque sedisset rex super cathedram suam  que erat iuxta parietem, surrexit Ionathan, et sedit Abner ex latere Saul, uacuusque apparuit  locus Dauid. Et non est locutus quidquam Saul in die illa: cogitabat enim quod forte euenisset ei, ut non esset mundus, nec purificatus. Cumque illuxisset dies secunda post Kalendas [h. diem Kalendarum], rursum uacuus apparuit locus Dauid.  Dixitque Saul ad Ionathan filium suum: Cur non uenit filius Isai, nec heri, nec hodie, ad uescendum? Et respondit Ionathan Sauli: Rogauit me obnixe, ut iret in Beth-Leem, et ait: Dimitte me, quoniam sacrificium solemne est in ciuitate [h. familia est in ciuitate], unus de fratribus meis accersiuit me nunc: ergo, si inueni gratiam in oculis tuis, uadam cito, et uidebo fratres meos. Ob hanc causam non uenit ad mensam regis. [T. LuIII]. Iratus autem Saul aduersus Ionathan, dixit ei: Fili [Ms. filius] mulieris uirum rapientis ultro, numquid ignoro quia diligis filium Isai, in confusionem tuam, et in confusionem ignominiose matris tue? Omnibus enim diebus, quibus filius Isai uixerit super terram, non stabilieris tu, neque regnum tuum. Itaque iam nunc mitte, et  adduc [h. cape] eum ad me: quia filius mortis est. Respondens autem Ionathan Sauli patri suo, ait: Quare morietur? quid fecit? Et arripuit Saul lanceam, ut percuteret eum. Et intellexit Ionathan quod definitum esset patri suo, ut interficeret Dauid. Surrexit ergo Ionathan a mensa in ira furoris, et non comedit in die Kalendarum secunda panem. Contristatus est enim super Dauid, eo quod confudisset eum pater suus. [T. LIX.] Cumque illuxisset mane, uenit Ionathan in agrum iuxta placitum Dauid, et puer paruulus cum eo, et ait ad puerum suum: uade, et affer mihi sagittas, quas ego iacio. Cumque puer currisset, iecit aliam sagittam trans puerum. uenit itaque puer ad locum iaculi, quod miserat Ionathan: et clamauit Ionathan post tergum  pueri, et ait: Ecce ibi est sagitta porro ultra te. Clamauitque  Ionathan post tergum pueri, [c 1Kb] dicens: Festina uelociter, ne steteris. Collegit autem puer Ionathe sagittas, et attulit ad dominum suum: et quid ageretur, penitus ignorabat: tantummodo enim Ionathan et Dauid rem nouerant. Dedit igitur Ionathan arma sua puero, et dixit ei: uade, defer in ciuitatem. Cum abisset puer, surrexit Dauid de loco, qui uergebat ad austrum, et cadens pronus in terram, adorauit tertio: et osculantes se  alterutrum, fleuerunt pariter, Dauid autem amplius. Dixit autem Ionathan ad Dauid: uade in pace: quecumque iurauimus ambo in nomine Domini, dicentes: Dominus sit inter me et te, et inter semen meum et semen tuum usque in sempiternum.  Et surrexit, et abiit; sed et Ionathan ingressus est ciuitatem.

. uenit autem Dauid in Nobe ad Achimelech sacerdotem: et obstupuit Achimelech, eo quod uenisset, [d 2Kb] et surrexit obuiam Dauid, et  dixit ei: Quare tu solus, et nullus est tecum? Et ait Dauid ad Achimelech sacerdotem: Rex precepit mihi sermonem, et dixit: Nemo sciat rem, propter quam a me missus es , cuiusmodi precepta tibi [Ms. tacet tibi] dederim: nam et pueris condixi in illum et illum locum. Nunc igitur si quid habes ad manum, uel quinque panes, da mihi, aut quidquid inueneris. Et respondens sacerdos Dauid, ait: Non habeo panes laicos ad manum, sed tantum panem sanctum: si mundi sunt pueri, maxime a mulieribus ? Et respondit Dauid sacerdoti, et dixit ei: Equidem si de mulieribus agitur, continuimus nos ab heri et nudiustertius, quando egrediebamur, et fuerunt uasa puerorum sancta. Porro uia hec polluta est , sed et  ipsa hodie sanctificabitur in uasis. Dedit ergo ei sacerdos sanctificatum panem. Neque enim , ut ponerentur panes calidi. Erat autem ibi quidam  uir de seruis Saul, in die illa, intus in tabernaculo Domini (obligatus in conspectu Domini: et nomen eius Deg Idumeus, potentissimus pastorum Saul. Dixit autem Dauid ad Achimelech: Si habes hic ad manum hastam, aut gladium? quia gladium meum et arma mea non tuli mecum, sermo enim regis urgebat. Et dixit sacerdos: [a 1Kb] Ecce gladius Goliat Philisthei, quem percussisti in ualle Terebinthi, est inuolutus pallio post ephod: si istum uis tollere, tolle. Neque enim est hic  alius absque eo. Et ait Dauid: Non est huic alter similis, da mihi eum. Surrexit itaque Dauid, et fugit in die illa a facie Saul, et uenit ad Achis regem Geth: dixeruntque [b 1Kb] ei serui Achis: Numquid non iste est Dauid rex terre? nonne huic cantabant per choros, dicentes: Percussit Saul mille, et Dauid decem millia? [T. LXI.] Posuit autem Dauid sermones istos in corde suo, et extimuit ualde a facie Achis regis Geth. Et immutauit os suum coram eis, et collabebatur inter manus eorum, et impingebat in ostia porte, defluebantque saliue eius in barbam. Et ait Achis ad seruos suos: uidistis hominem insanum: quare adduxistis eum ad me? An desunt nobis furiosi, quod introduxistis istum, ut fureret, me presente? hiccine ingredietur domum meam?

 [T. LXII, Cap. XXII]. Abiit ergo inde Dauid, et fugit  in speluncam Odollam . Quod cum audissent fratres eius, et omnis domus patris eius, descenderunt ad eum illuc. Et conuenerunt ad eum omnes, qui erant in angustia constituti, et oppressi ere alieno, et amaro animo, et factus est  eorum princeps, fueruntque cum eo quasi quadringenti uiri. Et profectus est Dauid inde in Maspha, que est  Moab, et dixit ad regem Moab: Maneat, oro, pater meus et mater mea uobiscum, donec sciam quid faciat mihi Deus. Et reliquit eos ante faciem regis Moab: manseruntque apud eum cunctis diebus, quibus Dauid fuit in presidio. Dixitque Gad propheta ad Dauid: Noli manere in presidio, proficiscere, et uade in terram Iuda. Et profectus Dauid uenit in saltum Hareth. Et audiuit Saul quod apparuisset Dauid, et uiri qui erant cum eo. Saul autem cum maneret in Gabaa, et esset in nemore, quod est in Rama, hastam manu tenens, cunctique [c 1Kb] serui eius circumstarent eum, ait ad seruos suos, qui assistebant ei: Audite ,  filii Iemini: numquid omnibus uobis dabit filius Isai agros et uineas, et uniuersos uos faciet tribunos, et centuriones, quoniam coniurastis omnes aduersum me, et non est qui mihi renuntiet, maxime cum et filius meus fedus [d 1Kb] inierit cum filio Isai? Non est qui uicem meam doleat ex uobis, nec qui annuntiet mihi: eo quod suscitauerit filius meus seruum meum aduersum me, insidiantem mihi usque hodie . Respondens autem Deg Idumeus, qui assistebat, et erat primus inter seruos Saul : uidi, inquit, filium Isai in Nobe, apud Achimelech filium Ahitob . Qui consuluit pro eo Dominum, et cibaria dedit ei: sed et gladium Goliath Philisthei dedit illi. Misit ergo rex ad accersendum Achimelech  filium Ahitob sacerdotem, et omnem domum patris eius, sacerdotum, qui erant in Nobe, qui uenerunt uniuersi ad regem. Et ait Saul (uulg. add. ad Achimelech]: Audi, fili Ahitob. Qui respondit: Presto sum, domine. Dixitque ad eum Saul: Quare coniurastis  aduersum me, tu et filius Isai, et dedisti ei panes et gladium, et consuluisti pro eo Deum, ut consurgeret aduersum me, insidiator usque hodie  permanens? Respondensque Achimelech regi, ait: Et quis in omnibus seruis tuis, sicut Dauid fidelis, et gener regis, et pergens ad imperium tuum, et gloriosus in domo tua? Num hodie cepi consulere pro eo Deum? absit hoc a me, ne suspicetur rex aduersus seruum suum rem huiuscemodi, in uniuersa domo patris mei: non  enim sciuit seruus tuus quidquam super hoc negotio, uel modicum uel grande. Dixitque rex: Morte morieris, Achimelech, tu, et omnis domus patris tui. Et ait rex emissariis, qui circumstabant eum: Conuertimini, et interficite sacerdotes Domini: nam manus eorum cum Dauid est: scientes quod fugisset,  non indicauerunt mihi. Noluerunt autem serui regis extendere manum suam in sacerdotes Domini. Et ait rex Deg: Conuertere tu, et irrue in sacerdotes. [T. LXIII.] Conuersusque Deg [a 1Kb] Idumeus, irruit in sacerdotes, et trucidauit in die illa octogintaquinque uiros uestitos [b 1Kb] ephod lineo [h. portantes ephod lineum]. Nobe autem ciuitatem sacerdotum percussit in ore gladii, uiros et mulieres, paruulos et lactentes, bouem et asinum, et ouem in ore gladii. Euadens autem unus filius Achimelech, filii Ahitob, cuius nomen erat Abiathar, fugit ad Dauid, et annuntiauit ei quod occidisset Saul sacerdotes Domini. Et ait Dauid ad Abiathar: Sciebam in die illa, cum ibi esset Deg Idumeus, quod proculdubio annuntiaret Sauli: ego sum reus omnium animarum domus [c 1Kb] patris tui.  Mane mecum, ne timeas: si quis quesierit animam meam, queret et animam tuam, mecumque seruaberis.

[T. LXIu, Cap. XXIII.] Et nuntiauerunt Dauid, dicentes: Ecce Philisthim oppugnant Ceila, et diripiunt areas. Consuluit igitur Dauid Dominum, dicens: Num uadam, et percutiam Philistheos istos? Et ait Dominus ad Dauid: uade, et percuties Philistheos, et saluabis Ceila. Et dixerunt uiri, qui erant cum Dauid, ad eum: Ecce nos hic in Iudea consistentes timemus: quanto magis si ierimus in Ceila aduersum agmina Philistinorum! Rursum ergo Dauid consuluit Dominum. Qui respondens, ait ei: Surge, et uade [h. descende] in Ceila: ego enim tradam Philistheos in manu tua. Et abiit Dauid, et uiri eius, in Ceila, et pugnauit aduersum Philistheos, et abegit iumenta  eorum, et percussit eos plaga magna: et saluauit Dauid habitatores Ceile. Porro eo tempore, quo fugiebat Abiathar filius Achimelech ad Dauid in Ceila, ephod secum habens descenderat. Nuntiatum est autem Sauli, quod uenisset Dauid in Ceila: et ait Saul: Tradidit eum Deus in manus meas; conclususque est introgressus urbem, in qua porte et sere. Et precepit Saul omni populo, ut ad pugnam descenderent in Ceila: et obsiderent Dauid, et uiros eius. [T. LXu.] Quod cum rescisset Dauid, quia prepararet ei Saul clam malum, dixit ad Abiathar sacerdotem: Applica ephod. Et ait Dauid: Domine Deus Isrel, audiuit famam seruus tuus, quod disponat Saul uenire in Ceilam, ut euertat urbem propter me: si tradent me uiri Ceile in manus eius? et si descendet  Saul, sicut audiuit seruus tuus? Domine Deus Isrel, indica seruo tuo. Et ait Dominus: Descendet. Dixitque Dauid: Si tradent me uiri Ceile, et uiros qui sunt mecum, in manus Saul? Et dixit Dominus: Tradent. Surrexit ergo Dauid et uiri eius quasi sexcenti, et egressi de Ceila, huc atque illuc uagabantur incerti:  nuntiatumque est Sauli, quod fugisset Dauid de Ceila [uulg. add. et saluatus esset]: quam ob rem dissimulauit exire. Morabatur autem Dauid in deserto in locis firmissimis, mansitque in monte solitudinis Ziph [uulg. add. in monte opaco]: querebat tamen eum Saul cunctis diebus, et non tradidit eum Deus in manus eius. Et uidit Dauid quod egressus esset Saul, ut quereret animam eius. Porro Dauid erat in deserto Ziph in silua. Et surrexit Ionathan filius Saul, et abiit ad Dauid in siluam, et confortauit manus eius in Deo: dixitque ei: Ne timeas: neque enim inueniet te manus Saul patris mei, et tu regnabis super Isrel, et ego ero tibi secundus: sed et Saul pater meus scit hoc. Percussit igitur uterque fedus coram Domino: mansitque Dauid in silua: Ionathan autem  reuersus est in [d 1Kb] domum [h. uiam] suam. Ascenderunt autem Ziphei ad Saul in Gabaa, dicentes: [T. LXuI.] Nonne ecce Dauid latitat apud nos in locis tutissimis silue, in colle Achile, que est ad dexteram deserti? Nunc ergo, sicut desiderauit anima tua [h. anima tua, o Rex] ut descenderes, descende: nostrum autem erit, ut tradamus eum in manus [Ms. manu] regis. Dixitque Saul: Benedicti uos a Domino, quia doluistis uicem meam [h. pepercistis super me]. Abite, et oro, [Ms. ergo] et diligentius preparate, et curiosius agite, et considerate locum ubi sit pes eius, uel quis uiderit eum ibi: recogitat enim de me, quod callide insidier ei. Considerate, et uidete omnia latibula eius, in quibus absconditur, et reuertimini ad me, ad rem certam, ut uadam uobiscum. Quod si  etiam in terram se abstruserit, perscrutabor eum in cunctis millibus Iuda. At illi surgentes abierunt in Ziph ante Saul: Dauid autem et uiri eius erant in deserto Maon, in campestribus, ad dexteram Iesimuth [Al. Iesimon]. Iuit ergo Saul et socii eius ad querendum eum, et nuntiatum est Dauid, statimque descendit ad petram, et uersabatur in deserto Maon. Quod cum audisset Saul, persecutus est Dauid in deserto Maon, et ibat Saul ad latus montis ex parte una: Dauid autem et uiri eius erant in latere montis ex parte altera: porro Dauid desperabat se posse euadere a facie Saul: itaque Saul et uiri eius, in modum corone cingebant Dauid et uiros eius, ut caperent eos. Et nuntius uenit ad Saul, dicens: Festina, et ueni, quoniam infuderunt se Philisthim super  terram. Reuersus est ergo Saul desistens persequi Dauid, et perrexit in occursum Philisthinorum. Propter hoc uocauerunt locum illum, petram diuidentem.

[Cap. XXIu.] Ascendit autem Dauid inde, et habitauit in locis tutissimis En-Gaddi. Cumque reuersus esset Saul, postquam persecutus est Philistheos,  nuntiauerunt ei, dicentes: Ecce Dauid in deserto est En-Gaddi. Assumens ergo Saul tria millia electorum uirorum ex omni Isrel, perrexit ad inuestigandum Dauid et uiros eius, etiam super abruptissimas petras, que solis ibicibus peruie sunt. Et uenit ad caulas [Ms. add. quoque] ouium, que se offerebant uianti. [T. LXuII.] Eratque ibi spelunca quam ingressus est Saul, ut purgaret uentrem [h. ad tegendum pedes suos]: porro Dauid et uiri eius in interiore parte spelunce latebant. Et dixerunt serui Dauid ad eum: Ecce dies, de qua locutus est Dominus ad te: Ego tradam tibi inimicum tuum [h. inimicum tuum in manu tua], ut facias ei sicut placuerit in oculis tuis. Surrexit ergo Dauid, et precidit oram chlamydis Saul silenter. Post hec percussit cor suum Dauid,  eo quod abscidisset oram chlamydis Saul. Dixitque ad uiros suos: Propitius mihi sit Dominus [h. Absit a me a Domino], ne faciam hanc rem domino meo, christo Domini, ut mittam manum in eum, quoniam christus Domini est. [T. LXuIII.] Et confregit Dauid uiros suos, sermonibus, et non permisit eos, ut consurgerent in Saul. Porro Saul exsurgens de spelunca, pergebat cepto itinere. Surrexit autem et Dauid post eum, et egressus de spelunca, clamauit post tergum Saul, dicens: Domine mi rex: Et respexit Saul post se, et inclinans se Dauid pronus in terram, adorauit, dixitque ad Saul: Quare audis uerba hominum loquentium, Dauid querit malum aduersum te? Ecce hodie uiderunt oculi tui, quod tradiderit te Dominus in manu mea in spelunca, et cogitaui, ut  occiderem te, sed pepercit tibi oculus meus [h. non habet]; dixi enim: Non extendam manum meam in dominum meum, quia christus Domini est. Quin potius, pater mi, uide et cognosce oram chlamydis tue in manu mea, quoniam cum prescinderem summitatem chlamydis tue, nolui extendere manum meam in te [h. nolui interficere te]: animaduerte et uide quoniam non est in manu mea malum, neque iniquitas, neque peccaui in te: tu autem insidiaris anime mee, ut auferas eam. Iudicet Dominus inter me et te, et ulciscatur me Dominus ex te: manus autem mea non sit in te. Sicut et in prouerbio antiquo dicitur: Ab impiis egredietur impietas: manus ergo mea non sit in te. Quem sequeris [uulg. persequeris], rex Isrel? quem persequeris? canem mortuum sequeris,  et pulicem unum. Sit Dominus iudex, et iudicet inter me et te: et uideat, et iudicet causam meam, et eruat me de manu tua. Cum autem complesset Dauid loquens sermones huiuscemodi ad Saul, dixit Saul: Numquid hec uox tua est, fili mi Dauid? Et leuauit Saul uocem suam, et fleuit: dixitque ad Dauid: [T. LXIX.] Iustior tu es quam ego: tu enim tribuisti mihi bona: ego autem reddidi tibi mala. Et  tu indicasti hodie que feceris mihi bona: quomodo tradiderit me Dominus in manum tuam, et non occideris me. Quis enim cum inuenerit inimicum suum, dimittet eum in uia bona? Sed Dominus reddat tibi uicissitudinem hanc, pro eo quod hodie operatus es in me. Et nunc quia scio quod certissime regnaturus sis: et habiturus in manu tua regnum Isrel, iura mihi in Domino, ne deleas semen meum post me, neque auferas nomen meum de domo patris mei. Et iurauit Dauid Sauli. Abiit ergo Saul in domum suam, et Dauid et uiri eius ascenderunt ad tutiora loca.

[Cap. XXu.] Mortuus est autem Samuel, et congregatus est uniuersus Isrel, et planxerunt eum, et sepelierunt eum in domo sua in Rama [uulg. Ramatha]. Consurgensque Dauid descendit in desertum  Pharan. [T. LXX.] Erat autem uir quispiam in solitudine [h. in Maon habet, non in solitudine] Maon, et possessio eius in Charmelo, et homo ille magnus nimis: erantque ei oues tria millia, et mille capre, et accidit, ut tonderetur grex eius in Charmelo. Nomen autem uiri illius Nabal, et nomen uxoris eius Abigail. Eratque mulier illa prudentissima et speciosa: porro uir eius durus, et pessimus et malitiosus: erat autem degenere Chaleb. Cum ergo audisset Dauid in deserto, quod tonderet Nabal gregem suum, misit decem iuuenes [h. pueros], et dixit eis: Ascendite in Charmelum, et uenietis ad Nabal, et salutabitis eum ex nomine meo pacifice: Et dicetis [a 1Kb] sic: Fratribus meis [h. Et dicetis sic, Fratres mei], et tibi pax, et domui tue pax, et omnibus, quecumque  habes, sit pax. Audiui quod tonderent pastores tui [h. tondentes tui, nunc pastores qui fuerunt tibi], qui [b 1Kb] erant nobiscum in deserto [h. non habet]: numquam eis molesti fuimus, nec aliquando defuit illis quidquam de grege, omni tempore quo fuerunt nobiscum in Charmelo. Interroga pueros tuos, et indicabunt tibi. Nunc ergo inueniant pueri [uulg. add. tui] gratiam in oculis tuis: in die enim bona uenimus. Quodcumque inuenerit manus tua, da seruis tuis, et filio tuo Dauid. [T. LXXI.] Cumque uenissent pueri Dauid, locuti suntad Nabal omnia uerba hec ex nomine Dauid, et siluerunt. Respondens autem Nabal pueris Dauid, ait: Quis est Dauid? et quis est filius Isai? hodie increuerunt serui, qui fugiunt dominos suos. Tollam ergo panes meos, et aquas meas, et carnes pecorum,  que occidi, tonsoribus meis, et dabo uiris quos nescio unde sint? Regressi sunt itaque pueri Dauid per uiam suam, et reuersi uenerunt, et nuntiauerunt ei omnia uerba [h. uerba hec] que dixerat. Tunc Dauid ait uiris suis: Accingatur unusquisque gladio suo. [c 4Kb] Et accincti sunt singuli gladio suo, accinctusque est et Dauid ense suo: et secuti sunt Dauid quasi [uulg. tacet quasi] quadringenti  uiri: porro ducenti remanserunt ad sarcinas. Abigail autem uxori Nabal nuntiauit unus de pueris, dicens: Ecce misit Dauid nuntios de deserto, ut benedicerent domino nostro [Ms. uestro]; et auersatus est eos. Homines isti, boni satis fuerunt nobis, et non molesti: nec quidquam aliquando periit omni tempore, quo sumus conuersati cum eis in deserto: pro muro erant nobis tam in nocte quam in die, omnibus diebus quibus pauimus apud eos greges. Quam ob rem considera, et [a 1Kb] recogita quid facias: quoniam completa est malitia aduersus uirum tuum, et aduersus domum tuam [h. aduersus dominum nostrum et aduersus omnem domum suam], et ipse filius est Belial, ita ut nemo ei possit loqui. Festinauit igitur Abigail, et tulit ducentos panes, et  duos utres uini, et quinque arietes coctos, et quinque sata polente, et centum ligaturas uue passe [h. Et centum uuas passas], et ducentas massas caricarum, et imposuit super asinos: dixitque pueris suis: Precedite me: ecce ego post tergum sequar uos: uiro autem suo Nabal non indicauit. Cum ergo ascendisset asinum, et descenderet [Ms. descendisset] ad radices montis, Dauid et uiri eius descendebant in occursum eius; quibus et illa occurrit. Et ait Dauid: uere frustra seruaui omnia, que huius erant, in deserto, et non periit quidquam de cunctis que ad eum pertinebant, et reddidit mihi malum pro bono. Hec faciat Deus inimicis Dauid; et hec addat, si reliquero de omnibus que ad eum pertinent usque [b 2Kb] mane, mingentem ad parietem. Cum autem uidisset Abigail  Dauid, festinauit, et descendit de asino, et procidit coram Dauid super faciem suam, et adorauit super terram, et cecidit ad pedes eius, et dixit: In me sit [h. est], domine mi, hec iniquitas: loquatur, obsecro, ancilla tua in auribus tuis; et audi uerba famule tue. Ne ponat, oro, dominus meus rex [h. non habet] cor suum super uirum istum iniquissimum Nabal [h. super uirum istum Belial Nabal]: quia secundum nomen suum stultus est, et est stultitia cum eo [h. quia secundum nomen suum ita est. Nabal nomen eius est, et stultitia cum eo]: ego autem ancilla tua non uidi pueros tuos [h. non habet tuos], [c 1Kb] domine mi, quos misisti. Nunc ergo, domine mi, uiuit Dominus, et uiuit anima tua, qui prohibuit te ne uenires in sanguine, et saluauit manum  tuam tibi; et nunc fiant sicut Nabal inimici tui, et qui querunt domino meo malum. Quapropter suscipe benedictionem hanc, quam attulit ancilla tua  tibi domino meo; et da pueris qui sequuntur te dominum meum. Aufer [h. Obliuiscere] iniquitatem famule tue: faciens enim faciet Dominus tibi domino meo domum fidelem, quia prelia Domini, domine mi, tu preliaris: malitia ergo non inueniatur in te omnibus diebus uite tue. Si enim surrexit [Ms. surrexerit] aliquando homo persequens te, et querens animam tuam, erit anima domini mei custodita, quasi [h. non habet] in fasciculo uiuentium, apud Dominum Deum tuum: porro anima inimicorum tuorum rotabitur, quasi in impetu et circulo funde. Cum ergo fecerit Dominus tibi domino meo omnia, que locutus est bona de te, et constituerit te ducem super Isrel, non erit tibi hoc in singultum, et in scrupulum cordis domino meo, quod effuderis sanguinem innoxium,  aut ipse te ultus fueris; et cum benefecerit Dominus domino meo, recordaberis ancille tue. Et ait Dauid ad Abigail: Benedictus Dominus Deus Isrel, qui misit te hodie in occursum meum, et benedictum eloquium tuum, et benedicta tu, que prohibuisti me hodie, ne irem ad sanguinem, et ulciscerer e manu mea. Alioquin uiuit Dominus Deus Isrel, qui prohibuit me [d 1Kb] ne malum facerem tibi: nisi cito uenisses in occursum mihi, non remansisset Nabal usque ad lucem matutinam, mingens ad parietem. Suscepit ergo Dauid de manu eius omnia [h. non habet, omnia] que attulerat ei, dixitque ei: uade [e 1Kb] pacifice in domum tuam, ecce audiui uocem tuam, et honoraui [h. assumpsi] faciem tuam. uenit autem Abigail ad Nabal; et ecce erat ei conuiuium in domo eius, quasi  conuiuium regis, et cor Nabal iucundum: erat enim ebrius nimis; et non indicauit ei uerbum pusillum aut grande usque in mane. Diluculo autem cum digessisset uinum Nabal, indicauit ei uxor sua uerba hec, et emortuum est cor eius intrinsecus, et factus est quasi lapis. [T. LXXII.] Cumque pertransissent decem dies, percussit Dominus Nabal, et mortuus est. Quod cum audisset Dauid mortuum Nabal, ait: Benedictus Dominus, qui iudicauit causam opprobrii mei de manu Nabal, et seruum suum custodiuit a malo, et malitiam Nabal reddidit Dominus in caput eius. [T. LXXIII.] Misit ergo Dauid, et locutus est ad Abigail, ut sumeret eam sibi in uxorem. Et uenerunt pueri Dauid ad Abigail in Charmelum, et locuti sunt ad eam, dicentes: Dauid misit nos ad te, ut  accipiat te sibi in uxorem. Que consurgens adorauit prona in terram, et ait: Ecce famula tua sit in ancillam ut [Ms. et] lauet pedes seruorum domini  mei. Et festinauit, et surrexit Abigail, et ascendit super asinum, et quinque puelle ierunt cum ea, pedisseque eius, et secuta est nuntios Dauid; et facta est illi uxor. Sed et Ahinem accepit Dauid de Iezrel; et fuit utraque uxor eius. [T. LXXIu.] Saul autem dedit Michol [h. Michal] filiam suam, uxorem Dauid, Phalti filio Lais, qui erat de Gallim.

[Cap. XXuI.] Et uenerunt Ziphei ad Saul in [Ms. de] Gabaa, dicentes: Ecce Dauid [h. Num. Dauid] absconditus est in colle Achile, que est ex aduerso solitudinis. Et surrexit Saul, et descendit in desertum Ziph, et cum eo tria millia uirorum de electis Isrel, ut quereret Dauid in deserto Ziph. Et castrametatus est Saul in Gabaa Achile, que erat ex aduerso solitudinis in uia: Dauid autem habitabat in deserto.  [T. LXXu.] uidens autem quod uenisset Saul post se in desertum, misit exploratores, et didicit quod uenisset [uulg. add. illuc] certissime. Et surrexit Dauid [uulg. add. clam], et uenit ad locum ubi erat Saul [h. ubi castrametatus erat Saul]: cum uidisset locum, in quo dormiebat Saul, et Abner filius Ner, princeps militie eius, Saulem dormientem in tentorio, et reliquum uulgus per circuitum eius, ait Dauid ad Achimelech Gettheum [Ms. Cetheum], et Abisai filium Saruie, fratrem Ioab, dicens: Quis descendet mecum ad Saul in castra? Dixitque Abisai: Ego descendam tecum. uenerunt ergo Dauid et Abisai ad populum nocte, et inuenerunt Saul iacentem et dormientem in tentorio; et hastam fixam in terra ad caput eius: Abner autem et populum dormientes in  circuitu eius [h. Et ecce Saul iacebat et dormiebat in tentorio; et hasta fixa in terra ad caput eius, Abner autem et populus dormiebant in circuitu eius]. Dixitque Abisai ad Dauid: Conclusit Deus hodie inimicum tuum in manus tuas: nunc ergo perfodiam cum lancea in terra semel, et secundo opus non erit. Et dixit Dauid ad Abisai: Ne interficias eum: quis enim extendit manum suam in christum Domini, et innocens erit [h. fuit]? Et dixit Dauid: uiuit Dominus, quia nisi Dominus percusserit eum, aut dies eius uenerit, ut moriatur, aut in prelium descendens perierit: propitius mihi sit Dominus [h. absit a me a Domino] ne extendam manum meam in christum Domini. Nunc igitur tolle hastam, que est ad caput eius, et scyphum aque, et abeamus. Tulit ergo Dauid  hastam, et scyphum aque, qui [Ms. que] erat ad caput Saul, et abierunt; et non erat quisquam, qui uideret et intelligeret, et euigilaret, sed omnes dormiebant, quia sopor Domini irruerat super eos. Cumque transisset Dauid ex aduerso, et stetisset in uertice montis de longe, et esset grande interuallum [h. grandis locus] inter eos: clamauit Dauid ad populum, et ad Abner filium Ner, dicens: Nonne respondebis, Abner? Et respondens Abner, ait: Quis es tu, qui clamas [h. qui clamas ad regem], et inquietas  regem? Et ait Dauid ad Abner: Numquid non uir tu es? et quis alius similis tui in Isrel? quare ergo non custodisti dominum tuum regem? ingressus est enim unus de turba, ut interficeret regem dominum tuum. Non est bonum hoc, quod fecisti: uiuit Dominus, quoniam filii mortis estis uos, qui non custoditis dominum uestrum, christum Domini. Nunc ergo uide ubi sit hasta regis, et ubi scyphus aque, qui erat ad caput eius. [T. LXXuI.] Cognouit autem Saul uocem Dauid, et dixit: Num uox tua est hec, fili mi Dauid? et [a 1Kb] dixit Dauid: uox mea, domine mi rex. Et ait: Quam ob causam dominus meus persequitur seruum suum? Quid feci? aut quod est in manu mea malum? Nunc ergo audi, oro, domine mi rex, uerba serui tui: Si Dominus incitat te aduersum me, odoretur sacrificium;  si autem filii hominum, maledicti sunt in conspectu Domini: quia eiecerunt me hodie, ut non habitem in hereditate Domini, dicentes: uade, serui diis alienis. Et nunc non effundatur sanguis meus in terram coram Domino: quia egressus est rex Isrel, ut [Ms. et] querat pulicem unum, sicut persequitur perdix in montibus. Et ait Saul: peccaui, reuertere, fili mi Dauid: nequaquam enim ultra male tibi faciam, eo quod pretiosa fuerit anima mea in oculis tuis hodie [Ms. tacet hodie]: apparet quod stulte egerim, et ignorauerim multa nimis. Et respondens Dauid, ait: Ecce hasta regis: transeat unus de pueris [uulg. add. regis], et tollat eam. Dominus autem retribuet unicuique secundum iustitiam suam et fidem: tradidit enim te Dominus hodie in manu mea,  et nolui leuare manum meam in Christum Domini. Et sicut [h. Et ecce sicut] magnificata est anima tua hodie in oculis meis, sic magnificetur anima mea in oculis Domini, et liberet me de omni angustia. Ait ergo Saul ad Dauid: Benedictus tu, fili mi Dauid: equidem faciens facies, et potens poteris. Abiit autem Dauid in uiam suam, et Saul reuersus est in locum suum.

[Cap. XXuII.] Et ait Dauid in corde suo: Aliquando incidam uno die in manus Saul: nonne melius est ut fugiam, et saluer in terra Philistinorum, et desperet Saul, cessetque me querere in cunctis finibus Isrel? fugiam ergo manus eius. Et surrexit Dauid, et abiit ipse, et sexcenti uiri cum eo, ad Achis filium Maoch regem Geth. Et habitauit Dauid cum Achis in Geth: ipse et uiri eius, uir et domus eius,  et Dauid, et due uxores eius, Ahinem Iezrahelitis, et Abigail uxor Nabal Charmeli [h. Charmelitis]. Et nuntiatum est Sauli quod fugisset Dauid in Geth, et non addidit ultra ut quereret eum. Dixit autem Dauid ad Achis: Si inueni gratiam in oculis tuis, detur mihi locus [b 1Kb] in una urbium regionis huius, ut habitem ibi: cur enim manet seruus tuus in ciuitate regis [h. regni] tecum? Dedit itaque ei Achis in die illa Siceleg: propter quam causam facta est Siceleg regum Iuda, usque in diem hanc. Fuit autem numerus  dierum, quibus habitauit Dauid in regione Philistinorum, [a 2Kb] quatuor mensium [h. quatuor, menses et dies]. Et ascend it Dauid, et uiri eius, et agebant predas de Gesuri, et de [b 1Kb] Gezri, et de Amalecitis: hi enim pagi habitabantur in terra antiquitus, euntibus Sur usque ad terram Aegypti. Et percutiebat Dauid omnem [h. non habet omnem] terram, nec relinquebat uiuentem uirum et mulierem: tollensque oues, et boues, et asinos, et camelos, et uestes, reuertebatur, et ueniebat ad Achis. Dicebat autem ei Achis: In quem [c 1Kb] irruisti [h. irruistis] hodie? Respondebatque Dauid: Contra meridiem Iude, et contra meridiem Ierameel, et contra meridiem Ceni. uirum et mulierem non uiuificabat Dauid, nec adducebat in Geth, dicens: Ne forte loquantur aduersum  nos: Hec fecit Dauid: et hoc erat decretum illi omnibus diebus quibus habitauit in regione Philisthinorum. Credidit ergo Achis Dauid, dicens: Multa mala operatus est [h. fetere fecit] contra populum suum Isrel: erit igitur mihi seruus sempiternus.

[Cap. XXuIII]. Factum est autem in diebus illis, congregauerunt Philisthim agmina sua, ut preparentur ad bellum contra Isrel: dixitque Achis ad Dauid: Sciens nunc scito, quoniam mecum egredieris in castris tu, et uiri tui. Dixitque Dauid ad Achis: Nunc scies que facturus est seruus tuus. [T. LXXuII.] Et ait Achis ad Dauid: Et ego custodem capitis mei ponam te cunctis diebus. Samuel autem mortuus est, planxitque eum omnis Isrel, et sepelierunt eum in Rama [uulg. Ramatha] urbe sua. Et Saul abstulit  magos et hariolos de terra. Congregatique sunt Philisthim, et uenerunt, et castrametati sunt in Sunam: congregauit autem et Saul uniuersum Isrel, et uenit in Gelbe [Ms. Gelbue]. Et uidit Saul castra Philisthim, et timuit, et expauit cor eius nimis. Consuluitque Dominum, et non respondit ei neque per somnia, neque per sacerdotes [h. per doctrinam], neque per Prophetas. [T. LXXuIII.] Dixitque Saul seruis suis: Querite mihi mulierem habentem pythonem, et uadam ad eam, et sciscitabor per illam. Et dixerunt serui eius ad eum: Est mulier habens pythonem in En-Dor. Mutauit ergo habitum suum: uestitusque est aliis uestimentis, et abiit ipse, et duo uiri cum  eo, ueneruntque ad mulierem nocte, et ait: Diuina mihi in pythone, et suscita mihi quem dixero tibi. Et ait mulier ad eum: Ecce, tu nosti quanta fecerit [Ms. fecit] Saul, et quomodo eraserit magos et hariolos de terra: quare ergo insidiaris anime mee, ut occidar? Et iurauit ei Saul in Domino, dicens: uiuit Dominus, quia non ueniet tibi quidquam mali propter hanc rem. Dixitque ei mulier: Quem suscitabo tibi? Qui ait: Samuelem suscita mihi. Cum autem uidisset mulier Samuelem, exclamauit uoce magna, et dixit ad Saul: Quare imposuisti mihi [h. decepisti me?] Tu es enim Saul. Dixitque ei rex: Noli timere: quid uidisti? Et ait mulier ad Saul: Deos uidi ascendentes de terra. Dixitque ei: Qualis est forma eius? Que ait: uir senex ascendit, et ipse amictus  est pallio. Intellexit Saul quod Samuel esset, et inclinauit se super faciem suam in terra, et adorauit. Dixit autem Samuel ad Saul; Quare inquietasti [Ms. inquietas] me ut suscitarer? Et ait Saul: Coarctor nimis: siquidem Philisthim pugnant aduersum me, et Deus recessit a me, et exaudire me noluit, neque in manu prophetarum, neque per somnia: uocaui ergo te, ut ostenderes mihi quid faciam. Et ait Samuel: Quid interrogas me, cum Dominus recesserit a te, et transierit ad emulum tuum? Faciet enim tibi Dominus sicut locutus est in manu mea, et scindet regnum [uulg. add. tuum] de manu tua, et dabit illud proximo tuo Dauid: quia non obedisti uoci Domini, neque fecisti iram furoris eius in Amalech. Idcirco quod pateris, fecit tibi Dominus hodie. Et dabit  Dominus etiam Isrel tecum in manus Philisthim: cras enim tu et filii tui mecum eritis: sed et castra Isrel tradet Dominus in manus Philisthim. Statimque Saul cecidit porrectus in terram: extimuerat enim ualde [Ms. et uulg. tacent ualde] uerba Samuelis, et robur non erat in eo, quia non comederat panem tota die illa [h. illa, et tota nocte]. Ingressa est itaque mulier ad Saul, [d 1Kb] et uidit quia conturbatos erat ualde, dixitque ad eum: Ecce obediuit ancilla tua uoci tue, et posui animam meam in manu mea: et audiui sermones tuos, quos locutus es ad me. Nunc igitur audi et tu uocem ancille tue, et ponam coram te buccellam panis, ut [Ms. et] comedens conualescas,  et possis iter facere. Qui renuit, et ait: Non comedam. Cegerunt autem eum serui sui et mulier, et tandem audita uoce eorum, surrexit de terra, et sedit super lectum. Mulier autem illa habebat uitulum pascualem in domo, et festinauit, et occidit eum; tollensque farinam, miscuit eam, et coxit azyma, et posuit ante Saul et ante seruos eius. Qui cum comedissent, surrexerunt, et ambulauerunt per totam noctem illam [h. in illa nocte].

[Cap. XXIX.] Congregata sunt ergo Philisthim uniuersa agmina in Aphec: sed et Isrel castrametatus est super fontem, qui erat in Iezrel. Et satrape quidem Philisthim incedebant in centuriis et millibus: Dauid autem et uiri eius erant in nouissimo agmine cum Achis. Dixeruntque principes Philisthim [uulg.  add. ad Achis]: Quid sibi uolunt Hebrei isti [h. Quid Hebrei isti]? Et ait Achis ad principes Philisthim: Num ignoratis Dauid, qui fuit seruus Saul regis Isrel, et est apud me multis diebus, uel annis [h. An non iste Dauid seruus Saul regis Isrel, qui est apud me diebus uel annis], et non inueni in eo quidquam, ex die qua transfugit ad me, usque ad diem hanc? [T. LXXXIX] Irati sunt autem aduersus cum principes Philisthim, et dixerunt ei; Reuertatur uir, et sedeat in loco suo, in quo constituisti eum, et non descendat nobiscum in prelium, ne fiat nobis aduersarius, cum preliari ceperimus: quomodo enim aliter placare poteris dominum suum, nisi in capitibus nostris: Nonne iste est Dauid, cui cantabant [a 1Kb] per choros, dicentes: Percussit Saul in millibus suis, et  Dauid in decem millibus suis? uocauit ergo Achis Dauid, et ait ei: uiuit Dominus, quia rectus es tu, et bonus in conspectu meo; et exitus tuus, et introitus tuus mecum est in castris [h. uiuit Dominus, quia rectus es tu, et bonus in conspectu meo, exitus tuus et introitus tuus mecum in castris], et non inueni in te quidquam mali, ex die qua uenisti ad me, usque in diem hanc: sed satrapis non places. Reuertere ergo, et uade in pace, et non [Ms. offendes] offendas oculos satraparum Philisthim. Dixitque Dauid ad Achis: Quid enim feci, et quid inuenisti in me seruo tuo [h. in seruo tuo], a die qua fui in conspectu tuo usque ad diem hanc, ut [b 1Kb] non ueniam, et pugnem contra inimicos Domini mei regis? Respondens autem Achis: locutus est ad Dauid: Scio quia bonus  es tu in oculis meis, sicut Angelus Dei: sed principes Philisthim dixerunt: Non ascendet nobiscum in prelium. Igitur consurge mane tu, et serui Domini tui, qui uenerunt tecum: et cum de nocte surrexeritis et ceperit dilucescere, pergite. [T. LXXX.] Surrexit itaque de nocte [h. non habet] Dauid ipse et uir eius, ut proficiscerentur mane, et reuerterentur ad terram Philisthim; Philisthim autem ascenderunt in Iezrel.

 [Cap. XXX.] Cumque uenissent Dauid et uiri eius in Siceleg die tertia, Amalecite impetum [c 1Kb] fecerant ex parte australi in Siceleg [h. in partem australem, et in Siceleg], et percusserant Siceleg, et succenderant eam igni. Ei captiuas duxerunt mulieres ex ea, a minimo usque ad magnum: et non interfecerant quemquam, sed secum duxerant, et pergebant itinere suo. Cum ergo uenisset Dauid et uiri eius ad ciuitatem, et inuenissent eam succensam igni, et uxores suas, et filios suos, et filias ductas esse captiuas, leuauerunt Dauid et populus qui erat cum eo, uoces suas, et planxerunt, donec deficerent in eis lacryme. Siquidem et due uxores Dauid captiue ducte fuerant, Ahinem Iezrealites, et Abigail uxor Nabal Charmel. Et contristatus est Dauid ualde: uolebat enim eum  populus lapidare, quia amara erat anima uniuscuiusque uiri super filiis suis et filiabus: confortatus est autem Dauid in Domino Deo suo. Et ait ad Abiathar sacerdotem filium Abimelech: Applica ad me ephod. Et applicauit [Ms. applicuit] Abiathar ephod ad Dauid, et consuluit Dauid Dominum, dicens: Persequar latrunculos hos, et comprehendam eos, an non? [h. non habet, an non?] Dixitque ei [d 1Kb] Dominus: Persequere: absque dubio enim comprehendes eos, et excuties predam. [T. LXXXI.] Abiit ergo Dauid ipse, et sexcenti uiri qui erant cum eo, et uenerunt usque ad torrentem Besor [Ms. Bosor]: et lassi quidam substiterunt [h. reliqui uero . . . substiterunt]. Persecutus est autem Dauid ipse, et quadringenti uiri: substiterant enim ducenti, qui lassi transire  non poterant torrentem Besor [h. qui iussi fuerant ne transirent torrentem Besor]. Et inuenerunt uirum Aegyptium in agro, et adduxerunt eum ad Dauid: dederuntque ei panem ut comederet, et biberet aquam, sed et fragmen masse caricarum, et duas ligaturas [h. duas passas] uue passe. Que cum comedisset, reuersus est spiritus eius, et refocillatus est: non enim comederat panem, neque biberat aquam, tribus diebus et tribus noctibus. Dixit itaque ei Dauid: Cuius es tu? uel unde? quo pergis? [h. non habet, quo pergis?] Qui ait: Puer Aegyptius ego sum seruus uiri Amalecite: dereliquit autem me dominus meus, quia egrotare cepi nudiustertius. Siquidem nos erupimus ad australem partem [uulg. plagam] Cherethi, et contra Iudam, et ad meridiem  Chaleb, et Siceleg succendimus igni. Dixitque ei Dauid: Potes me ducere ad istum cuneum? Qui ait: Iura mihi per Deum, quod non occidas me, et non tradas me in manum domini mei, et ducam te ad cuneum istum [e 1Kb] . Qui cum duxisset eum, ecce illi discumbebant super faciem uniuerse terre, comedentes et bibentes, et quasi festum celebrantes diem [h. non habet, diem], pro cuncta preda, et spoliis que ceperant de terra Philisthim, et de terra Iuda.  Et percussit eos Dauid a uespere usque ad uesperam alterius diei, et non euasit ex eis quisquam, nisi quadringenti uiri adolescentes, qui ascenderant camelos, et fugerant. Eruit ergo Dauid omnia que tulerant Amalecite, et duas uxores suas eruit. Nec defuit quidquam [Ms. quisquam] a paruo usque ad magnum, tam de filiis quam de filiabus, et de spoliis; et quecumque rapuerant, omnia reduxit Dauid. Et tulit uniuersos greges et armenta, et minauit ante faciem suam: dixeruntque: Hec est preda Dauid. uenit autem Dauid ad ducentos uiros, [a 3Kb] qui lassi substiterant, nec sequi potuerant Dauid, et residere eos iusserat [h. qui iussi fuerant ne pergerent cum Dauid: et residere eos iusserant] in torrente Besor: qui egressi sunt obuiam Dauid et populo, qui erat  cum eo. Accedens autem Dauid ad populum, salutauit eos pacifice. Respondensque omnis uir pessimus et iniquus, de uiris qui ierant cum Dauid, dixit: Quia non uenerunt nobiscum, non dabimus eis quidquam de preda, quam eruimus: sed sufficiat unicuique uxor sua et filii: quos cum acceperint, recedant. Dixit autem Dauid: Non sic facietis, fratres mei, de his que tradidit Dominus nobis, et custodit nos, et dedit latrunculos, qui eruperant aduersum nos in manus nostras; nec audiet uos quisquam super sermone hoc. Aequa enim pars erit descendentis ad prelium, et remanentis ad sarcinas, et similiter diuident [h. simul diuident]. Et factum est hoc ex die illa, et deinceps constitutum et prefinitum, et quasi lex in Isrel usque in diem hanc. uenit ergo Dauid  in Siceleg, et misit dona [h. non habet, dona] de preda senioribus Iuda proximis suis dicens: Accipite benedictionem [h. Ecce uobis benedictio] de preda hostium Domini: His qui erant in Beth-El, et qui in Ramoth [Ms. Ramath] ad meridiem, et qui in Iether, et qui in Arer, et qui in Sephamoth, et qui in Esthama, et qui in Rachal, et qui in urbibus Ierameli, et qui in urbibus Ceni, et qui in Arama [Ms. Rama], et qui in lacu Asan, et qui in Athach, et qui in Hebron, et reliquis qui erant in his locis, quibus commoratus fuerat Dauid ipse, et uiri eius.

 [Cap. XXXI.] Philisthim autem pugnabant aduersum Isrel: et fugerunt uiri Isrel ante faciem Philisthim, et ceciderunt interfecti [h. uulnerati] in monte Gelbe. Irrueruntque Philisthim in Saul, et in filios eius, et percusserunt Ionathan, et Abinadab, et Melchisue, filios Saul. [T. LXXXII.] Totumque pondus prelii uersum est in Saul [h. aggrauatum est etiam prelium in Saul]: et consecuti sunt eum uiri sagittarii, et uulneratus est uehementer a sagittariis. Dixitque Saul ad armigerum suum: Euagina gladium tuum, et percute me: ne forte ueniant incircumcisi isti et interficiant me, illudentes mihi. Et noluit armiger eius, fuerat enim nimio timore perterritus. Arripuit itaque Saul gladium, et irruit super eum. Quod cum uidisset armiger eius, uidelicet quod mortuus esset  Saul, irruit etiam ipse super gladium suum, et mortuus est cum eo. Mortuus est ergo Saul, et tres filii eius, et armiger illius, et uniuersi uiri eius in die illa pariter. uidentes autem uiri Isrel, qui erant trans uallem, et trans Iordanem, quod fugissent uiri Isrelite, et quod mortuus esset Saul, et filii eius, reliquerunt ciuitates suas, et fugerunt: ueneruntque Philisthim, et habitauerunt ibi. Facta autem die altera, uenerant Philisthim, ut exspoliarent interfectos, et inuenerunt Saul et tres filios eius iacentes in monte Gelbe. Et preciderunt caput Saul, et exspoliauerunt eum armis: et miserunt in terram Philisthinorum per circuitum, ut annuntiaretur in templo idolorum [b 1Kb] suorum, et in populis. Et posuerunt arma eius in templo Astharoth, corpus uero suspenderunt  in muro Beth-San. Quod cum audissent habitatores Iabes Galaad, quecumque [h. non habet, cumque] fecerant Philisthim Saul, surrexerunt omnes uiri fortissimi, et ambulauerunt tota nocte, et tulerunt cadauer Saul, et cadauera filiorum eius, de muro Bet San: ueneruntque Iabes [uulg. add. Galaad], et combusserunt ea ibi: et tulerunt ossa eorum, et sepelierunt in nemore Iabes, et ieiunauerunt septem diebus.



[a 5Kb] LIBER II SAMUELIS.


 [Cap. I.] Factum est autem, postquam mortuus est Saul, ut Dauid reuerteretur a cede Amalec, et maneret in Siceleg dies duos. In die autem tertia, apparuit homo ueniens de castris Saul, ueste conscissa, et puluere aspersus caput, et ut uenit ad Dauid, cecidit super faciem suam, et adorauit. Dixitque ad eum Dauid: Unde uenis? Qui ait ad eum: De castris Isrel fugi. Et dixit ad eum Dauid: Quod est uerbum quod factum est? Indica mihi. Qui ait: Fugit populus ex prelio, et multi corruentes e populo mortui sunt, sed et Saul et Ionathan filius eius interierunt. Dixitque Dauid ad adolescentem [h. puerum], qui nuntiabat ei: Unde scis quia mortuus est Saul, et Ionathan filius eius? Et ait adolescens, qui narrabat ei. Casu ueni in montem Gelbe, et Saul incumbebat  super hastam suam, porro currus et equites appropinquabant [b 1Kb] ei, et conuersus post tergum suum, uidensque me uocauit. Cui cum respondissem: Adsum, dixit mihi: Quisnam es tu? Et aio ad eum: Amalecites sum. Et locutus est mihi: Sta super me, et interfice me, quoniam tenent me angustie, et adhuc tota anima mea in me est. Stansque super eum, occidi illum: sciebam enim quod uiuere non poterat post ruinam, et tuli diadema quod erat in capite eius,  et armillam de brachio illius, et attuli ad te dominum meum huc. Apprehendens autem Dauid uestimenta sua scidit, omnesque uiri qui erant cum eo, et planxerunt, et fleuerunt, et ieiunauerunt usque ad uesperam super Saul, et super Ionathan filium eius, et super populum Domini, et super domum Isrel, quod corruissent gladio. [T. LXXXIII.] Dixitque Dauid ad iuuenem qui nuntiauerat ei: Unde es? Qui respondit: Filius hominis aduene Amalecite ego sum. Et ait ad eum Dauid: Quare non timuisti mittere manum tuam, ut occideres christum Domini? uocansque Dauid unum de pueris [uulg. add. suis], ait: Accedens irrue in eum. Qui percussit eum, et mortuus est. Et ait ad eum Dauid: Sanguis tuus super caput tuum: os enim tuum locutum est aduersum te,  dicens: Ego interfeci christum Domini. Planxit autem Dauid planctum [h. planxit autem Dauid lamentatione] huiuscemodi super Saul et super Ionathan filium eius. . [d 1Kb] Inclyti, Isrel, super montes tuos [h. super excelsa tua] interfecti sunt: quo modo ceciderunt fortes? Nolite annuntiare in Geth, neque  annuntietis in compitis Ascalonis, ne forte letentur filie Philisthim, ne exsultent filie incircumcisorum. Montes Gelbe, nec ros nec pluuia ueniant [Ms. ueniat] super uos, neque sint agri primitiarum, quia ibi abiectus est clypeus fortium, clypeus Saul, quasi non esset unctus oleo. A sanguine interfectorum, ab adipe fortium, sagitta Ionathan numquam rediit retrorsum, et gladius Saul non est reuersus inanis. Saul et Ionathan amabiles et decori in uita sua, in morte quoque non sunt diuisi, aquilis uelociores, leonibus fortiores. Filie Isrel, super Saul flete, qui uestiebat uos coccino in deliciis, qui prebebat [a 1Kb] ornamenta aurea cultui uestro. Quomodo ceciderunt fortes in prelio: Ionathan in excelsis tuis occisus est. Doleo super te, frater mi Ionathan, decore nimis [h. Decor  enim], et amabilis super amorem mulierum [Ms. mulieris]. [b 4Kb] Quomodo ceciderunt robusti, et perierunt arma bellica.

[Cap. II.] Igitur post hec consuluit Dauid Dominum, dicens: Num ascendam in unam de ciuitatibus Iuda? Et ait Dominus ad eum: Ascende. Dixitque Dauid: Quo ascendam? Et respondit ei: In Hebron. Ascendit ergo Dauid, et due uxores eius, Ahinem Iezrelites, et Abigail uxor Nabal Charmeli: sed uiros, qui erant cum eo, duxit Dauid singulos, cum domo sua, et manserunt in oppidis Hebron. [T. LXXXIu.] ueneruntque uiri Iuda, et unxerunt ibi Dauid, ut regnaret super domum Iuda. Et nuntiatum est Dauid, quod uiri Iabes Galaad sepelissent Saul. Misit ergo Dauid nuntios ad uiros  Iabes Galaad, dixitque ad eos: Benedicti uos Domino, qui fecistis misericordiam hanc cum domino uestro Saul, et sepelistis eum. Et nunc retribuet quidem uobis Dominus misericordiam et ueritatem: sed et ego reddam gratiam, eo quod feceritis uerbum istud. [T. LXXXu.] Confortentur manus uestre, et estote filii fortitudinis. Licet enim mortuus sit dominus uester Saul, tamen me unxit domus Iuda regem sibi. Abner autem filius Ner, princeps exercitus Saul, tulit Hisboseth filium Saul, et circumduxit eum per castra [h. in mahnaim, quod interpretatur, castra], regemque constituit super Calaad et super Gesuri [h. Assuri], et super Iezrel, et super Ephraim, et super Beniamin, et super Isrel uniuersum. Quadraginta annorum erat Hisboseth filius  Saul, cum regnare cepisset super Isrel, et duobus annis regnauit: sola autem domus Iuda sequebatur Dauid. Et fuit numerus dierum quos commoratus est Dauid, imperans in Hebron super domum Iuda, septem annorum, et sex mensium. Egressusque est Abner filius Ner, et pueri Hisboseth filii Saul, de castris [h. de mahnaim] in Gabaon. Porro Ioab filius Saruie, et pueri Dauid egressi sunt, et occurrerunt eis iuxta piscinam Gabaon. Et cum in unum conuenissent, e regione sederunt, hi ex una parte  piscine, et illi ex altera. Dixitque Abner ad Ioab: Surgant pueri, et ludant coram nobis. Et respondit Ioab: Surgant. Surrexerunt ergo et transierunt numero duodecim de Beniamin, ex parte Hisboseth filii Saul, et duodecim de pueris Dauid. [T. LXXXuI.] Apprehensoque unusquisque capite comparis sui, defixit gladium in latus contrarii, et ceciderunt simul: uocatumque est nomen loci illius: Ager robustorum, in Gabaon. Et ortum est bellum durum satis [Ms. tacet satis] in die illa, fugatusque est Abner, et uiri Isrel, a pueris [h. a uiris] Dauid. Erant autem ibi tres filii Saruie, Ioab, et Abisai, et Asel: porro Asel cursor uelocissimus fuit [h. porro Asel uelocissimus in pedibus fuit], quasi unus ex capreis, que morantur in siluis [h. in agris].  Persequebatur autem Asel Abner, et non declinauit ad dexteram neque [Ms. siue] ad sinistram omittens persequi Abner. Rexpexit itaque Abner post tergum suum, et ait: Tune es Asel? Qui respondit: Ego sum. Dixitque ei Abner: uade ad dexteram, siue ad sinistram, et apprehende unum de adolescentibus [h. de pueris], et tolle tibi spolia eius. Noluit autem Asel omittere, quin urgeret eum. Rursumque locutus est Abner ad Asel: Recede, noli me sequi, ne compellar confodere te in terram, et leuare non potero faciem meam ad Ioab fratrem tuum. Qui audire contempsit, et noluit declinare. [T. LXXXuII.] Percussit ergo eum Abner auersa hasta in inguine, et transfodit eum [Ms. tacet eum] et mortuus est in eodem loco: omnesque  qui transibant per locum, in quo ceciderat Asel, et mortuus erat, subsistebant. Persequentibus autem Ioab et Abisai fugientem Abner [h. post Abner], sol occubuit, et uenerunt usque ad Collem aque ductus, qui est ex aduerso uallis itineris deserti in Gabaon. Congregatique sunt filii Beniamin ad Abner, et conglobati [Ms. congregati] in unum cuneum, steterunt in summitate tumuli unius. Et exclamauit Abner ad Ioab et ait: Num usque ad internecionem tuus [h. non habet, tuus] mucro deseuiet? an ignoras quod periculosa sit desperatio? [h. an ignoras quod amarus erit finis?] usquequo non dicis populo, ut omittat persequi fratres suos, et ait Ioab: uiuit Deus si locutus fuisses, mane recessisset populus persequens fratrem suum. Insonuit ergo Ioab  buccina, et stetit omnis exercitus [h. populus], nec persecuti sunt ultra Isrel, neque iniere certamen. Abner autem et uiri eius abierunt per campestria, tota nocte illa, et transierunt Iordanem, et lustrata omni Beth-Oron, uenerunt ad castra [ad mahnaim]. Porro Ioab reuersus, omisso Abner, congregauit omnem populum, et defuerunt de pueris Dauid decem et nouem uiri, excepto Asele. Serui autem Dauid percusserunt de Beniamin, et de uiris qui erant cum Abner, trecentos sexaginta [c 1Kb] uiros, qui  et mortui sunt. Tuleruntque Asel, et sepelierunt eum in sepulcro patris sui in Beth-Leem, et ambulauerunt tota nocte Ioab et uiri qui erant cum eo, et in ipso crepusculo peruenerunt in Hebron.

[Cap. III.] Facta est ergo longa concertatio inter domum Saul et inter domum Dauid: Dauid proficiens [uulg. proficiscens], et semper seipso robustior, domus autem Saul decrescens quotidie. [T. LXXXuIII.] Natique sunt filii Dauid in Hebron: fuitque primogenitus eius Amnon de Ahinem Iezrelitide, et post eum Cheleab de Abigail uxore Nabal Charmeli: porro tertius Absalom, filius Maacha filie Tholmai regis Gesur. Quartus autem Adonias, filius Aggith, et quintus Saphatia, filius Abital. Sextus quoque Iethraam, de Agla uxore Dauid. Hi  nati sunt Dauid in Hebron. Cum ergo esset prelium inter domum Saul et domum Dauid, Abner filius Ner [h. non habet] regebat domum Saul. Fuerat autem Sauli concubina nomine Respha, filia Aia. Dixitque [a 1Kb] Hisboseth ad Abner. Quare ingressus es ad concubinam patris mei? Qui iratus nimis propter uerba Hisboseth, ait: Numquid caput canis ego sum aduersum Iudam hodie, qui fecerim misericordiam super domum [h. hodie feci misericordiam super domum] Saul patris tui, et super fratres et proximos eius, et non tradidit te in manu Dauid: et tu requisisti in me, quod argueres pro muliere hodie? Hec faciat Deus Abner, et hec addat ei, nisi quomodo iurauit Dominus Dauid, sic faciam cum eo, ut transferatur regnum de domo Saul, et eleuetur  thronus Dauid super Isrel, et super Iudam, a Dan usque Ber-Sabee. Et non potuit respondere ei quidquam, quia metuebat illum. Misit ergo Abner nuntios ad Dauid pro se dicens: Cuius est terra? Et ut loquerentur: Fac mecum amicitias [h. fedus], et erit manus mea tecum, et reducam ad te uniuersum Isrel. Qui ait: Optime: ego tecum faciam amicitias [h. fedus]: sed unam rem peto a te, dicens: Non uidebis faciem meam, antequam adduxeris Michol filiam Saul, et sic uenies, et uidebis me. Misit autem Dauid nuntios ad Hisboseth filium Saul, dicens: Redde uxorem meam Michol, quam despondi mihi centum preputiis Philisthim. Misit ergo Hisboseth, et tulit eam a uiro suo [non habet, suo] Phaltiel, filio Lais. Sequebaturque eam uir suus, plorans  usque Bahurim, et dixit ad eum Abner: uade, reuertere. Qui reuersus est. Sermonem quoque intulit Abner ad seniores Isrel, dicens: Tam heri quam nudiustertius querebatis Dauid, ut regnaret super uos. Nunc ergo facite: quoniam Dominus locutus est ad Dauid, dicens: In manu serui mei Dauid  saluabo populum meum Isrel de manu Philisthim, et omnium inimicorum eius. Locutus est autem Abner etiam ad Beniamin. Et abiit ut loqueretur ad Dauid in Hebron, omnia que placuerant Isreli et uniuerso Beniamin. uenitque ad Dauid in Hebron cum uiginti uiris, et fecit Dauid Abner, et uiris eius qui uenerant cum eo conuiuium. Et dixit Abner ad Dauid: Surgam, ut congregem ad te dominum meum regem [h. Surgam et uadam, ut congregem ad dominum meum regem] omnem Isrel, et [b 1Kb] ineant tecum fedus, et imperes omnibus, sicut desiderat anima tua. Cum ergo deduxisset Dauid Abner, et ille isset in pace, statim pueri [h. serui] Dauid et Ioab uenerunt, cesis latronibus, cum preda magna nimis. Abner autem non erat cum Dauid  in Hebron, quia iam dimiserat eum, et profectus fuerat in pace. Et Ioab, et omnis exercitus qui erat cum eo, postea uenerant. Nuntiatum est itaque Ioab a narrantibus: uenit Abner filius Ner ad regem, et dimisit eum, et abiit in pace. Et ingressus est Ioab ad regem, et ait: Quid fecisti? Ecce uenit Abner ad te: quare dimisisti eum, et abiit et recessit? Ignoras Abner filium Ner, quoniam ad hoc uenit [c 1Kb] ad te, ut deciperet te, et sciret exitum tuum et introitum tuum, et nosset omnia que agis? Egressus itaque Ioab a Dauid, misit nuntios post Abner, et reduxit [h. et reduxerunt] eum a cisterna Sira, ignorante Dauid. Cumque rediisset Abner in Hebron, seorsum adduxit eum Ioab ad medium porte, ut loqueretur ei, in dolo. [T. LXXXIX.] Et percussit  illum ibi in inguine, et mortuus est in ultionem sanguinis Asel fratris eius. Quod cum audisset Dauid [d 9Kb] rem iam gestam, ait: Mundus ego sum, et regnum meum, apud Dominum usque in sempiternum, a sanguine Abner filii Ner, et ueniat super caput Ioab et super omnem domum patris eius: nec deficiat de domo Ioab fluxum seminis sustinens, et leprosus, tenens fusum, et cadens gladio, et indigens pane. Igitur Ioab et Abisai frater eius interfecerunt Abner, eo quod occidisset Asel fratrem eorum in Gabaon, in prelio. Dixit autem Dauid ad Ioab et ad omnem populum, qui erat cum eo: Scindite uestimenta uestra, et accingimini saccis, et plangite ante exsequias Abner. Porro rex Dauid sequebatur feretrum. Cumque sepelissent Abner in Hebron, leuauit rex  [uulg. add. Dauid] uocem suam, et fleuit [h. planxit] super tumulum Abner: fleuit [h. planxit] autem et omnis populus. Plangensque rex et [e 1Kb] lugens [h. lamentans] Abner, ait: Nequaquam ut mori solent ignaui, mortuus est Abner. Manus tue non sunt ligate, et pedes tui non sunt compedibus aggrauati:  sed sicut solent cadere coram filiis iniquitatis [uulg. addunt sic] corruisti. Congeminansque omnis populus fleuit [h. planxit] super eum. Cumque uenisset uniuersa multitudo [h. uniuersus populus] cibum capere cum Dauid, [a 1Kb] clara adhuc die, iurauit Dauid, dicens: Hec faciat mihi Deus, et hec addat, si ante occasum solis gustauero panem, uel aliud quidquam. Omnisque populus audiuit [h. cognouit], et placuerunt eis cuncta que fecit rex in conspectu [h. in oculis] totius populi. Et cognouit omne uulgus et uniuersus Isrel in die illa, quoniam non actum fuisset a rege ut occideretur Abner filius Ner. Dixit quoque rex ad seruos suos: Num ignoratis quoniam princeps et maximus cecidit hodie in Isrel? Ego autem adhuc delicatus, et unctus [h. Ego hodie  tener, et unctus] rex: porro uiri isti filii Saruie duri sunt mihi: retribuat Dominus facienti malum iuxta malitiam suam.

[Cap. Iu.] Audiuit autem [uulg. addunt Hisboseth] filius Saul, quod cecidisset Abner in Hebron, et dissolute sunt manus eius, omnisque Isrel perturbatus est. Duo autem [b 1Kb] uiri principes latronum erant filio Saul, nomen uni Baana, et nomen alteri Rechab, filii Remmon Berothite de filiis Beniamin: siquidem et Beroth reputata [Ms. reportata] est in Beniamin. Et fugerunt Berothite in Getthaim, fueruntque ibi aduene usque in tempus illud. [T. XC.] Erat autem Ionathe filio Saul filius debilis pedibus: quinquennis enim fuit, quando uenit nuntius de Saul et Ionathan ex Iezrel. Tollens itaque eum nutrix  sua, fugit: cumque festinaret ut fugeret, cecidit, et claudus effectus est: habuitque uocabulum Miphiboseth. [T. XCI.] uenientes igitur filii Remmon Berothite, Rechab et Baana, ingressi sunt feruente die domum Hisboseth: qui dormiebat super stratum suum meridie [c 1Kb] . Ingressi sunt autem domum assumentes spicas tritici, et percusserunt eum in inguine Rechab et Baana frater eius, et fugerunt. Cum autem ingressi fuissent domum, ille dormiebat super lectulum suum in conclaui, et percutientes interfecerunt eum: sublatoque capite eius, abierunt per uiam deserti tota nocte, et attulerunt caput Hisboseth ad Dauid in Hebron: dixeruntque ad regem: Ecce caput Hisboseth filii Saul inimici tui, qui querebat animam tuam, et dedit Dominus domino meo  regi ultiones [uulg. ultionem] hodie de Saul, et de semine eius. [T. XCII.] Respondens autem Dauid Rechab, et Baana fratri eius, filiis Remmon Berothite, dixit ad eos: uiuit Dominus, qui eruit animam meam de omni angustia: quoniam eum, qui annuntiauerat mihi, et dixerat: Mortuus est Saul, qui putabat se prospera nuntiare, tenui, et occidi [uulg. addunt eum] in Siceleg, cui oportebat me [uulg. tacent me] dare mercedem pro nuntio. Quanto magis  nunc, cum homines impii interfecerint uirum innoxium, in domo sua, super lectulum suum, non queram sanguinem eius de manu uestra, et auferam uos de terra? Precepit itaque Dauid pueris [uulg. addunt suis], et interfecerunt eos: precidentesque manus et pedes eorum, suspenderunt eos super piscinam in Hebron: caput autem Hisboseth tulerunt, et sepelierunt in sepulcro Abner in Hebron.

[T. XCIII, Cap. u.] Et uenerunt uniuerse tribus Isrel ad Dauid in Hebron, dicentes: Ecce nos, os tuum et caro tua sumus. Sed et heri et nudiustertius, cum esset Saul rex super nos, tu eras educens et reducens Isrel: dixit autem Dominus ad te: Tu pasces populum meum Isrel, et tu eris dux super  Isrel. uenerunt quoque senes [h. omnes senes] de Isrel ad regem in Hebron, et percussit cum eis rex Dauid fedus in Hebron coram Domino: unxeruntque Dauid in regem super Isrel. Filius triginta annorum erat Dauid, cum regnare cepisset, et quadraginta annis regnauit. In Hebron regnauit super Iudam septem annis et sex mensibus: in Ierusalem autem regnauit triginta tribus annis super omnem Isrel et Iudam. Et abiit rex, et omnes uiri qui erant cum eo, in Ierusalem, ad Iebuseum habitatorem terre: dictumque est ad Dauid ab eis: Non ingredieris huc, nisi abstuleris cecos et claudos dicentes: Non ingredietur Dauid huc. Cepit autem Dauid arcem Sion: hec est ciuitas Dauid. Proposuerat enim Dauid in die illa premium, qui percussisset  Iebuseum, et tetigisset domatum fistulas, et claudos, et cecos odientes animam Dauid [h. Et dixit in die illa Dauid, qui percusserit Iebuseum, et tetigerit fistulam, et claudos et cecos odientes animam Dauid]. Idcirco dicitur in prouerbio: Cecus et claudus non intrabunt templum [h. domum]. Habitauit autem Dauid in arce, et uocauit eam, ciuitatem Dauid, et edificauit per gyrum a Mello et intrinsecus. Et ingrediebatur [d 1Kb] proficiens atque succrescens, et Dominus Deus exercituum erat cum eo. [T. XCIu.] Misit quoque Hiram rex Tyri nuntios ad Dauid, et ligna cedrina, et artifices lignorum, artificesque lapidum ad parietes, et edificauerunt domum Dauid. Et cognouit Dauid quoniam confirmasset [h. firmasset] eum Dominus regem super Isrel,  et quoniam exaltasset regnum eius super [h. propter] populum suum Isrel. Accepit ergo Dauid adhuc concubinas et uxores de Ierusalem, postquam uenerat de Hebron. [T. XCu.] Natique sunt Dauid [h. et adhuc] alii filii et filie, et hec nomina eorum qui nati sunt ei in Ierusalem, Samua, et Sobab, et Nathan, et Salomon, et Ibahar et Elisua, et Nepheg, et Iaphia, et Elisama, et Eliada [Ms. Elida], et Eliphelet. Audierunt ergo Philisthim quod unxissent  Dauid in regem super Isrel, et ascenderunt uniuersi ut quererent Dauid: quod cum audisset Dauid, descendit in presidium. Philisthim autem uenientes diffusi sunt in ualle Raphaim. Et consuluit Dauid Dominum, dicens: Si ascendam ad Philisthim? et si dabis eos in manu mea? Et dixit Dominus ad Dauid: Ascende, quia tradens dabo Philisthim in manu tua. uenit ergo Dauid in Baal-Pharasim, et percussit eos ibi, et dixit: Diuisit Dominus inimicos meos coram me, sicut diuiduntur aque. Propterea uocatum est nomen loci illius, Baal Pharasim. Et reliquerunt ibi sculptilia sua: que tulit Dauid, et uiri eius. Et addiderunt adhuc Philisthim ut ascenderent, et diffusi sunt in ualle Raphaim. Consuluit autem Dauid Dominum: [a 1Kb] Qui respondit:  Non ascendas [uulg. addunt contra cos], sed gyra post tergum eorum, et uenies ad eos ex aduerso pyrorum [h. flentium]. Et cum audieris sonitum gradientis in cacumine pyrorum [h. flentium], tunc inibis prelium: quia tunc egredietur Dominus ante faciem tuam, ut [b 1Kb] percutiat castra Philisthim. Fecit itaque Dauid sicut ei preceperat Dominus, et percussit Philisthim, de Gabee, usque [c 1Kb] dum uenias Gezer.

[T. XCuI, Cap. uI.] Congregauit autem rursum Dauid omnes electos ex Isrel triginta millia. Surrexitque [uulg. ad. Dauid] et abiit, et uniuersus populus qui erat cum eo de uiris Iuda, ut adducerent arcam Dei, super quam inuocatum est nomen Domini exercituum, sedentis in Cherubim super  eam. Et imposuerunt arcam Dei super plaustrum nouum: tuleruntque eam de domo Abinadab, qui erat in Gabaa: Oza autem et Ahio filii Abinadab, minabant plaustrum nouum. Cumque tulissent eam de domo Abinadab, qui erat in Gabaa, custodiens arcam Dei Ahio precedebat arcam. Dauid autem et omnis Isrel ludebant coram Domino, in omnibus lignis fabrefactis, et citharis et lyris et tympanis et sistris et cymbalis. Postquam autem uenerunt ad Arcam Nachon, Oza extendit manum ad arcam Dei et tenuit eam: quoniam calcitrabant boues. [d 1Kb] Iratusque est indignatione Dominus contra Ozam, et percussit eum super temeritate: qui mortuus est ibi iuxta arcam Dei Contristatus est autem Dauid, eo quod percussisset [h. diuisisset] Dominus Ozam,  et [e 1Kb] uocatum est nomen loci illius, percussio [h. diuisio] Oza, usque in diem hanc. Et extimuit Dauid Dominum in die illa, dicens: Quomodo ingredietur ad me arca Domini? Et noluit diuertere ad se arcam Domini in ciuitatem Dauid: sed diuertit eam in domum Obed-Edom Getthei. Et habitauit arca Domini  in domo Obed-Edom Getthei tribus mensibus, et benedixit Dominus Obed-Edom, et omnem domum eius. Nuntiatumque est regi Dauid: Benedixit [uulg. quod benedixisset] Dominus Obed-Edom, et omnia eius, propter arcam Dei. Abiit ergo Dauid, et adduxit arcam Dei de domo Obed-Edom in ciuitatem Dauid cum gaudio [f 1Kb] . Cumque transcendissent qui portabant arcam Domini sex passus, immolabant bouem et arietem, et Dauid saltabat totis uiribus ante Dominum. [g 1Kb] Porro Dauid accinctus erat ephod lineo. Et Dauid et omnis domus Isrel ducebant arcam testamenti [h. non habet, testamenti] Domini, in iubilo et in clangore buccine. Cumque intrasset arca Domini in ciuitatem Dauid, Michol filia Saul prospiciens per fenestram, uidit regem Dauid subsilientem  atque saltantem coram Domino, et despexit eum in corde suo. Et introduxerunt arcam Domini, et posuerunt eam in loco suo, in medio tabernaculi quod tetenderat ei Dauid, et obtulit Dauid holocausta coram Domino, et pacifica. Cumque complesset offerens holocaustum et pacifica, benedixit populo in nomine Domini exercituum. Et partitus est multitudini uniuerse Isrel, tam uiro quam mulieri, singulis colliridam panis unam [h. laganam panis unum], et assaturam bubule carnis unam, et similam frixam oleo, et abiit omnis populus, unusquisque in domum suam. Reuersusque est Dauid ut benediceret domui sue, et egressa Michol filia Saul in occursum Dauid, ait: Quam gloriosus fuit hodie rex Isrel, discooperiens se ante ancillas seruorum  suorum, et nudatus est, quasi si nudetur unus de scurris. Dixitque Dauid ad Michol: Ante Dominum, qui elegit me potius quam patrem tuum, et quam omnem domum eius, et precepit mihi, ut essem dux super populum Domini in Isrel, et ludam, et uilior fiam plusquam factus sum, et ero humilis in oculis meis, et cum ancillis, de quibus locuta es, gloriosior apparebo. [T. XCuII.] Igitur Michol filie Saul non est natus filius usque ad diem mortis sue.

[Cap. uII.] Factum est autem cum sedisset rex in domo sua, et Dominus dedisset ei requiem undique ab uniuersis inimicis suis, dixit ad Nathan prophetam: uidesne quod ego habitem in domo cedrina, et arca Dei posita sit in medio pellium? Dixitque Nathan ad regem: Omne quod est in corde tuo, uade,  fac: quia Dominus tecum est. [T. XCuIII.] Factum est autem in illa nocte, et ecce sermo Domini ad Nathan, dicens: uade et loquere ad seruum meum Dauid: Hec dicit Dominus: Numquid tu edificabis mihi domum ad habitandum? Neque enim habitaui in domo ex die [h 1Kb] illa, qua eduxi filios Isrel de terra  Aegypti, usque in diem hanc: sed ambulabam in tabernaculo, et in tentorio. Per cuncta loca, que transiui cum omnibus filiis Isrel, numquid loquens locutus sum ad unam de tribubus Isrel, cui precepi, ut pasceret populum meum Isrel, dicens: Quare non edificastis mihi domum cedrinam? Et nunc hec dices seruo meo Dauid: Hec dicit Dominus exercituum: Ego tuli te de pascuis sequentem gregem, ut esses dux super populum meum Isrel, et fui tecum in omnibus ubicumque ambulasti, et interfeci uniuersos inimicos tuos a facie tua: fecique tibi nomen grande, iuxta nomen magnorum qui sunt in terra. Et ponam locum populo meo Isrel, et plantabo eum, et habitabit sub eo, et non turbabitur amplius: nec addent filii iniquitatis, ut affligant eum sicut  prius, ex die qua constitui iudices super populum meum Isrel, et requiem dabo tibi ab omnibus inimicis tuis. Predicitque tibi Dominus, quod domum faciat tibi Dominus. Cumque completi fuerint dies tui, et dormieris cum patribus tuis, suscitabo semen tuum post te, quod egredietur de utero tuo, et firmabo regnum eius: ipse edificabit domum nomini meo, et stabiliam thronum regni eius usque in sempiternum. Ego ero ei in patrem, et ipse erit mihi in filium: qui si inique aliquid gesserit, arguam eum in uirga uirorum, et in plagis filiorum hominum. Misericordiam autem meam non auferam ab eo, sicut abstuli a Saul, quem amoui a facie [a 1Kb] mea. Et fidelis erit domus tua, et regnum tuum, usque in eternum ante faciem tuam, et thronus tuus  erit firmus iugiter. Secundum omnia uerba hec, et iuxta uniuersam uisionem istam, sic locutus est Nathan ad Dauid. [T. XCIX.] Ingressus est autem rex Dauid, et sedit coram Domino, et dixit: Quis ego sum, Domine Deus, et que domus mea, quia adduxisti me hucusque? Sed et hoc parum uisum est in conspectu tuo [h. in oculis tuis], Domine Deus, nisi loqueris etiam de domo serui tui in longinquum: ista est enim lex Adam [h. hominis], Domine Deus. Quid ergo addere poterit adhuc Dauid, ut loquatur ad te? Tu enim scis seruum tuum, Domine Deus [h.  Domine, Domine]. Propter uerbum tuum, et secundum cor tuum fecisti omnia magnalia hec, ita ut notum faceres seruo tuo. Idcirco magnificatus es, Domine Deus [h. [b 2Kb] Domine, Domine], quia non est similis tui, neque enim est Deus extra te, in omnibus que audiuimus auribus nostris. Que est autem, ut populus tuus Isrel, gens [h. una] in terra, propter quam iuit Deus, ut redimeret eam sibi in populum, et poneret sibi nomen, faceretque eis magnalia, et horribilia super terram, a facie populi tui, quem redemisti tibi ex Aegypto, gentem, et deum eius [h. gentibus et diis earum]. Firmasti enim tibi populum tuum Isrel in populum sempiternum, et tu, Domine [uulg. addunt Deus], factus es eis in Deum. [c 17Kb] Nunc ergo, Domine Deus [h. non habet Deus],  uerbum quod locutus es super seruum tuum et super domum eius, suscita in sempiternum: et fac sicut locutus es, ut [Ms. et] magnificetur nomen tuum usque in sempiternum, atque dicatur: Dominus exercituum, Deus super Isrel. Et domus serui tui Dauid erit stabilita coram Domino [h. coram te], quia tu, Domine exercituum Deus Isrel, reuelasti aurem serui tui, dicens: domum edificabo tibi: propterea inuenit seruus tuus cor suum, ut oraret te [Ms. tacet te] oratione hac. Nunc ergo, Domine Deus, tu es Deus, et uerba tua erunt uera: locutus es enim ad seruum tuum bona hec. Incipe igitur, et benedic domui serui tui, ut sit in sempiternum coram te: quia tu, Domine Deus, locutus es, et benedictione tua benedicetur domus serui tui in sempiternum.

 [T. C, Cap. uIII.] Factum est autem post hec, percussit Dauid Philisthim, et humiliauit eos, et tulit Dauid frenum tributi de manu Philisthim. Et percussit Moab, et mensus est eos funiculo, cequans terre: mensus est autem duos funiculos, unum ad occidendum, et unum ad uiuificandum [h. mensus est autem duos funiculos ad occidendum, et unum ad uiuificandum]: factusque est Moab Dauid seruiens sub tributo [h. est Moab Dauid seruiens, ferens munera]. Et percussit Dauid [d 9Kb] Adadezer filium Roob, regem Soba, quando profectus est ut dominaretur  super flumen Euphratem. Et captis Dauid ex parte eius mille septingentis equitibus, et uiginti millibus peditum, subneruauit omnes iugales curruum: dereliquit autem ex eis centum currus. uenit quoque Syria Damasci, ut presidium ferret Adadezer regi Soba: et percussit Dauid de Syria uiginti duo millia uirorum: Et posuit Dauid presidium in Syria Damasci: factaque est Syria Dauid seruiens sub tributo [h. serua ferens munera]: seruauitque [h. saluauit] Dominus Dauid in omnibus ad quecumque profectus est. Et tulit Dauid torques [a 1Kb] aureas, quas habebant serui Adadezer, et detulit eas in Ierusalem. Et de Bete et de Berothai [Ms. Beroth], ciuitatibus Adadezer, tulit rex Dauid es multum nimis. Audiuit autem Thou [h. Thoi] rex Emath, quod percussisset  Dauid [b 1Kb] omne robur Adadezer, et misit Thou [h. Thoi] Ioram filium suum ad regem Dauid, ut salutaret eum congratulans, et gratias ageret, eo quod expugnasset [h. et benediceret eum eo quod pugnasset] Adadezer, et percussisset eum. [T. CI.] Hostis quippe erat Thou Adadezer, et in manu eius erant uasa aurea, et uasa argentea, et uasa erea: que et ipsa sanctificauit rex Dauid Domino cum argento et auro, que sanctificauerat de uniuersis gentibus quas subegerat, de Syria, et Moab, et filiis Ammon, et Philisthim, et Amalec, et de manubiis Adadezer filii Roob [Ms. Roboth] regis Soba. Fecit quoque sibi Dauid nomen, cum reuerteretur capta Syria in ualle Salinarum, cesis [c 2Kb] decem et octo millibus: et posuit in Idumea custodes, statuitque presidium: et  facta est uniuersa Idumea seruiens Dauid. Et seruauit [h. saluauit] Dominus Dauid in omnibus ad quecumque profectus est. Et regnauit Dauid super omnem Isrel: faciebat quoque Dauid iudicium et iustitiam omni populo suo. Ioab autem filius Saruie erat super exercitum: porro Iosaphath filius Ahilud erat a commentariis: et Sadoch filius Ahitob, et [d 217Kb] Ahimelech  filius Abiathar, erant sacerdotes: et Saraias, scriba: Banaias autem filius Ioiade, super Cherethi et Phelethi [h. Saraias, scriba: et Banaias filius Ioiade, et Cherethi et Phelethi]: filii autem Dauid sacerdotes erant.

[T. CII. Cap. IX.] Et dixit Dauid: Putasne est aliquis qui remanserit de domo Sau, et [Ms. ut] faciam cum eo misericordiam propter Ionathan? Erat autem de domo Saul, seruus nomine Siba: quem cum uocasset rex ad se, dixit ei: Tune es Siba? et ille respondit: Ego sum [h. non habet] seruus tuus. Et ait rex. Numquid superest aliquis de domo Saul, ut faciam cum eo misericordiam Dei? Dixitque Siba regi: Superest filius Ionathan, debilis pedibus. Ubi, inquit, est? Et Siba ad regem: Ecce, ait, in domo est Machir  filii Amiel in Lodobar. Misit ergo rex Dauid, et tulit eum de domo Machir filii Amiel de Lodobar [Ms. Lodabar]. Cum autem uenisset Miphiboseth, filius Ionathan, filii Saul, ad Dauid, corruit in faciem suam, et adorauit. Dixitque Dauid: Miphiboseth? Qui respondit: Adsum seruus tuus: Et ait ei Dauid: Ne timeas, quia faciens faciam in te misericordiam propter Ionathan patrem tuum, et restituam tibi omnes agros Saul patris tui, et tu comedes panem in mensa mea semper. Qui adorans eum, dixit: Quis ego sum [h. non habet] seruus tuus, quoniam respexisti super canem mortuum similem mei? uocauit itaque rex Sibam puerum Saul, et dixit ei: Omnia quecumque fuerunt Saul, et uniuersam domum eius, dedi filio domini tui. Operare igitur ei terram tu, et filii tui,  et serui tui: et inferes filio domini tui cibos [h. panem] ut alatur: Miphiboseth autem filius domini tui [e 1Kb] comedet semper panem super mensam meam. Erant autem Sibe quindecim filii, et uiginti serui. Dixitque Siba ad regem: Sicut iussisti, domine mi rex, seruo tuo, sic faciet seruus tuus: et Miphiboseth comedet super mensam tuam [h. meam], quasi  unus de filiis regis. Habebat autem Miphiboseth filium paruulum nomine Micha: omnis uero cognatio domus Sibe seruiebat Miphiboseth. Porro Miphiboseth habitabat in Ierusalem: quia de mensa regis iugiter uescebatur: et erat claudus utroque pede.

[T. CIII, Cap. X.] Factum est autem post hec, ut moreretur rex filiorum Ammon, [a 1Kb] et regnauit Annon [h. Hanon] filius eius pro eo. Dixitque Dauid: Faciam misericordiam cum Anon filio Naas, sicut fecit pater eius mecum misericordiam. Misit ergo Dauid, consolans eum per seruos suos super patris interitu. Cum autem uenissent serui Dauid in terram filiorum Ammon, dixerunt principes filiorum Ammon ad Anon dominum suum: Putas quod propter honorem patris tui, Dauid miserit ad te  consolatores, et non ideo ut inuestigaret, et exploraret ciuitatem, et euerteret eam, misit Dauid seruos suos ad te? Tulit itaque Anon seruos Dauid, rasitque dimidiam partem barbe eorum, et prescidit uestes medias usque ad nates, et dimisit eos. Quod cum nuntiatum esset Dauid, misit in occursum eorum: erant enim uiri confusi turpiter [h. non habet] ualde, et mandauit eis Dauid [h. rex]: Manete in Iericho, donec crescat barba uestra, et tunc reuertimini. uidentes autem filii Ammon quod iniuriam fecissent Dauid [h. quod fedassent Dauid], miserunt et conduxerunt mercede Syrum Roob [h. Syrum domus Rohob], et Syrum Soba, uiginti millia peditum, et a rege Maacha mille uiros, et ab Histob duodecim millia uirorum. Quod cum audisset Dauid, misit Ioab et  omnem exercitum bellatorum. Egressi sunt ergo filii Ammon, et direxerunt aciem ante ipsum [h. non habet, ante ipsum] in introitu porte: Syrus autem Soba, et Roob, et Histob, et Maacha, seorsum erant in campo. uidens igitur Ioab quod preparatum esset aduersum se prelium, et ex aduerso et post tergum, elegit ex omnibus electis Isrel, et instruxit aciem contra Syrum: reliquam autem partem populi tradidit Abisai [h. Absai] fratri suo, qui direxit aciem contra filios Ammon. Et ait Ioab [h. non habet]: Si preualuerint aduersum me Syri, eris mihi in adiutorium: si autem filii Ammon preualuerint aduersum te, auxiliabor tibi. Esto uir fortis, et pugnemus pro populo nostro, et ciuitate [h. et ciuitatibus] Dei nostri: Dominus autem faciet quod bonum est in conspectu  suo [h. in oculis suis]. Iniit itaque Ioab, et populus qui erat cum eo, certamen contra Syros: qui statim fugerunt a facie eius. Filii autem Ammon uidentes quia fugissent Syri: fugierunt et ipsi a facie Abisai, et ingressi sunt ciuitatem: reuersusque est Ioab a filiis Ammon, et uenit Ierusalem. uidentes igitur Syri quoniam corruissent coram Isrel, congregati  sunt pariter. Misitque Adadezer, [b 1Kb] et eduxit Syros qui erant trans fluuium, et [h. et uenerunt in Helam] adduxit exercitum eorum: Sobach autem, magister militie Adadezer, erat princeps eorum. Quod cum nuntiatum esset Dauid, contraxit omnem Isrelem, et transiuit Iordanem, uenitque in [c 1Kb] Helam: et direxerunt aciem Syri ex aduerso Dauid, et pugnauerunt contra eum. Fugeruntque Syri a facie Isrel, et occidit Dauid de Syris septingentos currus, et quadraginta millia equitum: et Sobach principem militie percussit: qui statim mortuus est. uidentes autem uniuersi reges, qui erant in presidio Adadezer, uictos se ab Isrel [d 1Kb] , fecerunt pacem cum Isrel: et seruierunt eis, timueruntque Syri auxilium prebere ultra [Ms. tacet ultra] filiis Ammon.

 [Cap. XI.] Factum est autem, uertente anno, eo tempore quo solent reges ad bella procedere [h. eo tempore quo reges ad bella processerant], misit Dauid Ioab, et seruos suos cum eo, et uniuersum Isrel, et uastauerunt filios Ammon, et obsederunt Rabba; Dauid autem remansit [h. habitabat] in Ierusalem. [T. CIu.] Dum hec agerentur, accidit ut surgeret Dauid de stratu suo post meridiem, et deambularet in solario [h. Et factum est in tempore uespertino ut surgeret Dauid de stratu suo, et deambulabat in solario] domus regie, uiditque mulierem se lauantem, ex aduerso [h. non habet, ex aduerso] super solarium suum [h. desuper solario]: erat autem pulchra mulier ualde. Misit ergo rex [h. Dauid], et requisiuit que esset mulier. Nuntiatumque est ei, quod  ipsa esset Bethsabee filia Eliam, uxor Urie Hetthei [h. Et dixit: Nonne ista est Bethsabee filia Heliam, uxor Urie Hetthei]. Missis itaque Dauid nuntiis, tulit eam. Que cum ingressa esset ad illum, dormiuit cum ea: statimque sanctificata est immunditia sua [h. Et ipsa sanctificabat se ab immundita sua]: et reuersa est domum suam concepto fetu. Mittensque nuntiauit Dauid, et ait: Concepi. Misit autem Dauid ad Ioab, dicens: Mitte ad me Uriam Hetheum. Misitque Ioab Uriam ad Dauid. Et uenit Urias ad Dauid. Quesiuitque Dauid quam recte ageret Ioab, et populus, et quomodo administraretur bellum. Et dixit Dauid ad Uriam: uade in domum tuam, et laua pedes tuos. Et egressus est Urias de domo regis, secutusque est eum cibus regius [h. secutumque est  eum munusculum regium]. Dormiuit autem Urias ante portam domus regie cum aliis seruis domini sui, et non descendit ad domum suam. Nuntiatumque est Dauid a dicentibus: Non iuit Urias in domum suam. Et ait Dauid ad Uriam: Numquid non de uia uenisti? quare non descendisti in domum tuam? Et ait Urias ad Dauid: Arca et Isrel et Iuda habitant in  papilionibus [h. tabernaculis], et dominus meus Ioab, et serui domini mei super faciem terre manent: et ego ingrediar domum meam, ut comedam, et bibam, et dormiam cum uxore mea? per salutem tuam, et per salutem anime tue, [a 1Kb] non faciam rem hanc [h. uiuas tu, et uiuat anima tua, non faciam hanc rem]. Ait ergo Dauid ad Uriam: Mane hic etiam hodie, et cras dimittam te [h. mittam te]. Mansit autem Urias in Ierusalem die illa et altera et uocauit eum Dauid, ut comederet coram se, et biberet, et inebriauit eum: qui, egressus uespere, dormiuit in stratu suo cum seruis domini sui, et in domum suam non descendit. Factum est ergo mane, et scripsit Dauid epistolam [h. librum] ad Ioab [b 1Kb] : misitque per manum Urie, scribens in epistola [h. in libro]: Ponite Uriam ex  aduerso belli, ubi fortissimum prelium est: et derelinquite eum, ut percussus intereat. Igitur cum Ioab obsideret urbem, posuit uriam in loco, in quo sciebat uiros esse fortissimos. Egressique uiri de ciuitate, bellabant aduersum Ioab, et ceciderunt de populo seruorum Dauid, et mortuus est etiam Urias Hettheus. Misit itaque Ioab, et nuntiauit Dauid omnia uerba prelii: precepitque nuntio, dicens: Cum compleueris uniuersos sermones belli ad regem, si eum uideris indignari, et dixerit: Quare accessistis ad murum, ut preliaremini? an ignorabatis quod multa desuper ex muro tela mittantur? Quis percussit Abimelech filium Ierobeset [Ms. Hieroboseth; uulg. Ierobaa]: nonne mulier misit super eum fragmen mole de muro, et interfecit eum in Thebes? quare iuxta  murum accessistis? dices: Etiam seruus tuus Urias Hettheus occubuit. Abiit ergo nuntius, et uenit, et narrauit Dauid omnia, que ei preceperat Ioab. Et dixit nuntius ad Dauid: Preualuerunt aduersum nos uiri, et egressi sunt [c 1Kb] ad nos in agrum: nos autem, facto impetu, persecuti eos sumus usque ad portam ciuitatis. Et direxerunt iacula sagittarii ad seruos tuos ex muro desuper: mortuique sunt de seruis regis, quin etiam seruus tuus Urias Hettheus mortuus est. Et dixit Dauid ad nuntium: Hec dices Ioab: Non te frangat ista res: uarius enim euentus est prelii [h. non habet], et [h. quoniam] nunc hunc, nunc illum [d 1Kb] consumit gladius: conforta bellatores tuos [h. bellum tuum] aduersus urbem, ut destruas eam, et exhortare eos [h. illud]. Audiuit autem uxor Urie, quod  mortuus esset Urias uir suus, et planxit eum [h. lamentata est]. Transactoque luctu, misit Dauid, et introduxit eam in domum suam, et facta est ei uxor, peperitque ei filium: et displicuit uerbum hoc, quod fecerat Dauid, coram Domino [h. in oculis Domini].

[T. Cu, Cap. XII.] Misit ergo Dominus Nathan ad Dauid: qui cum uenisset ad eum, dixit ei: Duo uiri erant in ciuitate una, unus diues, et alter pauper. Diues habebat oues, et boues plurimos ualde. Pauper  autem nichil habebat omnino, preter ouem unam paruulam, quam emerat, et nutrierat, et que creuerat apud eum cum filiis eius simul, de pane [h. buccella] illius comedens, et de calice eius bibens, et in sinu illius dormiens: eratque illi sicut filia [Ms. filius]. Cum autem peregrinus quidam uenisset ad diuitem, parcens ille sumere de ouibus et de bobus suis, ut exhiberet conuiuium peregrino illi, qui uenerat ad se, tulit ouem uiri pauperis, et preparauit cibos homini [h. uiro], qui uenerat ad se. Iratus autem indignatione Dauid aduersus hominem [h. uirum] illum nimis, dixit ad Nathan: uiuit Dominus, quoniam filius mortis est uir, qui fecit hoc. Ouem reddet in quadruplum, eo quod fecerit uerbum istud, et non pepercerit. Dixit autem Nathan ad Dauid: Tu es ille uir: Hec dicit  Dominus Deus Isrel: Ego unxi te in regem super Isrel, et ego erui te de manu Saul. Et dedi tibi domum domini tui, et uxores domini tui in sinu tuo, dedique tibi domum Isrel et Iuda: et si parua sunt ista, adiiciam tibi multo maiora [h. duplicia]. Quare ergo contempsisti uerbum Domini, ut faceres malum in conspectu meo [h. in oculis eius]? Uriam Hettheum percussisti gladio, et uxorem illius accepisti tibi [Ms. tacet tibi] uxorem, et interfecisti eum gladio filiorum Ammon. Quamobrem non recedet gladius de domo tua usque in sempiternum, eo quod despexeris me, et tuleris uxorem Urie Hetthei, ut esset uxor tua. Itaque [h. non habet, itaque] hec dicit Dominus: Ecce, ego suscitabo super te malum de domo tua, et tollam uxores tuas in oculis tuis, et dabo proximo  tuo, et dormiet cum uxoribus tuis in oculis solis huius. Tu enim fecisti abscondite: ego uero faciam uerbum istud in conspectu omnis Isrel, et in conspectu solis. [T. CuI.] Et dixit Dauid ad Nathan: Peccaui Domino. Dixitque Nathan ad Dauid: Dominus quoque transtulit peccatum tuum: non morieris. uerumtamen, [e 1Kb] quoniam blasphemare fecisti inimicos Domini, propter uerbum hoc, filius [h. blasphemando blasphemasti inimicos Domini, propter uerbum hoc, etiam et filius], qui natus est tibi, morte morietur. Et reuersus est Nathan in domum suam. [T. CuII.] Percussitque Dominus paruulum, quem pepererat uxor Urie Dauid, et desperatus est. Deprecatusque est Dauid Dominum pro paruulo: et ieiunauit Dauid ieiunio [Ms. ieiunium]: et ingressus seorsum, iacuit  super terram. uenerunt autem seniores domus eius, cogentes eum ut surgeret de terra: qui noluit, neque comedit cum eis cibum [h. panem]. Accidit autem die septima ut moreretur infans [h. paruulus]: timueruntque serui Dauid nuntiare ei quod mortuus esset paruulus. Dixerunt enim: Ecce dum paruulus adhuc uiueret, loquebamur ad eum, et non audiebat uocem nostram: quanto magis si [Ms. tacet si] dixerimus: Mortuus est puer [h. paruulus], se affiget?  Cum ergo [a 1Kb] uidisset Dauid seruos suos mussitantes, intellexit quod mortuus esset infantulus [h. paruulus]: dixitque ad seruos suos: Num mortuus est puer [h. paruulus]? Qui responderunt ei: mortuus est. Surrexit ergo Dauid de terra: et lotus unctusque est: Cumque mutasset uestes, ingressus est domum Domini: et adorauit, et uenit in domum suam, petiuitque ut ponerent ei panem, et comedit. Dixerunt autem ei serui sui: Quis est sermo, quem fecisti? propter infantem [h. paruulum], cum adhuc uiueret, ieiunasti et flebas: mortuo autem puero [h. paruulo], surrexisti, et comedisti panem? Qui ait: Propter infantem [h. paruulum], dum adhuc uiueret, ieiunaui et fleui, dicebam enim: Quis scit si forte donet eum mihi Dominus, et [b 1Kb] uiuat infans [h. Quis scit si forte  misereatur mei Dominus et uiuet paruulus]? Nunc autem quia mortuus est, quare ieiunem? Numquid potero eum reuocare amplius? ego uadam magis ad eum: ille uero non reuertetur ad me. Et consolatus est Dauid Bethsabee uxorem suam. [T. CuIII.] Ingressusque ad eam dormiuit cum ea: que genuit filium, et uocauit nomen eius Salomon, et Dominus dilexit eum. Misitque in manu Nathan prophete, et uocauit nomen eius, Amabilis Domino, eo quod diligeret eum Dominus [h. Et uocauit nomen Domini propter Dominum]. Igitur pugnabat Ioab contra Rabbath filium Ammon, et expugnabat urbem regiam. Misitque Ioab nuntios ad Dauid, dicens: Dimicaui aduersum Rabbath [h. Rabba], et capienda est urbs Aquarum. Nunc igitur congrega reliquam partem  populi, et obside ciuitatem, et cape eam: ne cum a me uastata fuerit urbs, nomini meo ascribatur uictoria. Congregauit itaque Dauid omnem populum, et profectus est aduersum [c 1Kb] Rabba: Cumque dimicasset, cepit eam. Et tulit diadema regis eorum [h. Melchom, quod interpretatur, rex eorum] de capite eius, pondo auri talentum, habens gemmas pretiosissimas, et impositum est super caput Dauid. Sed et predam ciuitatis asportauit multam ualde: populum quoque eius adducens serrauit et circumegit super eos ferrata carpenta: diuisitque cultris, et traduxit in typo laterum: sic fecit uniuersis ciuitatibus filiorum Ammon. Et reuersus est Dauid, et omnis exercitus in Ierusalem.

 [T. CIX, Cap. XIII.] [d 2Kb] Factum est autem post hec, ut Absalom filii Dauid sororem speciosissimam, uocabulo Thamar, adamaret Amnon filius Dauid, et deperiret [e 1Kb] propter eam, ita ut egrotaret propter amorem eius: quia cum esset uirgo, difficile [f 1Kb] ei uidebatur ut quidpiam inhoneste ageret cum ea. Erat autem Amnonis amicus, nomine Ionabab, filius Semmaa [Ms. Semmai] fratris Dauid, uir prudens ualde. Qui dixit ad eum: Quare sic attenuaris macie, fili regis, per singulos dies: cur non indicas mihi? Dixitque ei Amnon: Thamar sororem Absalom fratris mei amo. Cui respondit Ionadab: Cuba super lectulum tuum, et languorem simula: cumque uenerit pater tuus ut uisitet te, dic ei: ueniat, oro, Thamar soror mea, ut det mihi cibum [h. panem], et faciat pulmentum ut comedam de manu  eius. Accubuit itaque Amnon, et quasi egrotare cepit: cumque uenisset rex ad uisitandum eum, ait Amnon ad regem: ueniat, obsecro, Thamar soror mea, ut faciat in oculis meis duas sorbitiunculas, et cibum capiam de manu eius. Misit ergo Dauid ad Thamar domum, dicens: ueni in domum Amnon fratris tui, et fac ei pulmentum. uenitque Thamar in domum Amnon fratris sui: ille autem iacebat: que tollens farinam [h. conspersam farinam] commiscuit: et liquefaciens, in oculis eius coxit sorbitiunculas. Tollensque quod coxerat, effudit, et posuit coram eo, et noluit comedere: dixitque Amnon: Eiicite uniuersos [g 1Kb] foras a me. Cumque eiecissent omnes, dixit Amnon ad Thamar: Infer cibum in conclaue, ut uescar de manu tua. Tulit ergo Thamar  sorbitiunculas, quas fecerat, et intulit ad Amnon fratrem suum in conclaue. Cumque obtulisset ei [Ms. tacet ei] cibum, apprehendit eam, et ait: ueni, cuba mecum, soror mea. Que respondit ei: Noli, frater mi, noli opprimere me, neque enim hoc fas est in Isrel; noli facere stultitiam hanc. Ego enim ferre non potero opprobrium meum, et tu eris quasi unus de insipientibus in Isrel: quin potius loquere ad regem, et non negabit me tibi. Noluit autem acquiescere precibus eius, sed preualens uiribus oppressit eam, et cubauit cum illa. Et exosam eam habuit Amnon odio magno nimis: ita ut maius esset odium quo oderat eam, amore quo ante dilexerat. [T. CX.] Dixitque ei Amnon: Surge, uade. Que respondit ei: Maius est hoc malum,  quod nunc agis aduersum me, quam quod ante fecisti, expellens [a 1Kb] . Et noluit audire eam: sed uocato puero, qui ministrabat ei, dixit: Eiice hanc a me foras, et claude ostium post eam. Que induta erat talari tunica: huiuscemodi enim filie regis uirgines uestibus utebantur. Eiecit itaque eam minister illius foras: clausitque fores post eam. Que aspergens cinerem capiti suo, scissa talari tunica, impositisque manibus super caput suum, ibat ingrediens et clamans. Dixit autem ei Absalom frater suus: Num Amnon [Hic h. Aminon, quod interpretatur exsp . . . in aliis autem Amnon quod interpretatur fidelissimus] frater tuus concubuit tecum? sed nunc, soror, tace, frater tuus est: neque affligas cor tuum pro hac re [h. non ponas hanc rem in corde tuo]. Mansit  itaque Thamar contabescens in domo Absalom fratris sui. Cum audisset autem rex Dauid uerba hec, contristatus [h. iratus] est ualde [b 1Kb] . Porro non est locutus Absalom ad Amnon nec malum nec bonum: oderat enim Absalom Amnon, eo quod uiolasset Thamar sororem suam [Ms. eius]. Factum est autem post tempus biennii, ut tonderentur oues Absalom in Baal-Asor, que est iuxta Ephraim: et uocauit Absalom omnes filios regis, uenitque ad regem, et ait ad eum: Ecce tondentur oues serui tui: ueniat, oro, rex cum seruis suis ad seruum suum. Dixitque rex ad Absalom: Noli, fili mi, noli rogare ut ueniamus omnes, et grauemus te. Cum autem cogeret eum, et noluisset ire, benedixit ei. Et ait Absalom: Si non uis uenire, ueniat, obsecro, nobiscum saltem  Amnon frater meus: dixitque ad eum rex: Non est necesse ut uadat tecum [h. Cur ibit tecum?]. Cegit itaque eum Absalom, et dimisit [h. misit] cum eo Amnon et uniuersos filios regis [c 1Kb] . Preceperat autem Absalom pueris suis, dicens: Obseruate cum temulentus fuerit Amnon uino, et dixero uobis: Percutite eum, et interficite: nolite timere; ego enim sum qui [d 1Kb] precipio uobis: roboramini, et estote uiri fortes [h. uiri fortitudinis]. [T. CXI.] Fecerunt ergo pueri Absalom aduersum Amnon, sicut preceperat eis [h. non habet, eis] Absalom. Surgentesque omnes filii regis ascenderunt singuli mulas suas [h. mulos, suos], et fugerunt. Cumque adhuc pergerent in itinere, fama peruenit ad Dauid, dicens: Percussit Absalom omnes filios regis, et non remansit  ex eis saltem unus. Surrexit itaque rex, et scidit uestimenta sua, et cedidit super terram: et omnes serui ipsius, qui assistebant ei, sciderunt uestimenta sua. Respondens autem Ionadab filius Semmaa [Ms. Semmai] fratris Dauid, dixit: Ne estimet dominus meus [e 1Kb] rex, quod omnes pueri filii regis occisi sint: Amnon solus mortuus est,  quoniam in ore Absalom erat positus, ex die qua oppressit Thamar sororem eius. Nunc ergo ne ponat dominus meus rex super cor suum uerbum istud, dicens: Omnes filii regis occisi sunt: quoniam Amnon solus mortuus est. Fugit autem Absalom: et leuauit puer speculator oculos suos, et aspexit: et ecce populus multus ueniebat per iter deuium ex latere montis. Dixit autem Ionadab ad regem: Ecce filii regis adsunt: iuxta uerbum serui tui sic factum est. Cumque cessasset loqui, apparuerunt et filii regis: et intrantes leuauerunt uocem suam, et fleuerunt: sed et rex et omnes serui eius fleuerunt ploratu magno nimis. Porro Absalom fugiens, abiit ad Tholomai [h. Thalmai] filium Amiud [Ms. Amiur] regem Gessur. Luxit ergo Dauid filium  suum cunctis diebus. Absalom autem cum fugisset, et uenisset in Gessur, fuit ibi tribus annis. [f 1Kb] Cessauitque Dauid rex persequi [h. exire post] Absalom, eo quod consolatus esset super Amnon interitu.

[T. CXII, Cap. XIu.] Intelligens autem Ioab filius Saruie quod cor regis uersum esset ad Absalom, misit Thecuam, et tulit inde mulierem sapientem; dixitque ad eam: Lugere te simula, et induere ueste lugubri, ne ungaris oleo; ut sis quasi mulier plurimo iam tempore lugens mortuum: et ingredieris ad regem, et loqueris ad eum sermones huiuscemodi. Posuit ergo Ioab uerba in ore eius. Itaque cum ingressa fuisset mulier Thecuitis ad regem, cecidit coram eo super terram, et adorauit [h. cecidit super faciem suam in terram, et adorauit], et dixit: Serua  me, rex. Et ait ad eam rex: Quid cause habes? Que respondit: Heu, mulier uidua ego sum: mortuus est enim uir meus. Et ancille tue erant duo filii, qui rixati sunt aduersum se in agro, nullusque erat qui eos prohibere posset: et percussit alter alterum, et interfecit eum. Et ecce consurgens uniuersa cognatio aduersum ancillam tuam, dicit: Trade eum, qui percussit fratrem suum, et occidamus eum pro anima fratris sui quem interfecit, et deleamus heredem: et querunt exstinguere scintillam meam, que relicta est, ut non supersit uiro meo nomen, et reliquie super terram [h. super faciem terre]. Et ait rex ad mulierem: uade in domum tuam, et ego iubebo pro te. Dixitque mulier Thecuitis ad regem: In me, domine mi rex [uulg. addunt sit], iniquitas,  et in domum patris mei: rex autem et thronus eius sit innocens. Et ait rex: Qui contradixerit [h. Qui locutus fuerit] tibi, adduc eum ad me, et ultra non addet ut tangat te. Que ait: Recordetur rex Domini Dei sui, ut non multiplicentur proximi sanguinis ad ulciscendum et nequaquam interficiant [Ms. interficient] filium meum. Qui ait: uiuit Dominus, quia non  cadet de capillis filii tui super terram. Dixit ergo mulier: Loquatur ancilla tua ad dominum meum regem uerbum. Et ait: Loquere. Dixitque mulier Quare cogitasti istiusmodi rem contra populum Dei, et locutus est rex uerbum istud, ut peccet, et non reducat eiectum suum? Omnes morimur, et quasi aque dilabimur in terram, que non reuertuntur [Ms. reuertantur]: nec uult Deus perire animam, sed retractat, cogitans ne penitus pereat qui abiectus est. Nunc igitur ueni, ut loquar ad dominum meum regem uerbum hoc, presente populo. Et dixit ancilla tua: Loquar ad regem, si quo modo faciat rex uerbum ancille sue. Et audiuit rex, ut liberaret ancillam suam de manu omnium [h. uiri], qui uolebant de hereditate Dei delere [h. disperdere] me, et filium  meum simul. Dicat ergo ancilla tua, ut fiat uerbum domini mei regis quasi sacrificium [h. quasi in requiem]. Sicut enim angelus Dei, sic est dominus meus rex, ut nec benedictione, nec maledictione moueatur [h. ut audiat bonum et malum]: unde et Dominus Deus tuus [h. et Dominus] est tecum. Et respondens rex, dixit ad mulierem: Ne abscondas a me uerbum, quod te interrogo. Dixitque mulier: Loquere, domine mi rex. Et ait rex: Numquid manus Ioab tecum est in omnibus istis? Respondit mulier, et ait: Per salutem anime tue [h. uite tue], domine mi rex, nec ad sinistram, nec ad dexteram est, ex omnibus his que locutus est dominus meus rex: seruus enim tuus Ioab, ipse precepit mihi, et ipse posuit in os ancille tue omnia uerba hec. Ut  uerterem figuram sermonis huius, seruus tuus Ioab precepit istud [h. fecit istud]: tu autem, domine mi, sapiens es, sicut habet sapientiam angelus Dei, ut intelligas omnia super terram. [T. CXIII.] Et ait rex ad Ioab: Ecce placatus feci uerbum tuum [h. uerbum hoc]: uade ergo, et reuoca puerum Absalom. Cadensque Ioab super faciem suam in terram, adorauit et benedixit regi, et dixit Ioab: Hodie intellexit seruus tuus, quia inueni gratiam in oculis tuis, domine mi rex: fecisti enim sermonem serui tui. Surrexit ergo Ioab et abiit in Gessur, et adduxit  Absalom in Ierusalem. Dixit autem: [a 1Kb] Reuertatur in domum suam, et faciem meam non uideat. Reuersus est itaque Absalom in domum suam, et faciem regis non uidit. Porro sicut Absalom uir non erat pulcher in omni Isrel, et [h. non habet] decorus nimis, a uestigio pedis usque ad uerticem non erat in eo ulla macula. Et quando tondebat capillum (semel autem in anno tondebatur [h. Et quando tondebatur caput eius , ponderabat capillos capitis sui ducentis siclis pondere publico [h. regio]. Nati sunt autem Absalom filii tres, et filia una nomine Thamar, elegantis forme, [b 2Kb] mansitque Absalom in Ierusalem duobus annis, et faciem regis non uidit. [T. CXIu.] Misit itaque ad Ioab, ut  mitteret eum ad regem, qui noluit uenire ad eum. Cumque secundo misisset, et ille noluisset uenire [c 1Kb] ad eum, dixit seruis suis: Scitis agrum Ioab iuxta agrum meum, habentem messem hordei: ite igitur, et succendite eum igni. Succenderunt ergo serui Absalom segetem [h. agrum] igni. [d 1Kb] Surrexitque Ioab, et uenit ad Absalom in domum eius, et dixit: Quare succenderunt serui tui segetem meam [h. agrum meum] igni? Et respondit Absalom ad Ioab: Misi ad te obsecrans, ut uenires ad me, et mitterem te ad regem, et [Ms. ut] diceres ei: Quare ueni de Gessur? melius mihi erat ibi esse: obsecro ergo, ut uideam faciem regis [h. et nunc uideam faciem regis]: quod si memor est iniquitatis mee [h. non habet, mee], interficiat me. Ingressus Ioab ad regem,  nuntiauit ei: uocatusque Absalom intrauit ad regem [h. In terram ad facies regis], et adorauit super faciem terre coram eo: osculatusque est rex Absalom.

[Cap. Xu.] Igitur post hec fecit sibi Absalom currum, et equites, et quinquaginta uiros qui precederent eum [h. ante eum currerent]. Et mane consurgens Absalom, stabat iuxta introitum porte [e 1Kb] in uia, et omnem uirum, qui habebat negotium, ut ueniret ad regis iudicium, uocabat Absalom ad se, et dicebat: De qua ciuitate es tu? Qui respondens aiebat:  Ex una tribu Isrel ego sum [h. non habet] seruus tuus. Respondebatque ei Absalom: uidentur mihi sermones tui boni et iusti. Sed non est qui te audiat constitutus a rege. Dicebatque Absalom: Quis me constituat iudicem super terram, ut ad me ueniant omnes qui habent negotium, et iuste iudicem? Sed et cum accederet ad eum homo [h. uir] ut salutaret illum, extendebat manum suam, et apprehendens, osculabatur eum. Faciebatque hoc omni Isrel, qui ueniebat ad iudicium, ut audiretur a rege, et sollicitabat corda uirorum Isrel. [T. CXu.] Post [a 59Kb] quadraginta autem annos, dixit Absalom ad regem [uulg. addunt Dauid]: uadam, et reddam uota mea que uoui Domino in Hebron. uouens enim uouit seruus tuus, cum [b 1Kb] esset in Gessur Syrie, dicens: Si  reduxerit me Dominus in Ierusalem, sacrificabo [h. seruiam] Domino. Dixitque ei rex [c 1Kb] Dauid: uade in pace. Et surrexit, et abiit in Hebron. Misit autem Absalom exploratores in uniuersas tribus Iarel, dicens: Statim ut audieritis clangorem buccine, dicite: Regnauit Absalom in Hebron. Porro cum Absalom ierunt ducenti uiri de Ierusalem uocati, euntes simplici corde, et causam penitus ignorantes. Accersiuit quoque Absalom Ahitophel Giloniten consiliarium Dauid, de ciuitate sua Gilo, cum immolaret uictimas. Et facta est coniuratio ualida, populusque  concurrens augebatur cum Absalom. uenit igitur nuntius ad Dauid, dicens: Toto corde uniuersus Isrel [d 1Kb] sequitur Absalom. [T. CXuI.] Et ait Dauid seruis suis, qui erant cum eo in Ierusalem: Surgite, fugiamus, neque enim erit nobis effugium a facie Absalom: festinate egredi, ne forte ueniens occupet nos et impellat super nos ruinam [h. malum], et percutiat ciuitatem in ore gladii. Dixeruntque serui regis ad eum: Omnia quecumque preceperit [h. elegerit] dominus noster rex, libenter exsequemur [Ms. exsequimur] serui tui. Egressus est ergo rex, et uniuersa domus eius, pedibus suis, et dereliquit rex decem mulieres concubinas ad custodiendam domum. Egressusque rex et omnis [h omnis populus] Isrel, pedibus suis stetit procul a domo, et uniuersi  serui eius ambulabant iuxta eum, et legiones [h. non habet legiones] Cherethi et Phelethi, et omnes Getthei, [e 1Kb] sexcenti uiri, qui secuti eum, fuerant pedites de Geth, precedebant regem. Dixit autem rex ad Ethai Gettheum: Cur uenis nobiscum? reuertere, et habita cum rege, quia peregrinus es, et egressus es de loco tuo: heri uenisti, et hodie compelleris nobiscum egredi? ego autem uadam quo iturus sum: reuertere et reduc tecum fratres tuos, [f 2Kb] quoniam ostendisti gratiam et fidem [h. ostendisti misericordiam et ueritatem]. Et respondit Ethai regi  dicens: uiuit Dominus, et uiuat [Ms. uiuit] dominus meus rex: quoniam in quocumque loco fueris, domine mi rex, siue in morte, siue in uita, ibi erit seruus tuus. Et ait Dauid Ethai: ueni, et transi. Et transiuit Ethai Gettheus, et omnes uiri qui cum eo erant, et reliqua multitudo. Omnesque flebant [h. omnisque terra flebat] uoce magna, et uniuersus populus transibat: rex quoque transgrediebatur torrentem Cedron, et cunctus populus incedebat contra uiam, que respicit ad desertum. uenit autem et Sadoc [h. etiam et Sadoc] [a 1Kb] sacerdos, et uniuersi leuite cum eo portantes arcam federis Dei, et deposuerunt arcam Dei: ascendit Abiathar, donec expletus esset omnis populus, qui egressus fuerat de ciuitate. Et dixit rex ad Sadoc:  Reporta arcam Dei in urbem: si inuenero gratiam in oculis Domini, reducet me, et ostendet mihi eam, et tabernaculum suum [h. et glorificabo eum]. Si autem dixerit [b 1Kb] mihi: Non places: presto sum, faciat mihi [uulg. tacet mihi] quod bonum est coram se [h. quod bonum est in oculis eius]. Et dixit rex ad Sadoc sacerdotem: O uidens reuertere [h. Si uidetur tibi, reuertere] in ciuitatem in pace: [c 1Kb] Ahimaas filius tuus, et Ionathan filius Abiathar, hi duo filii uestri, sint uobiscum. Ecce ego abscondar [h. morabor] in campestribus deserti, donec ueniat sermo a uobis indicans mihi. Reportauerunt igitur Sadoc et Abiathar arcam Dei in Ierusalem, et manserunt ibi. Porro Dauid ascendebat cliuum oliuarum, ascendens et flens, et  operto capite et nudis pedibus incedens; sed et omnis populus, qui erat cum eo, operto capite, ascendebat plorans. Nuntiatum est autem Dauid, quod et Ahitophel esset in coniuratione [h. rebellione] cum Absalom, dixitque Dauid: Infatua, queso, consilium Ahitophel, Domine. Cumque ascenderet Dauid summitatem montis, in quo adoraturus erat Deum, ecce occurrit ei Husai Arachites, scissa ueste [h. tunica], et terra pleno [h. sparso] capite. [T. CXuII.] Et dixit ei Dauid: Si ueneris mecum, eris mihi oneri: sin autem in ciuitatem reuertaris, et dixeris, Absalom: Seruus tuus sum ego [Ms. et uulg. tacent ego], rex: sicut fui seruus patris tui, sic ero seruus tuus: dissipabis consilium Ahitophel. Habes autem tecum Sadoc et Abiathar sacerdotes, et omne uerbum  quodcumque audieris de domo regis, indicabis Sadoc et Abiathar sacerdotibus. Sunt autem cum  eis duo filii eorum, Ahimaas [uulg. ad. filius], Sadoc et Ionathan, Abiathar: et mittetis per eos [h. per manus eorum] ad me omne uerbum quod audieritis. ueniente ergo Husai amico Dauid in ciuitatem, Absalom quoque ingressus est Ierusalem.

[Cap. XuI.] Cumque Dauid transisset paululum montis uerticem, apparuit Siba puer Miphiboseth in occursum eius, cum duobus asinis, qui onusti erant ducentis panibus, et centum alligaturis uue passe [h. et centum passis], et centum massis palatharum, et utribus uini [h. amphora uini]. Et dixit rex Sibe: Quid sibi uolunt hec? Responditque Siba: Asini, domesticis regis ut sedeant, et panes et palathe, ad uescendum pueris: [d 1Kb] uinum autem, ut bibat si quis defecerit in deserto. Et ait rex: Ubi est  filius domini tui? Responditque Siba regi: Remansit [h. Ecce sedet] in Ierusalem, dicens: Hodie restituet mihi domus Isrel regnum patris mei. Et ait rex Sibe: Tua sint omnia que fuerunt Miphiboseth. Dixitque Siba: Oro [e 1Kb] , inueniam gratiam coram te [h. in oculis tuis], domine mi rex. [T. CXuIII.] uenit ergo rex Dauid usque Bahurim, et ecce egrediebatur inde uir de cognatione domus Saul, nomine Semei, filius Gera, procedebat egrediens, et maledicebat, mittebatque lapides contra Dauid et contra uniuersos seruos regis Dauid: omnis autem populus, et uniuersi bellatores, a dextro et a sinistro latere regis incedebant. Ita autem loquebatur Semei cum malediceret [f 1Kb] : Egredere, uir sanguinum, et uir Belial. Reddidit tibi Dominus uniuersum sanguinem domus  Saul: quoniam inuasisti regnum pro eo, et dedit Dominus regnum in manu Absalom filii tui: et ecce premunt te mala tua [h. Et ecce tu in malo tuo], quoniam uir sanguinum es. Dixit autem Abisai filius Saruie, regi: Quare maledicit canis hic [g 1Kb] moriturus [h. mortuus] domino meo regi? uadam, et amputabo caput eius. Et ait rex: Quid mihi et uobis, filii Saruie? dimittite eum, [h 10Kb] ut maledicat: Dominus enim precepit ei, ut malediceret Dauid: et quis est qui audeat dicere [h. et quis dicet], quare sic fecerit? Et ait rex Abisai, et uniuersis seruis suis: Ecce filius meus, qui egressus de utero meo [de uisceribus meis], querit animam meam: quanto magis nunc filius Iemini? dimitte eum ut [Ms. dimitte, ut], maledicat iuxta preceptum Domini: si forte respiciat Dominus  afflictionem meam, et reddat mihi [uulg. addunt Dominus] bonum pro maledictione hac hodierna. Ambulabat  itaque Dauid et socii eius per uiam cum eo [h. non habet]. Semei autem per iugum montis ex latere, contra illum gradiebatur, maledicens et mittens lapides aduersum eum, terramque spargens. uenit itaque rex, et uniuersus populus cum eo lassus, et refocillatus [a 1Kb] est ibi. Absalom autem et omnis populus Isrel ingressi sunt Ierusalem, sed et Ahitophel cum eo. Cum autem uenisset Husai Arachites amicus Dauid ad Absalom, locutus est ad eum: Salue, rex, salue, rex [h. uiuat rex, uiuat rex]. Ad quem Absalom, hec est, inquit, gratia [h. misericordia] tua ad amicum tuum? quare non iuisti cum amico tuo? Responditque Husai ad Absalom: Nequaquam, quia illius ero, quem elegit Dominus, et omnis hic populus, et uniuersus Isrel, et cum eo  manebo. Sed, ut et hoc inferam, cui ego [uulg. ergo] seruiturus sum? nonne filio regis? sicut parui patri tuo, sic parebo et tibi. [T. CXIX.] Dixit autem Absalom ad Ahitophel: Inite consilium quid agere debeamus. Et ait Ahitophel ad Absalom: Ingredere ad concubinas patris tui, quas dimisit ad custodiendam domum: ut cum audierit omnis Isrel quod fedaueris patrem tuum, roborentur manus eorum tecum. Tetenderunt igitur Absalom tabernaculum in solario, ingressusque est ad concubinas patris sui coram uniuerso Isrel. Consilium autem Ahitophel, quod dabat in diebus illis, quasi si quis consuleret Deum: sic erat omne consilium Ahitophel, et cum esset cum Dauid, et cum esset cum Absalom.

 [T. CXX, Cap. XuII.] Dixit igitur Ahitophel ad Absalom: Eligam mihi [h. nunc] duodecim millia uirorum, et consurgens persequar Dauid hac nocte. Et irruens super eum  percutiam eum: cumque fugerit omnis populus, qui cum eo est, percutiam regem desolatum. Et reducam uniuersum populum, quomodo omnes [b 1Kb] reuerti solent: unum enim uirum tu queris, et omnis populus erit in pace. Placuitque sermo eius Absalom, et cunctis maioribus natu Isrel. Ait autem Absalom: uocate et Husai Arachitem, et audiamus quid etiam ipse dicat. Cumque uenisset Husai ad Absalom, ait Absalom ad eum: Huiuscemodi sermonem [Ms. addit quem] locutus est Ahitophel: facere debemus an non? quod das consilium? Et  dixit Husai ad Absalom: Non bonum consilium, quod dedit Ahitophel hac uice. Et rursum intulit Husai: Tu nosti patrem tuum, et uiros qui cum eo sunt, esse fortissimos et amaro animo, ueluti si ursa, raptis catulis, in saltu seuiat: sed et pater tuus uir bellator est, nec morabitur cum populo. Forsitan nunc latitat in foueis, aut in uno, quo uoluerit, loco: et cum ceciderit unus quilibet in principio, audiet  quicumque audierit, et dicet: Facta est plaga in populo qui sequebatur Absalom. Et fortissimus [h.] ipse, [c 1Kb] cuius cor est quasi leonis, pauore soluetur: scit enim omnis Isrel, fortem esse patrem tuum, et robustos omnes qui cum eo sunt. Sed hoc mihi uidetur rectum esse consilium: ut [Ms. et uulg. tacent ut] congregetur ad te uniuersus Isrel, a Dan usque Ber Sabee, quasi arena maris innumerabilis, et tu eris in medio eorum. Et irruemus super eum in quocumque loco fueritin uentus, et operiemus eum, sicut cadere solet ros super terram, et non relinquemus de uiris, qui cum eo sunt, ne unum quidem. Quod si urbem aliquam fuerit ingressus, circumdabit omnis Isrel ciuitati illi funes, et trahemus eam  in torrentem, ut non reperiatur ne  calculus quidem ex ea. Dixitque Absalom, [d 1Kb] et omnes uiri Isrel: Melius est consilium Husai Arachite consilio Ahitophel. Domini autem nutu dissipatum est consilium Ahitophel utile, ut induceret Dominus super Absalom malum. Et ait Husai Sadoc et Abiathar sacerdotibus: Hoc et hoc modo consilium dedit Ahitophel Absalom, et senioribus Isrel, et ego tale et tale dedi consilium. Nunc ergo mittite cito, et nuntiate Dauid, dicentes: Ne moremini [h. Ne permaneas] nocte hac in campestribus deserti, sed absque dilatione transgredere; ne forte absorbeatur rex, et omnis populus qui cum eo est. Ionathan autem et Ahimaas [Ms. Achimaas] stabant iuxta fontem Rogel: abiit ancilla et nuntiauit eis, et illi profecti sunt, ut referrent ad regem Dauid  nuntium: non enim poterant uideri, aut introire ciuitatem. uidit autem eos quidam puer, et indicauit Absalom: illi uero concito gradu ingressi sunt domum cuiusdam uiri in Bahurim, qui habebat puteum in uestibulo suo, et descenderunt in eum. Tulit autem mulier, et expandit uelamen super os putei, quasi siccans ptisanas, et sic res latuit. Cumque uenissent serui Absalom ad mulierem in domum, dixerunt: Ubi est Ahimaas et Ionathan? Et respondit eis mulier: Transierunt [uulg. ad. festinanter], gustata paululum aqua. At hi qui querebant cum non reperissent, reuersi sunt Ierusalem. Cumque abiissent, ascenderunt illi de puteo, et pergentes nuntiauerunt regi Dauid, atque dixerunt: Surgite, et transite cito fluuium [h aquam], quoniam huiuscemodi dedit  consilium contra uos Ahitophel. Surrexit ergo Dauid, et omnis populus qui erat cum eo, et transierunt Iordanem, donec dilucesceret, et ne unus quidem residuus fuit, qui non transisset fluuium [h. Iordanem]. [T. CXXI.] Porro Ahitophel uidens quod non fuisset factum consilium suum, strauit asinum suum et surrexit et abiit in domum suam et in ciuitatem suam, et disposita domo sua, suspendio interiit, et sepultus  est in sepulcro patris sui. [a 1Kb] Dauid autem uenit in Castra [h. Mahnaim], et Absalom transiuit Iordanem, ipse et omnes [b 1Kb] uiri Isrel cum eo. Amasam uero coustituit Absalom pro Ioab super exercitum: Amasa autem erat filius uiri, qui uocabatur Ietra de Iezreli [h. Isrelites, Ms. hiereli], qui ingressus est ad Abigail [h. Abigal] filiam Naas, sororem Saruie, que fuit mater Ioab [h. matrem Ioab]. Et castrametatus est Isrel cum Absalom in terra Galaad. Cumque uenisset Dauid in Castra [h. Mahnaim], Sobi filius Naas de Rabbath filiorum Ammon, et Machir filius Ammiel de Lodabar, et Berzellai Galaadites de Rogelim, obtulerunt ei stratoria, et tapetia, et uasa fictilia, frumentum, et hordeum, et farinam, et polentam, et fabam, et lentem, frixum cicer [h.  non habet, frixum cicer, sed polentam], et mel, et butyrum, oues, et pingues uitulos. Dederuntque Dauid, et populo qui cum eo erat, ad uescendum: suspicati enim sunt populum fame et siti fatigari in deserto.

[T. CXXII, Cap. XuIII.] Igitur considerato [h. dinumerato] Dauid populo suo, constituit super eos tribunos, et centuriones, et dedit populi tertiam partem sub manu Ioab, et tertiam partem sub manu Abizai filii Saruie fratris Ioab, et tertiam partem [Ms. tacet partem] sub manu Ethai, qui erat de Geth: dixitque rex ad populum: Egrediar et ego uobiscum. Et respondit populus: Non exibis: siue enim fugerimus, non magnopere ad eos de nobis pertinebit, siue media pars ceciderit e nobis,  non satis curabunt: quia tu unus pro decem millibus computaris: melius est igitur ut sis nobis in urbe presidio. Ad quos rex ait: Quod uobis rectum uidetur, hoc faciam. Stetit ergo rex iuxta portam: egrediebaturque populus per turmas suas, centeni, et milleni. Et precepit rex Ioab, Abisai, et Ethai, dicens: Seruate mihi puerum Absalom. Et omnis populus audiebat precipientem regem cunctis principibus pro Absalom: Itaque egressus est populus in campum contra Isrel, et factum est prelium in saltu Ephraim. Et cesus est ibi populus Isrel ab exercitu Dauid [h. a seruis Dauid], factaque est plaga magna in die illa uiginti millium. Fuit autem ibi prelium dispersum super faciem omnis terre, et multo plures erant quos saltus consumpserat de populo, quam  hi quos uorauerat gladius in die illo. [T. CXXIII.] Accidit autem ut occurreret Absalom seruis Dauid, sedens mulo: cumque ingressus fuisset mulus subter condensam quercum et magnam, adhesit caput eius quercui, et illo suspenso inter celum et terram,  mulus, cui insederat, pertransiuit. uidit autem hoc quispiam, et nuntiauit Ioab, dicens: uidi Absalom pendere de quercu. Et ait Ioab uiro, qui nuntia uerat ei: Si uidisti, quare non confodisti eum cum terra, et ego dedissem tibi decem argenti siclos [h. decem argenteis], et unum balteum? Qui dixit ad Ioab: Si appenderes in manibus meis mille argenteos, nequaquam mitterem manum meam in filium regis: audientibus enim nobis, precepit rex tibi, et Abisai, et Ethai, dicens: Custodite mihi puerum Absalom. Sed et si [Ms. sed si] fecissem contra animam meam audacter, nequaquam hoc regem latere potuisset, et tu stares ex aduerso. Et ait Ioab: Non sicut tu [Ms. tac. tu] uis, sed aggrediar eum coram te. Tulit ergo tres lanceas in manu sua, et infixit  eas in corde Absalom: cumque adhuc palpitaret [h. cum adhuc uiueret] herens in quercu, cucurrerunt decem iuuenes armigeri [h. et cucurrerunt decem pueri] Ioab, et percutientes interfecerunt eum. Cecinit autem Ioab buccina, et retinuit populum, ne persequeretur fugientem Isrel, uolens parcere multitudini [h. populo]. Et tulerunt Absalom, et proiecerunt eum in saltu [Ms. saltum], in foueam grandem, et comportauerunt super eum aceruum lapidum magnum nimis: omnis autem Isrel fugit in tabernacula sua. Porro Absalom erexerat sibi, cum adhuc uiueret, titulum qui est in ualle regis: dixerat enim: Non habeo filium, et hoc erit monimentum nominis mei. uocauitque titulum nomine suo, et appellatur Manus Absalom, usque in diem hanc. Ahimaas autem  filius Sadoc, ait: Curram, et nuntiabo regi, quia iudicium fecerit ei Dominus de manu inimicorum eius. Ad quem Ioab dixit: Non eris nuntius in hac die, sed nuntiabis in alia: hodie nolo te nuntiare, filius enim regis est mortuus. Et ait Ioab Chusi: uade, et nuntia regi que uidisti. Adorauit Chusi Ioab, et cucurrit. Rursum autem Ahimaas filius Sadoc dixit Ioab: Quid impedit si etiam ego curram post Chusi? Dixitque ei Ioab: Quid uis currere, fili mi? non eris boni nuntii baiulus. Qui respondit: Quid enim si cucurrero? et ait ei [Ms. tac. ei]. Curre. Currens ergo Ahimaas per uiam compendii, transiuit Chusi. Dauid autem sedebat inter duas: speculator uero, qui erat in fastigio porte super murum, eleuans oculos, uidit hominem currentem solum. Et  exclamans indicauit regi, dixitque rex. Si solus est, bonus [h. non habet, bonus] est nuntius in ore eius. Properante autem illo et accedente propius, uidit speculator hominem alterum currentem, et uociferans in culmine, ait: Apparet mihi homo [c 1Kb] alter  currens solus. Dixitque rex: Et iste bonus [h. non habet bonus] est nuntius [h. Etiam et iste nuntius]. Speculator autem, Contemplor, ait, cursum prioris, quasi cursum Ahimaas filii Sadoc. Et ait rex: uir bonus est, et nuntium portans bonum, uenit. Clamans autem Ahimaas, dixit ad regem: Salue [h. Pax] [a 1Kb] rex, et adorans regem coram eo [h. Non habet, coram eo] pronus in terram, ait: Benedictus Dominus Deus tuus [Ms. tac. tuus], qui conclusit homines, qui leuauerunt manus suas contra dominum meum regem. Et ait rex: Estne pax puero Absalom? Dixitque Ahimaas: uidi tumultum magnum, cum mitteret Ioab seruus tuus, o rex, me seruum tuum: nescio aliud [h. quid]. Ad quem rex: Transi, ait, et sta hic. Cumque ille transisset [Ms. transiret], et  staret, apparuit Chusi, et ueniens ait: Bonum apporto nuntium, domine mi rex: iudicauit enim pro te Dominus hodie de manu omnium qui surrexerunt contra te. [T. CXXIu.] Dixit autem rex ad Chusi: Estne pax puero Absalom? Cui respondens Chusi: Fiant, inquit, sicut puer [b 1Kb] , inimici domini mei regis, et uniuersi, qui consurgunt aduersus eum in malum. Contristatus itaque rex ascendit cenaculum porte, et fleuit. Et sic loquebatur, uadens: Fili mi Absalom, fili mi Absalom: quis mihi tribuat, ut ego moriar pro te, Absalom fili mi, fili mi [c 1Kb] Absalom!

[Cap. XIX.] Nuntiatum est autem Ioab, quod rex fleret, et lugeret filium suum [h. et lugeret super Absalon], et uersa est uictoria [h. salus] in die illa in luctum omni populo: audiuit enim populus in die  illa dici: Dolet rex super filio suo. Et declinabat populus in die illa ingredi ciuitatem, quomodo declinare solet populus uersus [Ms. auersus] et fugiens de prelio. [T. CXXu.] Porro rex operuit caput suum, et clamabat uoce magna: Fili mi Absalom, Absalom fili mi, fili mi [uulg. tac. fili mi]! Ingressus ergo Ioab ad regem in domum, dixit: Confudisti hodie uultus omnium seruorum tuorum, qui saluam fecerunt [h. qui eruerunt] animam tuam, et animam filiorum tuorum, et filiarum tuarum, et animam uxorum tuarum, et animam concubinarum tuarum. Diligis [Ms. Diligens et odio habens] odientes te, et odio habes diligentes te, et ostendisti hodie, quia non curas de ducibus tuis, et de seruis tuis [h. nuntiasti hodie quia non sint tibi duces et serui], et uere  cognoui modo, quia si Absalom uiueret, et nos omnes occubuissemus, tunc placeret tibi [h. in oculis tuis]. Nunc igitur surge, et procede, et alloquens satisfac seruis tuis: iuro enim tibi per Dominum [h. iuraui enim in Dominum], quod si non exieris, ne unus quidem remansurus sit tecum nocte hac: et peius hoc tibi erit, quam omnia mala que uenerunt super te, ab adolescentia tua usque in presens.  Surrexit ergo rex, et sedit in porta: et omni populo nuntiatum est quod rex sederet in porta: uenitque uniuersa multitudo [h. omnis populus] coram rege: Isrel autem fugit in tabernacula sua. [T. CXXuI.] Omnis quoque populus certabat [h. iudicabat] in cunctis tribubus Isrel, dicens: Rex liberauit nos de manu inimicorum nostrorum, ipse saluauit nos de manu Philisthinorum, et nunc fugit de terra propter Absalom. Absalom autem, quem unximus super nos, mortuus est in bello: usquequo siletis, et non reducitis regem? Rex uero Dauid misit ad Sadoc et ad Abiathar sacerdotes, dicens: Loquimini ad maiores natu Iuda, dicentes: Cur uenitis [Ms. uenistis] nouissimi ad reducendum regem in domum suam?  Fratres mei uos, os meum, et caro mea uos, quare nouissimi reducitis regem? Et Amase dicite: Nonne os meum es, et caro mea [uulg add. es]? Hec faciat mihi Deus, et hec addat, si non magister militie fueris coram me omni tempore [h. omnibus diebus] pro Ioab. Et inclinauit cor omnium uirorum Iuda, quasi uiri unius: miseruntque ad regem, dicentes; Reuertere tu, et omnes serui tui. Et reuersus est rex et uenit usque ad Iordanem, et [uulg. add. omnis] Iuda uenit in Galgala, ut occurreret regi, et transduceret eum Iordanem. Festinauit autem Semei filius Gera filii Iemini de Bahurim, et descendit cum uiris Iuda in occursum regis Dauid cum mille uiris de Beniamin, et Siba puer de domo Saul, et quindecim  filii eius, ac uiginti serui erant [h. non habet] cum eo, et irrumpentes Iordanem, ante regem transierunt uada, ut transducerent domum regis, et facerent iuxta iussionem eius [h. iuxta quod bonum in oculis regis] [T. CXXuII.] Semei autem filius Gera prostratus coram rege, cum [d 1Kb] transisset Iordanem, dixit ad eum: Ne reputes mihi, domine mi, iniquitatem, neque memineris iniuriarum [Ms. iniuriam] serui tui in die, qua egressus es, domine mi rex, de Ierusalem, neque ponas, rex, in corde tuo. Agnosco enim seruus tuus peccatum meum, et idcirco hodie primus ueni de omni [Ms. tac. omni] domo Ioseph, descendique in occursum domini mei regis. Respondens uero Abisai filius Saruie, dixit: Numquid pro his [h. propter hoc] uerbis non occidetur Semei,  quia maledixit Christo Domini? Et ait Dauid: Quid mihi, et uobis, filii Saruie? cur efficiamini [h. eritis] mihi hodie in satan? ergone hodie interficietur uir in Isrel? an ignoro [h. Quia nonne noui] hodie me factum regem super Isrel? Et ait rex Semei: Non morieris. Iurauitque ei. Miphiboseth quoque Filius Saul descendit in occursum regis, [e 2Kb] illotis pedibus [h. pedibus infectis], et intonsa barba: uestesque  suas non lauerat a die qua egressus fuerat rex, usque ad diem reuersionis eius in pace. Cumque Ierusalem occurrisset regi, dixit ei rex: Quare non uenisti mecum, Miphiboseth? Qui respondens ait: Domine mi rex, seruus meus contempsit me: dixi ei ego famulus tuus, ut sterneret mihi asinum, et ascendens abirem cum rege: claudus enim sum seruus tuus. Insuper et accusauit me seruum tuum ad te dominum meum regem: tu autem, domine mi rex, sicut angelus Dei [uulg. add. es], fac quod placitum est tibi [h. in oculis tuis]. Neque enim fuit domus patris mei, nisi morti obnoxia domino meo regi: tu autem posuisti me seruum tuum inter conuiuas mense tue: quid igitur habeo iuste querele, aut quid possum ultra uociferari ad regem?  Ait ergo ei rex: Quid ultra loqueris? fixum est quod locutus sum, tu et Siba diuidite possessiones [h. Dixi, tu et Siba diuidite agrum]. Responditque Miphiboseth regi: Etiam cuncta accipiat, postquam reuersus est dominus meus rex pacifice in domum suam. Berzellai quoque Galaadites, descendens de Rogelim transduxit regem [h. et transiit cum rege] Iordanem, paratus etiam ultra fluuium prosequi eum [h. ad transmittendum eum]. Erat autem Berzellai Galaadites senex ualde, id est, octogenarius, et ipse prebuit alimenta regi, cum moraretur in castris: fuit quippe uir diues nimis. Dixit itaque rex ad Berzellai: ueni mecum, ut requiescas securus [Ms. secure] mecum in Ierusalem. Et ait Berzellai ad regem: Quot sunt dies annorum uite mee, ut ascendam cum  rege Ierusalem? Octogenarius sum hodie: numquid uigent sensus mei ad discernendum suaue, aut amarum [h. bonum, uel malum]? aut delectare potest seruum tuum cibus et potus? uel audire possum ultra uocem cantorum, atque cantatricum? quare seruus tuus sit oneri domino meo regi? Paululum [a 1Kb] procedam famulus tuus ab Iordane tecum: nec indigeo hac uicissitudine: sed obsecro, ut reuertar seruus tuus, et moriar in ciuitate mea [uulg. add. et sepeliar], iuxta sepulcrum patris mei, et matris mee. [T. CXXuIII.] Est autem seruus tuus [h. Ecce seruus tuus] Chamaam, ipse uadat tecum, domine mi rex, et fac ei quod tibi bonum uidetur [h. quod  bonum est in oculis tuis]. Dixitque rex: Mecum transeat Chamaam, et ego faciam ei quidquid tibi placuerit, et omne, quod petieris a me, impetrabis. Cumque transisset uniuersus populus et rex Iordanem, osculatus est rex Berzellai, et benedixit ei, et ille reuersus est in locum suum. Transiuit ergo rex in Galgala, et Chamaam cum eo. Omnis autem populus Iuda transduxerat regem, et media tantum pars adfuerat de populo Isrel. Itaque omnes uiri Isrel concurrentes ad regem dixerunt ei: Quare te furati sunt fratres nostri uiri Iuda, et transduxerunt regem et domum eius Iordanem, omnesque uiros Dauid cum eo? Et respondit omnis uir Iuda ad uiros Isrel: Quia propior est mihi rex: cur irasceris super hac re? numquid comedimus aliquid ex rege, aut munera  nobis data sunt? Et respondit uir Isrel ad uiros Iuda, et ait: Decem partibus ego sum maior apud regem, magisque ad me pertinet Dauid quam ad te [h. Decem partes mihi sunt apud regem, magisque ego in Dauid quam tu]: cur mihi fecisti iniuriam, et non mihi nuntiatum est priori, ut reducerem regem meum [h. Nonne sermo meus prior fuit, ut reducerem regem meum]? Durius autem responderunt uiri Iuda uiris Isrel.

[Cap. XX.] Accidit quoque ut ibi esset uir Belial, nomine Seba, filius Bochri [h. Bichri], uir Iemineus: et cecinit buccina, et ait: Non est nobis pars in Dauid, neque hereditas in filio Isai: [b 2Kb] reuertere in tabernacula tua, Isrel. Et separatus est omnis Isrel a Dauid, secutusque est Seba filium Bochri [h.  Bichri]: uiri autem Iuda adheserunt regi suo, a Iordane usque ad Ierusalem. Cumque uenisset rex in domum suam in Ierusalem [h. non habet, rex: sed, Dauid], tulit decem mulieres concubinas, quas dereliquerat ad custodiendam domum, et tradidit eas in custodiam, alimenta eis prebens, et non est ingressus ad eas, sed erant clause usque ad diem mortis sue in uiduitate uiuentes. Dixit autem rex Amase: Conuoca mihi omnes uiros Iuda in diem tertium, et tu adesto [Ms. esto] presens. Abiit ergo Amasa ut conuocaret Iudam, et moratus est extra placitum, quod ei constituerat [c 1Kb] rex. Ait autem Dauid ad Abisai: Nunc magis afflicturus est nos Seba  filius Bochri quam Absalom: tolle igitur seruos domini tui, et persequere post illum [uulg. eum], ne forte inueniat ciuitates munitas, et effugiat nos. Egressi sunt ergo cum eo uiri Ioab, Cherethi quoque et Phelethi, et omnes robusti exierunt de Ierusalem ad persequendum Seba filium Bochri. Cumque illi essent iuxta lapidem grandem, qui est in Gabaon, Amasa ueniens occurrit eis [h. Amasa ueniens ad faciem illorum. [a 1Kb] Nostri codices, Amasa ueniens occurrit eis]. Porro Ioab uestitus erat tunica stricta ad mensuram habitus sui, et desuper accinctus gladio dependente usque ad ilia, in uagina, qui [b 1Kb] fabricatus leui motu egredi poterat, et percutere. Dixit itaque Ioab ad Amasam: Salue, mi frater [h. Pax tibi, frater]. Et tenuit manu dextera mentum Amase  quasi osculans eum. Porro Amasa non obseruauit gladium quem habebat Ioab [h. quem habebat Ioab in manu]. [T. CXXX.] Qui percussit eum in latere, et effudit intestina eius in terram, nec secundum uulnus apposuit, [c 1Kb] et mortuus est. Ioab autem, et Abisai frater eius, persecuti sunt post [h. ms. tacet post] Seba filium Bochri. Interea quidam uiri, cum stetissent iuxta cadauer Amase, de sociis Ioab, dixerunt: Ecce qui esse uoluit pro Ioab [d 1Kb] comes Dauid [h. de pueris Ioab [d 1Kb] dixerunt: quisquis uoluntatem habet in Ioab, et obediens uult esse Dauid, sequetur Ioab]. Amasa autem conspersus sanguine, iacebat in media uia. uidit hoc quidam uir quod subsisteret omnis populus ad uidendum eum, et amouit Amasam de uia in agrum, operuitque eum  uestimento, ne subsisterent transeuntes propter eum. Amoto ergo illo de uia, transibat omnis uir sequens Ioab ad persequendum Seba filium Bochri. Porro ille transierat per omnes tribus Isrel in Abelam, et Beth-Macha: omnesque [e 1Kb] uiri electi congregati fuerant ad eum. uenerunt itaque et oppugnabant eum in Abela, et in Beth-Macha, et circumdederunt munitionibus ciuitatem, et obsessa est urbs: omnis autem turba [h. populus], que erat cum Ioab, moliebatur destruere muros. Et exclamauit mulier sapiens de ciuitate: Audite, audite, dicite Ioab: Appropinqua huc, et loquar tecum. Qui cum accessisset ad eam, ait illi: Tune [Ms. et uulg. Tu] es  Ioab? Et ille respondit: Ego. Ad quem sic locuta est: [T. CXXXI.] Audi sermones ancille tue. Qui respondit: Audio. Rursumque illa, Sermo, inquit, dicebatur in ueteri prouerbio [h. non habet, prouerbio]: Qui interrogant, interrogent in Abela, et sic perficiebant. Nonne ego sum que respondeo ueritatem in Isrel, et tu queris [f 1Kb] subuertere ciuitatem, et euertere [g 1Kb] matrem in Isrel? Quare precipitas hereditatem Domini? Respondensque Ioab, ait: Absit, absit hoc [h. non habet, hoc] a me: non precipito, neque demolior. Non se sic habet res; sed homo [h. uir] de monte Ephraim, Seba, filius Bochri cognomine, leuauit manum suam [Ms. tac. suam] contra regem Dauid; tradite illum solum, et recedemus a ciuitate: Et ait mulier ad Ioab: Ecce caput  eius mittetur [h. proiicietur] ad te per murum. Ingressa est ergo ad omnem populum, et locuta est eis sapienter: qui abscissum caput Seba filii Bochri proiecerunt ad Ioab, et ille cecinit tuba, et recesserunt ab urbe, unusquisque in tabernacula sua: Ioab autem reuersus est Ierusalem ad regem. Fuit ergo Ioab super omnem exercitum Isrel: Banaias autem filius Ioiade super Cheretheos [h.] et Pheletheos. Aduram uero super tributa: porro Iosaphat filius Ahilud, a commentariis. Siua [h. Serua] autem, scriba: Sadoc uero et Abiathar, sacerdotes. Ira autem Iairites [Ms. Hiaiarites] [h 1Kb] erat sacerdos Dauid.

[Cap. XXI.] Facta est quoque fames in diebus Dauid tribus annis iugiter, et consuluit Dauid oraculum [h. faciem] Domini. Dixitque Dominus: Propter  Saul, et domum eius et sanguinem [h. et domum sanguinum], quia occidit Gabaonitas. uocatis ergo Gabaonitis, rex dixit ad eos.  Dixit ergo Dauid ad Gabaonitas: Quid faciam uobis? et quod erit uestri piaculum, ut benedicatis [h. et in quo expiabo, ut benedicatis] hereditati Domini? [T. CXXXII.] Dixeruntque ei Gabaonite: Non est nobis super argento et auro questio, [i 1Kb] sed contra Saul, et contra domum eius: neque uolumus, ut interficiatur homo [h. uir] de Isrel. Ad quos ait  [a 1Kb] rex: Quid ergo uultis ut faciam uobis? Qui dixerunt regi: uirum qui attriuit nos, et oppressit inique, ita delere debemus, ut ne unus quidem residuus sit [h. et ita disperdere ut ne unus quidem de eis deficiat] de stirpe eius in cunctis finibus Isrel. Dentur nobis septem uiri de filiis eius: et crucifigamus eos Domino in Gabaath Saul, quondam [h. non habet] electi Domini. Et ait rex: Ego dabo. Pepercitque rex Miphiboseth filio Ionathe filii Saul, propter iusiurandum Domini, quod fuerat inter Dauid et inter Ionathan filium Saul. Tulit itaque rex duos filios Respha filie Aia, quos peperit Sauli, Armoni, et Miphiboseth: et quinque filios Michol filie Saul, quos genuerat Hadrieli filio Berzellai, qui fuit de Molathi, et dedit eos in manu Gabaonitarum: qui crucifixerunt  illos in monte coram Domino: et ceciderunt hi septem simul occisi in diebus messis primis, incipiente messione hordei. Tollens autem Respha filia Aia cilicium, substrauit sibi super petram, ab initio messis, donec [h. usque] stillaret aqua super eos de celo: et non dimisit aues lacerare eos per diem, neque bestias per noctem. Et nuntiata sunt Dauid que fecerat Respha filia Aia [Ms. Ahaia], concubina Saul. [T. CXXXIII.] Et abiit Dauid, et tulit ossa Saul, et ossa Ionathan filii eius a uiris Iabes Galaad, qui furati fuerant ea de platea Beth-San, in qua suspenderant eos Philisthim, cum interfecissent Saul in Gelbe: et asportauit inde ossa Saul, et ossa Ionathan filii eius: et colligentes ossa eorum, qui affixi fuerant, sepelierunt ea cum ossibus Saul et Ionathan  filii eius [h. et collegerunt ossa eorum qui affixi erant, et sepelierunt ossa Saul et filii eius] in terra Beniamin, in latere, in sepulcro Cis patris eius: feceruntque omnia, que preceperat rex, et repropitiatus est Deus terre post hec. Factum est autem  rursum prelium Philisthinorum aduersum Isrel, et descendit Dauid, et serui eius cum eo, et pugnabant contra Philisthim. Deficiente autem Dauid, Iesbibenob [Ms. Iesbidenob], qui fuit de genere Arapha, [b 1Kb] cuius ferrum haste trecentas uncias appendebat, et accinctus erat ense nouo, nisus est percutere Dauid. [c 1Kb] Presidioque ei fuit Abisai filius Saruie, et percussum Philistheum interfecit. Tunc iurauerunt uiri Dauid, dicentes: [d 1Kb] Iam non egredieris nobiscum in bellum, ne exstinguas lucernam Isrel. Secundum quoque bellum fuit in Gob contra Philistheos: tunc percussit Sobochai de Husati, Saph [Ms. Seph] de stirpe Arapha, de [e 31Kb] genere gigantum. Tertium quoque fuit bellum in Gob contra Philistheos, in quo percussit Adeodatus filius Saltus, polymitarius Bethlehemites,  Goliath Gettheum, cuius hastile haste erat quasi liciatorium texentium. Quartum bellum fuit in Geth: in quo uir [uulg. add. fuit] excelsus, qui senos in manibus pedibusque habebat digitos, id est, uiginti et quatuor, et erat de origine Arapha, [Al. add. et] blasphemauit Isrel. Percussit autem eum Ionatham filius Samaa fratris Dauid. Hi quatuor nati sunt de Arapha in Geth, et ceciderunt in manu Dauid et seruorum eius.

[Cap. XXII.] [f 1Kb] Locutus est autem Dauid Domino uerba carminis huius, in die qua liberauit eum Dominus de manu omnium inimicorum suorum, et manu Saul. Et ait:

   [T. CXXXIu.] Dominus petra mea, et robur meum
       [g 1Kb] et saluator meus.
 Deus meus [uulg. tac. meus], fortis meus, sperabo
      in eum:
   scutum meum, et cornu salutis mee:
Eleuator meus, et refugium meum,
   saluator meus, de iniquitate liberabis me.
 Laudabilem inuocabo Dominum:
   et ab inimicis meis saluus ero.
Quia circumdederunt me contritiones mortis:
   torrentes Belial [a 1Kb] terruerunt me [uulg. tac. me].
Funes inferi circumdederunt me:
   preuenerunt me laquei mortis.
In tribulatione mea inuocabo Dominum,
   et ad Deum meum clamabo:
Et exaudiet de templo suo uocem meam,
   et clamor meus ueniet [h. non habet, ueniet] ad aures eius.
Commota est et contremuit terra:
   fundamenta montium [b 1Kb] concussa sunt,
   et conquassata, quoniam iratus est [uulg. add. eis].
 Ascendit fumus [c 1Kb] in naribus eius,
   et ignis de ore eius uorauit:
   carbones incensi sunt ab eo.
Inclinauit [Ms. Et inclinauit] celos, et descendit:
   et caligo sub pedibus eius.
Et ascendit super cherubim [h. Cherub], et uolauit:
   et lapsus est [h. apparuit] super pennas uenti.
Posuit tenebras in circuitu suo latibulum,
   cribrans aquas de nubibus celorum.
Pre fulgore in conspectu eius,
   succensi sunt carbones ignis.
Tonabit de celis Dominus:
   et excelsus dabit uocem suam.
 Misit sagittas, et dissipauit eos,
   fulgur, et consumpsit eos.
Et apparuerunt effusiones maris,
   et reuelata sunt fundamenta orbis,
   ab increpatione Domini,
   ab inspiratione spiritus furoris eius.
Misit de excelso, et assumpsit me,
   et extraxit me de aquis multis.
Liberauit me ab [Ms. de] inimico meo potentissimo,
   et [Ms. tac. et] ab his qui oderant me, quoniam robustiores me erant.
Preuenit me in die afflictionis mee,
   et factus est Dominus firmamentum meum.
Et eduxit me in latitudinem:
    liberauit me, quia [d 1Kb] placui [uulg. complacui] ei.
Retribuet mihi Dominus secundum iustitiam meam:
   et secundum munditiam manuum mearum reddet mihi.
Quia custodiui uias Domini,
   et non egi impie, a Deo meo.
Omnia enim iudicia eius in conspectu meo:
    et precepta eius non amoui a me.
Et ero perfectus cum eo,
   et custodiam me ab iniquitate mea.
Et restituet Dominus mihi secundum iustitiam meam,
   et secundum munditiam manuum mearum [h. secundum munditiam meam], in conspectu oculorum suorum.
Cum sancto sanctus eris:
   et cum robusto perfectus [h. cum perfecto perfectum].
Cum electo electus eris,
   et cum peruerso peruerteris [Ms. subuerteris].
Et populum pauperem saluum facies:
   oculisque tuis excelsos humiliabis.
 Quia tu lucerna mea, Domine,
   et [uulg. add. tu], Domine, illuminabis tenebras meas.
In te enim curram accinctus:
   in Deo meo transiliam murum.
Deus, immaculata uia eius,
   Eloquium Domini igne examinatum [h. conflatum]:
   scutum est omnium sperantium in se.
Quis est Deus preter Dominum,
   et quis fortis preter Deum nostrum?
Deus qui accingit me fortitudine,
   et complanauit [Ms. complantauit] perfectam uiam meam.
Cequans pedes meos ceruis,
    et super excelsa mea statuens me.
Docens manus meas ad prelium,
   et componens quasi arcum ereum brachia mea.
Dedisti mihi clypeum salutis tue,
   et mansuetudo mea [h. tua] multiplicauit me.
Dilatabis gressus meos subtus me,
et non deficient tali mei.
Persequar inimicos meos, et conteram,
   et non reuertar [uulg. conuertar] donec consumam eos.
Consumam eos, et confringam, ut non consurgant:
   eadent sub pedibus meis.
Accinxisti me fortitudine ad prelium:
   incuruabis [uulg. incuruasti] resistentes mihi sub me.
 Inimicos meos dedisti mihi dorsum,
   odientes me, et disperdam eos.
Clamabunt, et non erit qui saluet:
   ad Dominum, et non exaudiet eos.
Delebo [h. Conteram] eos, puluerem terre:
   quasi lutum platearum comminuam eos, atque
       [e 1Kb] confringam.
 Saluabis me a contradictionibus populi mei:
    [a 1Kb] custodies me in caput Gentium:
   populus, quem ignoro, seruiet mihi.
Filii alieni resistent mihi [h. negabunt me],
   auditu auris obedient mihi.
Filii alieni defluxerunt,
   et contrahentur in angustiis suis.
uiuit Dominus, et benedictus Deus meus [h. fortis meus]:
   et [b 1Kb] exaltetur Deus fortis salutis mee.
Deus, qui das uindictas mihi,
   et deiicis populos sub me.
Qui educis me ab inimicis meis,
   et a resistentibus mihi eleuas me:
   a uiro iniquo [h. iniquitatis] liberabis me.
 Propterea confitebor tibi, Domine, in gentibus:
   et nomini tuo cantabo.
    [c 1Kb] Magnificanti [uulg. magnificans et faciens] salutes regis sui,
   et facienti misericordiam christo suo,
   Dauid et semini eius in sempiternum.

[Cap. XXIII.] Hec autem sunt uerba [h.] [d 1Kb] Dauid nouissima. Dixit Dauid filius Isai: Dixit uir, cui constitutum est de Christo Dei Iacob [cui constituta est scala Christo Dei Iacob], egregius psaltes [h. et alii codices, [e 2Kb] psalta] Isrel: Spiritus Domini locutus est per me [h. in me], et sermo eius per linguam meam [h. super linguam meam]. Dixit Deus Isrel, locutus est mihi fortis Isrel, dominator hominum iustus, dominator [h. dominatur] in timore Dei. Et  sicut lux aurore, oriente sole, mane absque nubibus rutilat, et sicut pluuiis germinat herba de terra [h. et sicut pluuia germinat herbam de terra]. Nec tanta est domus mea apud Deum, ut pactum eternum iniret mecum, firmum in omnibus atque munitum. Cuncta enim salus mea, [f 1Kb] et omnis uoluntas: nec est quidquam ex ea quod non germinet. Preuaricatores autem quasi spine euellentur uniuersi, que non tolluntur [g 1Kb] manibus. Et si quis tangere uoluerit eas [h. Et uir tangens eos], armabitur ferro et ligno lanceato, igneque succense [h. succensi] comburentur usque ad nichilum. Hec nomina fortium Dauid. Sedens in cathedra sapientissimus princeps inter tres, ipse est quasi tenerrimus ligni  uermiculus, qui octingentos interfecit impetu uno. Post hunc, Eleazar filius patrui eius Ahoi [h. Eleazar filius Dodo, filius Ahoi] inter tres fortes, qui erant cum Dauid quando exprobrauerunt Philisthim, et congregati sunt illuc in prelium. Cumque ascendissent uiri Isrel, ipse stetit, et percussit Philistheos, donec deficeret manus eius, et obrigesceret cum gladio: fecitque Dominus salutem magnam in die illa: et populus qui fugerat [h. non habet, qui fugerat], reuersus est ad cesorum spolia detrahenda. Et post hunc, Semma filius Age de Arari. Et congregati sunt Philisthim in statione: erat quippe ibi ager plenus lente. Cumque fugisset populus a facie Philisthim, stetit ille in medio agri, et tuitus est eum, percussitque Philistheos: et fecit Dominus salutem  magnam. Nec non [h 1Kb] et ante descenderant [h. Et descenderunt] tres qui erant principes inter triginta, et uenerant tempore messis ad Dauid in speluncam Odollam: castra autem Philisthim erant posita in ualle Gigantum. Et Dauid erat in presidio: porro statio Philistinorum tunc erat in Beth-Leem. [T. CXXXu.] Desiderauit igitur Dauid, et ait: Si quis mihi daret potum aque, de cisterna que est in Beth-Leem iuxta portam? Irruperunt ergo tres fortes castra Philisthinorum, et hauserunt aquam de cisterna Beth-Leem, que erat iuxta portam, et attulerunt ad Dauid: at ille noluit bibere, sed libauit eam Domino, dicens: Propitius sit mihi Dominus, ne faciam hoc [h. Absit a me, Domine, ut faciam hoc]: num sanguinem hominum istorum, qui profecti  sunt, et animarum periculum bibam? Noluit ergo bibere. Hec fecerunt tres robustissimi. Abisai quoque frater Ioab filius Saruie, princeps erat de tribus [i 1Kb] istis: ipse est qui eleuauit hastam suam contra trecentos quos interfecit, nominatus in illis tribus, et inter tres nobilior, eratque eorum princeps, sed usque ad tres primos [h. non habet primos] non peruenerat. Et Banaias filius Ioiade uiri fortissimi [h. filii uiri fortissimi], magnorum [h. magister] operum, de Cabseel [ms. Capsel]: ipse percussit duos leones Moab, et ipse descendit, et percussit leonem in media cisterna diebus niuis. Ipse quoque interfecit Aegyptium uirum, uirum dignum spectaculo, habentem in manu hastam: itaque cum  descendisset ad eum in uirga, ui extorsit hastam de manu Aegyptii, et interfecit eum hasta sua. Hec fecit Banaias filius Ioiade. Et ipse nominatus inter tres robustos, qui erant inter triginta nobiliores: uerumtamen usque ad tres non peruenerat: fecitque eum sibi Dauid auricularium, a secreto [h. non habet a secreto]. Asaal frater Ioab inter triginta. Eleanan filius patrui eius [h. filius Dodo] de Beth-Leem, Semma de Arodi, Elica de Arodi, Heles [Ms. Arari Helas] de Phelti, Hira filius Aces de Thequa, Abiezer de Anathoth, [a 1Kb] Mobonnai de Usati, Selmon Aohites, Maarai Netophathites, Heleb filius Baana [Ms. Heled et Banaa], et ipse [h. non habet] Netophathites, Ithai filius Ribai de Gabaath filiorum Beniamin, Banaiau Pharathonites [Ms. Fraronithes],  Heddai de torrente [h. torrentibus] Gas, Abialbon Arbathites, Azmaueth de Beromi, Eliaba de Salboni [Ms. Alieba et Sabboni]. Filii Iasen, Ionathan, Semma de Orori, Aiam filius Sarar Ararites, Eliphelet filius Aasbai filii Machathi [Ms. Borodi et Ararorites, Elfeleth f. Aaboi f. Maachathi], Eliam filius Ahithophel Gelonites, Esrai de Charmelo, Pharai de Arbi, Igaal filius Nathan de Soba, Bonni de Gadi, Selec de Amoni, Naharai Berothites armiger Ioab [b 5Kb] filii Saruie, Ira Iethrites, Gareb et ipse Iethrites, Urias Hettheus. Omnes triginta septem.

[T. CXXXuI, Cap. XXIu.] Et addidit furor Domini irasci contra Isrel, commouitque Dauid in eis dicentem: uade, numera Isrel et Iudam. Dixitque  rex ad Ioab principem exercitus sui: Perambula omnes tribus Isrel a Dan usque ad Ber-Sabee, et numerate populum, ut sciam numerum eius. Dixitque Ioab regi: Adaugeat Dominus Deus tuus ad populum quantus nunc est, iterumque centuplicet in conspectu domini mei regis: sed quid sibi dominus meus rex uult in re huiuscemodi? Obtinuit autem sermo regis uerba Ioab, et principum exercitus: egressusque est Ioab, et principes militum, a facie regis, ut numerarent [uulg. numerent] populum Isrel. Cumque pertransissent Iordanem, uenerunt  in Arer ad dexteram urbis, que est in ualle Gad [h. que est in medio torrentis Gad], et per Iazer transierunt in Galaad, et in terram inferiorem Hodsi, et uenerunt in Dan [c 1Kb] siluestria. Circumeuntesque iuxta Sidonem, transierunt prope [Ms. propter] menia Tyri, et omnem terram Euei et Chananei, ueneruntque ad meridiem Iuda in Ber-Sabee: et lustrata uniuersa terra, adfuerunt post nouem menses et uiginti dies in Ierusalem. Dedit ergo Ioab numerum descriptionis populi regi, et inuenta sunt de Isrel [d 1Kb] octingenta millia uirorum fortium, qui educerent gladium, et de Iuda quingenta millia pugnatorum [h. uirorum]. Percussit autem cor Dauid eum, postquam numeratus est [Ms. esset] populus, et dixit Dauid ad Dominum: Peccaui ualde in hoc facto:  sed [h. sed nunc] precor, Domine, ut transferas iniquitatem serui tui, quia stulte egi nimis. [T. CXXXuII.] Surrexit itaque Dauid mane, et sermo Domini factus est ad Gad propheten et uidentem Dauid, dicens: uade, et loquere ad Dauid. Hec dicit Dominus: Trium tibi datur optio, elige unum quod uolueris ex his, ut faciam tibi. Cumque uenisset Gad ad Dauid, nuntiauit ei, dicens: Aut septem annis ueniet tibi fames in terra tua, aut tribus mensibus fugies aduersarios tuos, et [e 1Kb] illi te persequentur: aut certe tribus diebus erit pestilentia in terra tua: Nunc ergo delibera, et uide quem respondeam ei, qui me misit, sermonem. Dixit autem Dauid ad Gad: Arctor nimis, sed melius est, ut incidam in manum Domini   quam in manum [Ms. manus] hominum. Immisitque Dominus pestilentiam in Isrel, de mane usque ad tempus constitutum, et mortui sunt ex populo, a Dan usque Ber-Sabee, septuaginta millia uirorum. Cumque extendisset manum [uulg. add. suam] angelus Domini [h. non habet, Domini] super Ierusalem, ut disperderet eam, misertus est Dominus [h. penituit Dominum] super afflictione, et ait angelo percutienti populum: Sufficit; nunc contine manum tuam. Erat autem angelus Domini iuxta aream [f 2Kb] Areuna Iebusei. Dixitque Dauid ad Dominum  cum uidisset angelum cedentem populum: Ego sum qui peccaui, ego inique egi: isti qui oues sunt , quid fecerunt? uertatur, obsecro, manus tua contra me, et contra domum patris mei. uenit autem Gad ad Dauid in die illa, et dixit ei: Ascende, et  constitue altare Domino in area Areuna  Iebusei. Et ascendit Dauid iuxta sermonem Gad. Quem preceperat [a 1Kb] ei  Dominus. Conspiciensque Areuna, animaduertit regem et seruos eius transire ad se, et egressus adorauit regem prono uultu in terram, et ait: Quid cause est ut ueniat dominus meus rex ad seruum suum? Cui Dauid ait: Ut emam a te aream, et edificem altare Domino, et  cesset interfectio que grassatur in populo. Et ait Areuna ad Dauid: Accipiat, et offerat dominus meus rex, sicut ei placet; habes boues in holocaustum, et plaustrum et iuga bonum in usum lignorum. Omnia dedit Areuna [b 1Kb] rex regi: dixitque Areuna ad regem: Dominus Deus tuus suscipiat uotum tuum. Qui respondens rex, ait: Nequaquam, ut uis, sed emam pretio a te, et non offeram Domino Deo meo holocausta gratuita. Emit ergo Dauid aream, et boues, argenti siclis quinquaginta, et edificauit [c 1Kb] ibi Dauid altare Domino, et obtulit holocausta et pacifica: et repropitiatus est Dominus terre, et cohibita est plaga ab Isrel. [d 43Kb]


Expliciunt libri duo Samuel.





[CAPITULATIONES LIBRI MALACHIM.]



TITULI LIBRI MALACHIM.


 I. Ubi Salomon ungi iubetur.

II. Ubi Salomon ungitur in regem.

III. Ubi Dauid alloquitur Salomonem moriturus.

Iu. Hic dormit rex Dauid, qui regnauit annis XL.

u. Adonias uirginem, que cum Dauid erat, petit uxorem.

uI. Ubi Adonias occiditur.

uII. Ubi occiditur a Banaia Ioab.

uIII. Interfectio Semei.

IX. Ubi a Domino uisitatur Salomon.

X. A duabus mulieribus Salomon interpellatur.

XI. Ubi nomina omnium principum regi Salomoni ostenduntur.

XII. Hic quies regis Salomonis describitur.

XIII. Ubi Hiram rex Tyri mittit ad regem Salomonem.

 XIu. Item quies regni Salomonis, et dispositio templi.

Xu. Ubi rex Hiram in fabricam templi consentit.

XuI. Ceptum fabrice templi.

XuII. Descriptio templi.

XuIII. Perfectio templi.

XIX. Ubi ornamenta templi et ministeria describuntur.

XX. Translatio arce in templum.

XXI. Descensio Domini in templum, et oratio Salomonis, cum benedictionem in populo fecit.

XXII. Locus orationis aptus in dedicatione Ecclesie.

 XXIII. Prophetia Salomonis captiuitatis populi.

XXIu. Consummatio orationis, et benedictio populi.

XXu. Ceptum sacrificii post orationem.

XXuI. Omnibus perfectis, Salomon a populo benedicitur.

XXuII. Ubi Dominus dicit elisurum se templum, si peccauerit populus.

XXuIII. Ubi de filiis gentium seruitio regis ordinantur.

XXIX. Ubi Salomon classem fecit ad mare Rubrum cum seruis Hiram.

XXX. Ubi regina Saba ad regem uenit.

XXXI. Quanta regi ponderatio offertur auri per singulos annos.

XXXII. Ubi arma regis, et omnia ministeria designantur.

 XXXIII. Ubi Salomon in mulieribus peccat, et idolis seruit.

XXXIu. Post peccatum Salomonis aduersarius aduersum eum exsurgit Adad.

XXXu. Ubi alium inimicum Razon Salomonis suscitat Deus.

XXXuI. Ieroboam rebellat aduersus Salomonem.

XXXuII. Ubi Achias regnum promittit Ieroboam.

XXXuIII. Ubi Salomon moritur, qui regnauit annis quadraginta.

 XXXIX. Ubi regnat Roboam filius Salomonis.

XL. Ubi Roboam petitionem populi cum senioribus tractat.

XLI. Item post consilium senum cum iunioribus tractat.

XLII. Separatio populi a Roboam.

XLIII. Ubi tribus Ieroboam regem faciunt.

XLIu. Ubi Roboam due tantum tribus sequuntur in Ierusalem.

XLu. Ubi admonetur Roboam et populus ne pugnent aduersum Ieroboam, et populum Isrel.

XLuI. Ubi Ieroboam a Deo auertitur, et facit uitulos quos adoret populus.

XLuII. De sacerdotibus non faciendis nisi ex tribu Leui.

 XLuIII. Ubi propheta sine nomine designato, Ierobe dicit uitulos quos fecit a Iosia ex semine Dauid esse destruendos: quos inuenit post annos CC: cuius rei mentio fit capitulo CCXII.

XLIX. Ubi aruit manus Ieroboam quam erexerat contra prophetam.

L. Item pro oratione prophete manus ei restituuntur.

LI. Ubi alio propheta in Bethel decipitur qui de Iuda uenerat.

LII. De contemptu damnatur idem ipse.

LIII. Ubi a Leone occiditur inobediens.

LIu. Ubi Ieroboam de extremis populis sacerdotes excelsorum facit.

Lu. Ubi pro salute filii uxor Ieroboam ad Achiam prophetam pergit.

 LuI. Pronuntiatio prophete que uentura sunt Ieroboam.

LuII. Hic moritur Ieroboam, qui regnauit annis XII, et regnat Nabab filius eius pro eo.

LuIII. Hic ad Roboam Scriptura diuertit, quem dicit regnasse in Iuda annis XuII.

LIX. Primus rex Aegypti Susach Ierusalem predat.

LX. Hic moritur Roboam, et regnat Abia filius eius.

LXI. Hic moritur Abia, et suscipit regnum rex Iuda filius eius, qui regnauit annis XL idem Asa.

LXII. Ubi laudatur Asa rex Iuda, quod inter omnia simulacra templum Priapi euertit.

LXIII. Hic Scriptura reuertitur ad Nadab filium Ieroboam, qui regnauit post patrem suum annis duobus.

LXIu. Hic occiditur Nadab secundus rex Isrel ab  Asa tertio rege Iuda.

LXu. Ubi postulabat auxilium Asa rex Iuda aduersus Basan regem Isrel.

LXuI. Transgressionem dicit Base regis Isrel.

LXuII. Hic moritur Basa, et regnat filius eius Hela quartus cum Ieroboam.

LXuIII. Hic occiditur Hela rex a Amri, qui regnauit in Isrel quintus cum Ieroboam.

LXIX. Hic Amri leuatur rex a populo post Hela, [.....] sextus cum Zambri, qui regnauit diebus uII.

LXX. Hic ostenditur Ambri XII annis regnasse.

LXXI. Hic moritur Ambri et regnat filius eius pro eo.

LXXII. Allocutio Elie ad Achab de tribus annis sterilitatis.

 LXXIII. Elias propheta bis per diem a coruis pascitur.

LXXIu. Hic Elias a uidua pascitur.

LXXu. Hic Elias filium uidue suscitat.

LXXuI. Elias ad Ahab iubetur reuerti.

LXXuII. Elias et Abdias se alloquuntur.

LXXuIII. Elias Ahab regi se ostendit.

LXXIX. Ubi Elias et sacerdotes Baalim sacrificio altercantur.

LXXX. De igne diuiso, et interitu sacerdotum Baal.

LXXXI. Orante Elia, Dominus pluuiam dedit.

LXXXII. Elias fugit a facie Iezabel.

LXXXIII. Ubi Elias ieiunat XL diebus.

LXXXIu. Ubi iubetur ungere Azel regem Syrie, Iehu in Isrel, et Eliseum prophetam.

LXXXu. Ubi ab Elia assumitur Eliseus.

 LXXXuI. Ubi secutus Eliam Eliseus facit conuiuium.

LXXXuII. Ubi propheta sine nomine alloquitur Ahab quod superaturus sit Benadab regem Syrie.

LXXXuIII. Ubi contra Ahab Benadab pugnat, et superatur secundo.

LXXXIX. Satisfactio Benadab circa Ahab.

XC. Exprobratio Ahab de pace Benadab.

XCI. Ubi alloquitur propheta Ahab annuntians iram Domini, eo quod pepercerit Benadab regi Syrie.

XCII. Ubi desiderat Ahab uineam Nabod.

XCIII. Consilium dat Iezabel ad occidendum Nabod.

XCIu. Ubi Elias ad Ahab mittitur post mortem Nabod.

XCu. Allocutio Elie prophete ad Ahab de interitu Iezabel.

XCuI. Post admonitionem Elie, Ahab in penitentiam  uoluitur.

XCuII. Coniuratio Ahab et Iosaphat aduersus regem Syrie.

XCuIII. Ubi Micheas propheta ad Ahab ducitur.

XCIX. Ubi Sedechias propheta ad Ahab falsa prophetat.

C. Ubi Micheas propheta prohibet Ahab et Iosaphat ne ad bellum exeant.

CI. Spiritus mendax se offert ad Ahab decipiendum.

CII. Ubi Sedechias Micheam percutit in maxilla.

CIII. Hic Ahab uulneratus in prelio moritur.

CIu. Ubi exsurgit Ochozias rex filius eius, qui est octauus.

Cu. Ubi ad Iosaphat Scriptura reuertitur, quem regnasse dicit in Iuda annis XXu.

 CuI. Hic moritur Iosaphat, et regnat post eum Ioram filius eius, quintus rex.

CuII. Cadens Ochozias e templo, idola consuli iubet.

CuIII. Ubi Ochoziam Elias moriturum pronuntiat.

CIX. Ubi Ochozias iubet tertio per quinquagenarios milites Eliam adduci.

CX. Ubi Elias Ochozie mortem annuntiat, post quem regnauit Ioram octauus rex.

CXI. Ubi Elias raptus in celum.

CXII. Pallio misso Elias aquas Iordanis diuidit.

CXIII. Ubi Eliseus spiritum Elie accipit, sicut petit.

CXIu. Miraculo Elisei incipiunt aque dulcari.

CXu. Ubi pueri irrident Eliseum, et ab ursis deuorantur.

 CXuI. Ubi designatur quod Ioram filius Uhab XII annis regnauerit.

CXuII. Hic rex Moab a pace regis Isrel discedit.

CXuIII. Ubi tres reges ascendentes contra regem Moab propter penuriam aque laborant, et consulunt Eliseum.

CXIX. Ubi Eliseus sine pluuia aquas regibus dat.

CXX. Ubi Eliseus mulieri uidue uasa uacua oleo implet.

CXXI. Ubi Eliseus muliere hospitio recipitur, et eius filium postea suscitauit.

CXXII. Ubi Eliseus filium promittit mulieri, que eum hospitio recepit.

CXXIII. Hic moritur filius mulieris, qui, promittente Eliseo, fuerat natus.

 CXXIu. Commemoratio Giezi ad Eliseum de puero suscitando.

CXXu. Ubi Eliseus puerum suscitat.

CXXuI. Ubi filii prophetarum ab herbis uenenosis farina infusa liberantur.

CXXuII. Ubi Naaman leprosus ab Eliseo instruitur.

CXXuIII. Naaman in Iordane a lepra mundatur.

CXXIX. Munera Naaman Eliseus non accipit.

CXXX. Ubi puer Giezi Elisei suppetit munera a Naaman iam curato.

CXXXI. Reprehensio Giezi ab Eliseo penalis prefertur.

CXXXII. Ubi Eliseus de Iordane ferrum leuat.

CXXXIII. Annuntiat Eliseus regi Isrel insidias regis  Syrie.

CXXXIu. Ubi Eliseus missos a rege Syrie obcecat.

CXXXu. Rex Ioram a mulieribus interpellatur, quibus in fame filios suos comedere placuerat.

CXXXuI. Ubi Eliseus post famem regi abundantiam promittit.

CXXXuII. De quatuor leprosis ad regem Syrie transeuntibus, qui eum nuntiant fugere.

CXXXuIII. A Benadab Eliseus consulitur de infirmitate sua.

CXXXIX. Ubi Eliseus regnum Syrie Azel promittit.

CXL. Hic Benadab rex Syrie.

CXLI. Mortuo Iosaphat rege Iude, regnat Ioram filius eius annis uIII: quintus est cum Roboam.

 CXLII. Hic moritur Ioram filius Iosaphat, et regnat post eum Achazias filius eius anno uno, et est septimus cum Roboam.

CXLIII. Ubi uulneratur cum Ioram filius Ahab rex Isrel ab Azel rege Syrie.

CXLIu. Ubi Eliseus mittitur ad Iehu ungendum in regem Isrel post Ioram filium Ahab, et est decimus rex.

CXLu. Ubi Iehu Ioram filium Ahab occidit.

CXLuI. Ubi Iehu contra Ioram uulneratum rebellat.

CXLuII. De occisione Achazie regis Iude a Iehu rege Isrel.

CXLuIII. Ubi Iezabel occiditur, et a canibus deuoratur

 CXLIX. Ubi filios Ahab Iehu iubet occidi.

CL. Ubi fratres Achazie regis Iude occidit Iehu.

CLI. Ubi iubet uocari Iehu omnes prophetas Baal, et uniuersos seruos eius, cunctosque sacerdotes.

CLII. Ubi Iehu occisis sacerdotibus, etiam statuam incendit.

CLIII. Hic moritur Iehu, qui regnauit annis XXuIII; cui succedit Ioachas filius eius, et est undecimus rex.

CLIu. Hic Ioas septem annorum ex semine regio a Ioiada sacerdote ungitur in regem Iuda.

CLu. Mortua Athalia, ostenditur XI annis regnasse Ioas in Iuda.

CLuI. Ubi ostenditur Ioiadam sacerdotem a consiliis regis Ioas non defuisse.

 CLuII. Ubi oblationum genera tria ostenduntur uoto peregrinatorum cura salutis, spontanea uoluntate.

CLuIII. Ubi sacerdotes pecuniam de templo accipere prohibentur ob negligentiam.

CLIX. Ubi dispensatorum fides ostenditur, et dimittendum quod in templo erogatur.

CLX. De oblatione pro delictis facta, ut sacerdotibus proficiat.

CLXI. Hic moritur Ioas, et Amasias regnat in Iudea, id est, filius eius.

CLXII. Scriptura ad regem Isrel reuertitur.

CLXIII. Mortuo Ioachas, accipit regnum Isrel Ioas filius eius, et est duodecimus rex, qui regnauit annis XuI.

CLXIu. Hic moritur Ioas rex Isrel, et regnat post  eum Ieroboam rex decimus tertius.

CLXu. Moritur Eliseus, et prophetat populum Isrel superaturum populum Syrie.

CLXuI. Mortuus Eliseus mortuum suscitat.

CLXuII. Ioas Syriam superat secundum uerbum Elisei.

CLXuIII. Scriptura ad regem Iuda reuertitur, et dicit Amasiam regnasse annos XXuIII.

CLXIX. Ubi Amasias rex seruos occidit, qui patrem eius occiderunt, et filiis parcit secundum legem Mosi datam.

CLXX. Ubi pugnat Ioas rex Isrel contra Amasiam regem Iuda.

CLXXI. Post bellum cum Amasia confectum moritur Ioas, cui succedit Ieroboam filius eius.

 CLXXII. Mortuo Amasia, fit a populo rex Azarias, et est undecimus in Iuda.

CLXXIII. Ubi Scriptura redit ad regem Ieroboam, quem dicit regnasse in Isrel annis XL.

CLXXIu. Ubi Ionas propheta ostenditur fuisse temporibus illis.

CLXXu. Hic moritur Ieroboam, et regnat Zacarias filius eius annis XIu.

CLXXuI. Ubi Scriptura reuertitur ad Zacariam regem Iuda, qui regnauit annis LII; et hic erat leprosus.

CLXXuII. Ubi Zacarias rex Iuda moritur, et Scriptura ad Zacariam regem Isrel redit.

CLXXuIII. Ubi Zacarias occiditur, et Sellum pro eo  in Isrel regnum suscipit, et est decimus quintus rex, finita iam promissione Domini in progenie Iehu.

CLXXIX. De occiso Sellum, qui regnauit mense uno: pro quo Manahem suscepit regnum in Isrel, qui est decimus sextus.

CLXXX. Indictio argenti diuitibus Manahen, quod detur regi Syrie.

CLXXXI. Ubi Manahen moritur, et regnat post eum Phaceia filius eius, et est decimus septimus rex.

CLXXXII. Ubi occiditur Phaceia a Phacee, qui fuit rex decimus octauus in Isrel.

CLXXXIII. Ubi Osee filius Phaceia occidit Phacee, et regnat decimus nonus in Isrel.

CLXXXIu. Ubi Scriptura redit ad Ionatham regem  Iuda, quem dicit regnasse annos XuI.

CLXXXu. Ubi Ionatham moritur, et regnat Achaz duodecimus in Iuda annos XuI.

CLXXXuI. Ubi Achaz rex Iuda filium suum idolis consecrat.

CLXXXuII. Ubi Achaz altare nouum fieri iubet ab Uria secerdote.

CLXXXuIII. Ubi ordinat rex Achaz cum Uria sacerdote, que sacrificia nouo altari imponantur.

CLXXXIX. Hic moritur Achaz, et regnat pro eo Ezechias decimus tertius.

CXC. Ubi redit Scriptura ad regem Isrel, et ostendit Osee regnasse IX annis.

CXCI. Hic explicitis regibus Isrel, qui sunt a Ieroboam usque in Osee nouemdecim: Captiuatus populus  Isrel a Salmanasar rege Assyriorum.

CXCII. De gentibus a rege Assyriorum in Samariam transductis, et a leonibus deuoratis.

CXCIII. Commemoratio mandatorum legis per Moysen populo date.

CXCIu. Ubi ad regem Iuda Scriptura reuertitur, et dicit, Ezechiam regnasse annos XIX.

CXCu. Hic ostenditur Ezechiam et lucos et serpentem eneum, quem Moyses erexerat, comminuisse.

CXCuI. Ubi Salmanasar rex Syrie Samariam debellat temporibus Ezechie regis Iuda.

CXCuII. Ubi Ezechias rex Iuda Isaiam consulit obsessus a rege Assyriorum.

CXCuIII. Ubi Isaias propheta Ezechie uictoriam pollicetur.

 CXCIX. Ubi Rabsaces in regionem suam reuertitur.

 CC. Ubi Isaias prophetat de rege Assyriorum ad Ezechiam.

CCI. Ubi Ezechie mors ab Isaia pronuntiatur.

CCII. Ubi adduntur Ezechie ad uitam Xu anni.

CCIII. Munera missa Ezechie a rege Babylonis.

CCIu. Prophetatio Isaie uenturum populum Iuda in captiuitatem Babylonie.

CCu. Hic moritur Ezechias, et regnat filius eius Manasse Lu annis, et est rex in Iuda XIu.

CCuI. Ubi post immundas sanctiones Manasse regis, prophetant multi captiuitatem Iude.

CCuII. Ubi moritur Manasses, et regnat Ammon filius eius annis duobus.

CCuIII. Ubi Ammon a seruis occiditur, et fit rex Iosias filius eius, qui fuit decimus sextus, et regnauit  annis XXI.

CCIX. Ubi iubetur rex Iosias pecuniam templi colligi, et sartis tectis expendi.

CCX. Ubi ostenduntur rationes non reddite a prepositis templi.

CCXI. Hic traditur liber legis regi Iosie, quo lecto, omnia simulacra et lucos incendit.

CCXII. Ubi non tanguntur ossa illius prophete, qui sine nomine ad Ieroboam uenerat, cuius mentio fit in superiori capitulo XLuIII.

CCXIII. Ubi ostenditur etiam recto corde Iosie regis Iude et Ierusalem captiuitatem non amotam.

CCXIu. Hic occiditur Iosias, et regnat Ioachaz filius eius mensibus III: qui est decimus septimus.

CCXu. Remoto Ioachaz rege, regnat Ioachim frater  eius decimus octauus annis XI.

CCXuI. Hic ostenditur noluisse Deum propitiari populo Iuda propter Manassen.

CCXuII. Hic moritur Ioachim, et accipit regnum, iam captiuo populo, Ioachim filius eius, qui postea Sedecias dictus est, et regnauit annis XI.

CCXuIII. Ubi Nabuchodonosor regi Babylonie traditur populus Iuda cum rege Sedecia, et templum Ierusalem incenditur.

CCXIX. Postquam Sedecias, qui et Ioacin dictus est, captiuus cecusque in Babyloniam ductus est, preponitur in Ierusalem Godolias.

CCXX. Ubi de carcere Ioachim, qui et Iechonias, liberatur, et alimoniis statutis pascitur. Populusque omnis in captiuitate remansit.



CAPITULATIO LIBRI MALACHIM.


I. De senectute Dauid, et de Abisag Sonamite, et de Odonia filio Dauid, qui affectauit succedere in regnum, et de Salomone uncto in regem.

II. De preceptis Dauid in quibus instituit Salomonem, et de morte Dauid, et de interfectione Adonie, Abiatar, Ioab, et Semei.

III. De filia Pharaonis uxore Salomonis, et de uisione eius in Gabaon ubi a Domino sapientiam [Ed. apparitione Domini, ubi sapientiam, etc.] postulat, de  [Ed. iudicio de] duabus mulieribus, pro infante mortuo litigantibus [Ed. tacet, mortuo litigantibus], et de ducibus ac principibus.

Iu. De expensa Salomonis diurna, et de equis et curribus, et de sapientia, et parabolis eius, et de Chira rege et lignis cedrinis et expensa operariorum ligna cedentium [Ed. tacet ligna cedentium].

u. De constructione templi, et diuina contestatione ad Salomonem, et de altari et reliquis.

 uI. De domibus quas edificauit Salomon sibi, et uxori Aegyptie, et de Chiram erario et de mare et bubus et leonibus eneis, et reliquis utensilibus templi.

uII. De arca in templum locata, et de gloria que apparuit in nebula, et deprecatio Salomonis ad Dominum et ad populum benedictio.

uIII. De solemnitate celebrata et de pecudum numero in sacrificiis oblatorum, et quomodo ei Dominus secundo apparens sit locutus; et de [Ed. apparuit, et de, etc.] Pharaone ubi Gazer urbem captam, filie sue in dotem dedit: et de reliquis urbibus [Ed. tacet urbibus], quas Salomon edificauit, et de principibus eius DL, et de classe quam fecit.

IX. De regina Saba, et muneribus eius: et de lignis thyinis, et auro a Chira rege delatis, et de reliquis  tributis, et de ducentis scutis aureis, et de curribus et equis [Ed. equitibus], et de throno Salomonis.

X. De uxoribus et concubinis Salomonis per quas deprauatus [Ed. preuaricatus] est, et a diuina increpatione correptus, Satane traditus est: et de Adad et Ieroboam odiis contra eum, et de Achia propheta ad Ieroboam misso, et de Salomonis morte.

XI. De regno Roboam in duas tribus, et de Semeia propheta ad eum missa et de Ieroboam regno et idolis que fecit.

XII. De propheta misso ad Ieroboam qui prophetauit de Iosia nascituro; ubi Ieroboam manus aruit, et propheta ab altero circumuentus occisus a leone est.

XIII. De prophetia Habie ad uxorem Ieroboam [Ed. add. et de morte filii eius, et de morte Ieroboam,  etc.], et de Nadab filio eius succedente in regno, et de iniquitatibus populi, et de Sesac rege Aegypti qui excidit Ierusalem, et de morte Roboam.

XIu. De Abia filio Roboam, et de morte eius, et de Asa filio eius qui pro eo regnauit, cui Iosaphat filius successit, et de morte Nadab, et de Baasa filio eius rege Isrel.

Xu. De Ieu propheta misso ad Baasa, et de morte Baasa: et de Hela filio eius, et de Zambri, et Tebni [Ed. supplet et Amri].

XuI. De Achab filio Ambri, et de Iezabel, et de Helie actibus, et de muliere Seraphtena, cuius filium suscitauit, et de Abdia qui abscondit centum prophetas, et de prophetis idolorum CCCCL occisis, et de fuga Helie, et de uisione in monte Choreb.

 XuII. De Helia ubi iubetur ungere Azahel regem super Syriam, et Ieu super Isrel, et Heliseum prophetam: et de Benadab rege Syrie, et bello in quo de Syriis centum millia ceciderunt et de propheta qui alterum [Ed. ad. alterum] dixit: percute me; et de Naboth et uinea eius, et de increpatione Helie [Ed. ad Achab tantum], et Acham penitentia.

XuIII. De conuentu Iosaphat, et Achab regum, et de CCCC pseudoprophetis, et de Michea propheta, et de bello in quo Achab periit, et de Ochozia filio eius, et de Ioram filio Iosaphat [Ed. explicuerunt Capitula. Incipiunt Capitula de libro Regum quarto. De allocutione Angeli ad Heliam super Ochozia, etc.],  et prophetia Helie super Ochosia, et de quinquagenis igne ad uerbum Helie consumptis.

XIX. De Ioram fratre Ochosie, et de Helia ubi Iordanem diuidit et in celum rapitur, et de Helisei reditu et diuisione Iordani, et de Ioram et Iosaphat et rege Edom, ubi dimicauerunt contra Moab, ubi aque [Ed. aquam] terram sine pluuia repleuerunt.

XX. De muliere cuius uasa oleo impleta sunt ad Helisei uerbum; et de Sonamite, cuius filium suscitauit.

XXI. De Neeman Syro leproso per Heliseum curato, et de Giesi puero Helisei.

XXII. De rege Syrie qui uenit obsidere Samariam, ubi Heliseus orans, hostes cecitate percussit, et de obsidione et fame, ubi due mulieres comederunt infantem: et de fuga Syrorum.

 XXIII. De fame annorum septem, et de Sonamite que peregrinata est, et de Benadab [Ed. Nadab] et Azachel regibus Syrie, et de Cazia [Ed. Achazia].

XXIu. De Ieu uncto in regem, qui occidit Iora, et de Iezabel et LXX filios Achab, et Sacerdotes Baal.

XXu. De Azachel quomodo euertit Galaad, et Ioachaz filio Ieu, et de Athalia regina, de Ioas occultato, et de Ioada sacerdote, et de restauratione templi.

XXuI. De Azachel rege Syrie, quomodo asportauit de Isrel thesauros, et de Amasia filio Ioas, et de Ioachaz filio Ieu, et de Ioas filio eius, et de morte Helisei et de eo qui resuscitatus est super eius sepulcrum [Ed. tacet super eius sepulcrum].

XXuII. De Amasia rege Iuda, et de bello quod ei intulit Ioas, et de Ieroboam filio Ioas, et de Azaria  filio Amazie, et de Zacaria filio Ieroboam.

XXuIII. De Ioatha filio Azarie, et de Iona propheta et de Sellum [Ed. Azarie propheta et de Sellum, etc.], qui regnauit post Zacariam, et post Sellum Anahem, et de Ful rege Assyriorum, et de Phaceia [Ed. Phac, et de Phaceia] post quem Phacee filius Romolie.

XXIX. De Theglat rege Assur, quomodo Galileam, et Galaad demolitus est, et de Osee qui regnauit post Phacee, et de Achaz filio Ioathe, et que de Rasin et Phacee referuntur.

XXX. [Ed. totum hocce capitulum pretermittit.] De Ezechia filio Achaz, et de Osee rege Isrel, et de Salmanasar, et de Samaria capta quod ob iniquitatem interierit Isrel, et de alienigenis quos, in Samaria,  leones comederent.

XXXI. De Ezechia quomodo abstulit eneum serpentem, et de Senacheribo et Rapsace, et Isaia propheta et quomodo angelus centum . . . . XX millia [Ed. centum octoginta quinque millia] de Assyriis interfecit.

XXXII. De egritudine Ezechie, et de signo in sole, et de pueris et litteris Berodach regis Babylonis de Manasse et iniquitatibus eius, et de Ammon filio Manasse.

XXXIII. De Iosia filio Ammon, et de libro in templo reperto, et de Oldad propheten, et idolis de Iuda et de Samaria expurgatis, et de Pascha quod celebrauit [Ed. sup. Iosias].

XXXIu. De Ioachaz filio Iosie, et de Nechao rege  Aegypti: quomodo Ioacim regem loco Ioachaz [Al. Ioaz] fecerit, et de Nabuchodonosor, et de Ioiachim filio Ioiachim [Al. et de Ioachim dumtaxat, absque filio Ioiachim], et de captiuitate secundo in Babylonem abducta cum rege Ioiacin, et de Sedecia.

 XXXu. De tertia captiuitate in Chaldeam, cum Sedecia rege, et uniuersis templi uasis translatis, et de Godolia, quomodo uel prepositus, uel occisus est, et de Ioacin in Babylone educto de carcere.



INCIPIUNT LIBRI DUO MALACHIM.



LIBER [a 96Kb] PRIMUS.

 [Cap. I.] Et rex Dauid senuerat, habebatque etatis plurimos dies: cumque operiretur uestibus, non calefiebat. Dixerunt ergo serui sui: Queramus domino nostro regi adolescentulam uirginem, et stet coram rege, et foueat [h. operiat] eum, dormiatque in sinu suo, et calefaciat dominum nostrum regem. Quesierunt igitur adolescentulam speciosam in omnibus finibus Isrel, et inuenerunt Abisag Sunamiten, et adduxerunt eam ad regem. Erat autem puella pulchra nimis, dormiebatque cum rege [h. fuitque operimentum regi], et ministrabat ei: rex uero non cognouit eam. Adonias autem filius Haggith eleuabatur dicens: Ego regnabo. Fecitque sibi currum et equites et quinquaginta uiros, qui ante eum currerent. Nec corripuit eum pater suus aliquando,  dicens: Quare hoc fecisti? Erat autem et ipse pulcher ualde, secundus natu post Absalom [h. et ipsum peperit post Absalom]. Et sermo ei cum Ioab filio Saruie, et cum Abiathar sacerdote, qui adiuuabant partes Adonie. Sadoc uero sacerdos, et Banaias [Ms. Banaias], filius Ioiade, et Nathan propheta, et Semei, et Rei, et robur [h. et robustissimi Dauid] exercitus Dauid non erat cum Adonia. Immolatis ergo Adonias arietibus [h. ouibus] et uitulis, et uniuersis pinguibus, iuxta lapidem Zoheleth, qui erat uicinus fonti Rogel, uocauit uniuersos fratres suos filios regis, et omnes uiros Iuda seruos regis. Nathan autem prophetam, et Banaian, et robustos quosque, et Salomonem fratrem suum non uocauit. Dixit itaque Nathan ad Bethsabee matrem  Salomonis: Num audisti, quod regnauerit Adonias filius Haggith, et dominus noster Dauid hoc [h. non habet] ignorat? Nunc ergo ueni, accipe a me consilium, et salua animam tuam, filiique tui Solomonis [h. non habet]. uade et ingredere ad regem Dauid, et dic ei: Nonne tu, domine mi rex, iurasti mihi [h. non habet] ancille tue, dicens: [uulg. tacent quod.] Quod Salomon filius tuus regnabit post me, et ipse sedebit in solio meo? quare ergo [b 1Kb] regnat Adonias? Et adhuc ibi te loquente cum rege, ego  ueniam post te, et complebo sermones tuos. Ingressa est itaque Bethsabee ad regem in cubiculum: rex autem senuerat nimis, et Abisag Sunamitis ministrabat ei. Inclinauit se Bethsabee, et adorauit regem. Ad quam rex, quid tibi, inquit, uis? Que respondens, ait: Domine mi, tu iurasti per Dominum Deum tuum ancille tue, Salomon filius tuus regnabit post me, et ipse sedebit in solio meo. Et ecce nunc Adonias [c 1Kb] regnat, te, domine mi rex, ignorante. Mactauit boues, et pinguia queque, et arietes [h. oues] plurimes, et uocauit omnes filios regis, Abiathar quoque sacerdotem, et Ioab principem militie: Salomonem autem seruum tuum non uocauit. uerumtamen, domine mi rex, in te oculi respiciunt totius Isrel, ut indices eis, quis sedere debeat in [h. in  solio domini mei regis post eum] solio tuo, domine mi rex, post te. Eritque, cum dormierit dominus meus rex cum patribus suis, erimus ego et filius meus Salomon peccatores. Adhuc illa loquente cum rege, Nathan propheta uenit. Et nuntiauerunt regi, dicentes: Adest Nathan propheta. Cumque introisset ante conspectum [uulg. in conspectu] regis, et adorasset eum pronus in terram, dixit Nathan: Domine mi rex, tu dixisti: Adonias regnet post me, et ipse sedeat super thronum meum? Quia descendit hodie, et immolauit boues, et pinguia, et arietes [oues] plurimos, et uocauit uniuersos filios regis, et principes exercitus, Abiathar quoque sacerdotem: illisque uescentibus, et bibentibus coram eo, et dicentibus: uiuat rex Adonias: Me seruum tuum, et  Sadoc sacerdotem, et Banaiam filium Ioiade, et Salomonem famulum tuum, non uocauit. Numquid a domino meo rege exiuit hoc uerbum, et mihi non indicasti seruo tuo, quis sessurus esset super thronum domini mei regis post eum? Et respondit rex Dauid, dicens: uocate ad me Bethsabee. Que cum fuisset ingressa coram rege, et stetisset ante eum, iurauit rex, et ait: uiuit Dominus, qui eruit animam meam de omni angustia, quia sicut iuraui tibi per Dominum Deum Isrel, dicens: Salomon filius  tuus regnabit post me, et ipse sedebit super solium meum pro me: sic faciam hodie. Summissoque Bethsabee in terram uultu, adorauit regem, dicens: uiuat dominus meus rex [uulg. tacent rex] Dauid in eternum. [Titulus I.] Dixit quoque rex Dauid: uocate mihi Sadoc sacerdotem, et Nathan prophetam, et Banaiam filium Ioiade. Qui cum ingressi fuissent coram rege, dixit ad eos: Tollite uobiscum seruos domini uestri, et imponite Salomonem filium meum super mulam meam, et ducite [h. deponite] eum in Gion. Et ungat eum ibi Sadoc sacerdos, et Nathan propheta, in regem super Isrel: et canetis buccina, atque dicetis: uiuat rex Salomon! Et Ascendetis post eum, et uenietis [h. et ueniet], et sedebit super solium meum, et ipse regnabit pro me: illique  precipiam ut sit dux super Isrel, et super Iudam. Et respondit Banalas filius Ioiade, regi dicens: Amen: sic loquatur Dominus Deus [a 1Kb] domini mei regis. Quomodo fuit Dominus cum domino meo rege, sic sit cum Salomone, et sublimius faciat solium eius a solio domini mei regis Dauid. [T. II.] Descendit ergo Sadoc sacerdos et Nathan propheta, et Banaias filius Ioiade, et Cherethi, et Phelethi: et imposuerunt Salomonem super mulam regis Dauid, et adduxerunt eum in Gion. Sumpsitque Sadoc sacerdos cornu olei de tabernaculo, et unxit Salomonem: et cecinerunt buccina, et dixit omnis populus: uiuat rex Salomon! Et ascendit uniuersa multitudo post eum, et populus canentium tibiis, et letantium gaudio magno, et insonuit terra a [b 1Kb] clamore eorum.  Audiuit autem Adonias, et omnes qui inuitati fuerant ab eo, iamque conuiuium finitum erat: sed et Ioab, audita uoce tube, ait: Quid sibi uult clamor ciuitatis tumultuantis? Adhuc illo loquente, Ionathan filius Abiathar sacerdotis uenit: cui dixit Adonias: ingredere, quia uir fortis es, et bona nuntians. Responditque Ionathan Adonie: Nequaquam: dominus enim noster rex Dauid regem constituit Salomonem: misitque cum eo Sadoc sacerdotem, et Nathan prophetam, et Banaiam filium Ioiade, et Cherethi et Phelethi, et imposuerunt eum super mulam regis. Unxeruntque eum Sadoc sacerdos et Nathan propheta regem in Gion [Ms. Geon], et ascenderunt inde letantes, et insonuit [Mss. intonuit] ciuitas:  hec est uox, quam audistis. Sed et Salomon sedet super solium regni. Et ingressi serui regis benedixerunt domino nostro regi Dauid dicentes: Amplificet Deus nomen Salomonis super nomen tuum, et magnificet thronum eius super thronum tuum. Et adorauit rex in lectulo suo. Insuper et hec [uulg. tacent insuper et hec] locutus est: Benedictus Dominus Deus Isrel, qui dedit hodie sedentem [c 1Kb] super solium, uidentibus oculis meis. Territi sunt ergo, et  surrexerunt omnes qui inuitati fuerant ab Adonia, et iuit unusquisque in uiam suam. Adonias autem timens Salomonem, surrexit, et abiit, tenuitque cornu altaris. Et nuntiauerunt Salomoni, dicentes: Ecce Adonias timens regem Salomonem, tenuit cornu altaris, dicens: Iuret mihi hodie rex Salomon, quod non interficiat seruum suum gladio. Dixitque Salomon: Si fuerit uir bonus [Ms. filius uirtutis], non cadet ne unus quidem capillus eius in terram: sin autem malum inuentum fuerit in eo, morietur. Misit ergo rex Salomon, et eduxit eum ab altari, et ingressus adorauit regem Salomonem: dixitque ei [Ms. tacet ei] Salomon: uade in domum tuam.

[T. III, Cap. II.] Appropinquauerunt autem dies Dauid ut moreretur, precepitque Salomoni filio suo,  Ego ingredior uiam uniuerse terre, confortare, et esto uir. Et obserua [Ms. etc.] custodias Domini Dei tui, ut ambules in uiis eius, ut custodias ceremonias [h. statuta] eius, et precepta eius, et iudicia, et testimonia, sicut scriptum est in lege Mosi, ut intelligas uniuersa que facis, et quocumque te uerteris: ut confirmet Dominus sermones suos, quos locutus est de me, dicens: Si custodierint filii tui [d 1Kb] uiam suam, et ambulauerint coram me in ueritate, in omni corde suo, et in omni anima sua, non auferetur tibi uir de solio Isrel. Tu quoque nosti que fecerit mihi Ioab filius Saruie, que fecerit duobus principibus exercitus Isrel, Abner filio Ner, et Amase filio Iether: quos occidit, et effudit sanguinem belli in pace, et posuit cruorem prelii in balteo suo,  qui erat circa lumbos eius, et in calceamento suo, quod erat in pedibus eius. Facies ergo iuxta sapientiam tuam, et non deduces [h. depones] canitiem eius pacifice ad inferos. Sed et filiis Berzellai Galaaditis reddes gratiam, eruntque comedentes in mensa tua: occurrerunt enim mihi quando fugiebam a facie Absalom fratris tui. Habes quoque apud te [Ms. tacet te] Semei filium Gera filii [h. non habet] Iemini de Bahurim, qui maledixit mihi maledictione pessima, quando ibam ad castra [h. Mannaim]: sed quia descendit mihi in occursum cum transirem Iordanem, et iuraui ei per Dominum, dicens: Non te interficiam gladio: tu noli pati esse eum innoxium. uir autem sapiens es, et scies que facias, deducesque [h. depones]  canos eius cum sanguine ad infernum. [T. Iu.] Dormiuit igitur Dauid cum patribus suis, et sepultus est in ciuitate Dauid. Dies autem quibus regnauit Dauid super Isrel, quadraginta anni sunt: in Hebron regnauit septem annis: in Ierusalem, triginta tribus. Salomon [e 1Kb] autem sedit super thronum Dauid patris sui, et firmatum est regnum eius nimis. [T. u.] Et ingressus Adonias filius Haggith ad Bethsabee matrem Salomonis. Que dixit ei: Pacificusne est [Ms.  tacet est] ingressus tuus? Qui respondit: Pacificus. Addiditque: Sermo mihi est ad te. Cui ait: Loquere. Et ille: Tu, inquit, nosti, quia meum erat regnum, et me preposuerat [Ms. proposuerat] omnis Isrel sibi in regem: sed translatum est regnum, et factum est fratris mei: a Domino enim constitutum est ei. Nunc ergo petitionem unam deprecor a te: ne confundas faciem meam. Que dixit ad eum: Loquere. Et ille ait: Precor, ut dicas Salomoni regi  ut det mihi Abisag Sunamiten [uulg. Sunamidem hic et infra] uxorem. Et ait Bethsabee; Bene, ego loquar pro te regi. uenit ergo Bethsabee ad regem Salomonem, ut loqueretur ei pro Adonia, et surrexit rex in occursum eius, adorauitque  eam, et sedit super thronum suum: positusque est thronus matri regis, que sedit ad dexteram eius. Dixitque ei: Petitionem unam paruulam ego deprecor a te, ne confundas [h. ne auertas] faciem meam. Et [Ms. tacet et] dixit ei rex: Pete, mater mea [Ms. mi]: neque enim fas est ut auertam faciem tuam [h. Pete, mater mi. Non auertam faciem tuam]. Que ait: Detur Abisag Sunamitis Adonie fratri tuo uxor. Responditque rex Salomon, et dixit matri sue: Quare postulas Abisag Sunamiten Adonie? postula ei et regnum: ipse est enim frater meus maior me, et habet Abiathar sacerdotem, et Ioab filium Saruie [h. et ei, et Abiathar sacerdoti, et Ioab filio Saruie]. Iurauit itaque rex Salomon per Dominum, dicens: Hec faciat mihi Deus, et hec addat, quia contra animam suam  locutus est Adonias uerbum hoc. Et nunc uiuit Dominus, qui firmauit me, et collocauit [uulg. addunt me] super solium Dauid patris mei, qui fecit mihi domum, sicut locutus est, quia hodie occidetur Adonias [T. uI]. Misitque rex Salomon per manum Banaie filii Ioiade, qui interfecit eum, et mortuus est. Abiathar quoque sacerdoti dixit rex: uade in Anathoth ad agrum tuum, equidem uir mortis es: sed hodie te non interficiam, quia portasti arcam Domini Dei [h. Domini Domini] coram Dauid patre [Ms. patri] meo, et sustinuisti laborem in omnibus, in quibus laborauit pater meus. Eiecit ergo Salomon Abiathar, ut non esset sacerdos Domini, ut impleretur sermo Domini, quem locutus est super domum Heli in Silo. uenit autem nuntius ad [a 1Kb] Ioab, quod Ioab declinasset post Adoniam,  et post Salomonem non declinasset: fugit ergo Ioab in tabernaculum Domini, et apprehendit cornu altaris. Nuntiatumque est regi Salomoni, quod fugisset Ioab in tabernaculum Domini et esset iuxta altare, misitque Salomon Banaiam filium Ioiade, dicens; uade, interfice eum. Et [Ms. tacet et] uenit Banaias ad tabernaculum Domini, et dixit ei: Hec  dicit rex: Egredere. Qui ait: Non egrediar, sed hic moriar. Renuntiauit Banaias regi sermonem, dicens: Hec locutus est Ioab, et hec respondit mihi. Dixitque ei [Ms. tacet ei] rex: Fac sicut locutus est, et interfice eum, et sepeli, et amouebis sanguinem innocentem, qui effusus est a Ioab, a me, et a domo patris mei. Et reddat Dominus sanguinem eius super caput eius, quia interfecit duos uiros, melioresque se, et occidit eos gladio, patre meo Dauid ignorante, Abner filium Ner principem militie Isrel, et Amasam filium Iether principem exercitus Iuda, et reuertetur sanguis illorum in caput Ioab, et in caput seminis eius, in sempiternum. Dauid autem et semini eius, et domui et throno illius, sit pax usque in eternum a Domino. [T. uII.] Ascendit itaque Banaias filius Ioiade,  et aggressus eum interfecit: sepultusque est in domo sua in deserto. Et constituit rex Banaian filium Ioiade pro eo super exercitum, et Sadoc sacerdotem posuit pro Abiathar. Misit quoque rex, et uocauit Semei, dixitque ei: Aedifica tibi domum in Ierusalem, et habita ibi, et non egredieris inde huc atque illuc. Quacumque autem die egressus fueris, et transieris torrentem Cedron, scito te interficiendum: sanguis tuus erit super caput tuum. Dixitque Semei regi: Bonus est [Ms. tacet est] sermo. Sicut locutus est dominus meus rex, sic faciet seruus tuus. Habitauit itaque Semei in Ierusalem diebus multis. Factum est autem post annos tres, ut fugerent serui [h. duo serui] Semei ad Achis filium Maacha regem Geth: nuntiatumque est Semei, quod serui eius essent [uulg. issent] in Geth. Et surrexit  Semei, et strauit asinum suum: iuitque in Geth ad Achis ad requirendum seruos suos, et adduxit eos de Geth. Nuntiatum est autem Salomoni, quod isset Semei in Geth de Ierusalem, et rediisset. Et mittens uocauit eum, dixitque illi: Nonne testificatus sum tibi per Dominum, et predixi tibi: Quacumque [h. adiuraui tibi per Dominum, et contristatus sum: Quacumque] die egressus, ieris huc et illuc, scito te esse moriturum? Et respondisti mihi: Bonus sermo, [b 1Kb] quem audiui. Quare ergo non custodisti iusiurandum Domini, et preceptum quod preceperam tibi? Dixitque rex ad Semei: Tu nosti omne malum, cuius tibi conscium est cor tuum, quod fecisti Dauid patri meo: reddidit Dominus malitiam tuam in caput tuum. Et rex Salomon benedictus, et thronus Dauid erit  stabilis coram Domino usque in sempiternum. Iussit itaque rex Banaie filio Ioiade, qui egressus, percussit eum, et mortuus est.

[T. uIII, Cap. III.] Confirmatum est Igitur regnum in manu Salomonis, et affinitate coniunctus est Pharaoni regi Aegypti; accepit namque filiam eius, et adduxit in ciuitatem Dauid, donec compleret edificans  domum suam et domum Domini, et murum Ierusalem per circuitum. Attamen populus immolabat in excelsis: non enim edificatum erat templum nomini Domini usque in diem illum. Dilexit autem Salomon dominum, ambulans in preceptis Dauid patris sui, excepto quod in excelsis immolabat, et accendebat thymiama. Abiit itaque in Gabaon, ut immolaret ibi: illud quippe erat excelsum maximum: mille hostias [h. mille holocausta] in holocaustum obtulit Salomon super altare illud in Gabaon. [T. IX.] Apparuit autem [Ms. tacet autem] Dominus Salomoni per somnium nocte, dicens: Postula quod uis, ut dem tibi. Et ait Salomon: Tu fecisti cum seruo tuo Dauid patre meo misericordiam magnam, sicut ambulauit in conspectu tuo in ueritate, et iustitia, et recto corde tecum: custodisti  enim ei misericordiam [a 1Kb] grandem, et dedisti ei filium sedentem super thronum eius, sicut est hodie. Et nunc, Domine Deus meus [Ms. et uulg. tacent meus], tu regnare fecisti seruum tuum pro Dauid patre meo: ego autem sum puer paruus, et ignorans egressum et introitum meum [h. non habet]. Et seruus tuus in medio est populi [h. populi tui], quem elegisti, populi infiniti, qui numerari et supputari non potest pre multitudine. Dabis ergo seruo tuo cor docile, ut populum tuum iudicare possit, et discernere inter bonum et malum. Quis enim poterit iudicare populum [b 1Kb] tuum hunc multum? Placuit ergo sermo coram Domino [h. in oculis Domini], quod Salomon huiuscemodi postulasset rem. Et dixit Dominus Salomoni: Quia postulasti uerbum hoc, et  non petisti tibi dies multos, nec diuitias, aut animam [Ms. et uulg. animas] inimicorum tuorum, sed postulasti tibi sapientiam ad discernendum iudicium: ecce feci tibi secundum sermones tuos, et dedi tibi cor sapiens et intelligens, in tantum ut nullus ante te similis tui fuerit, nec post te surrecturus sit. Sed et hec, que non postulasti, dedi tibi: diuitias scilicet, et gloriam, ut nemo similis tui fuerit in regibus cunctis retro diebus [h. sit in regibus omnibus diebus tuis]. Si autem ambulaueris in uiis meis, et custodieris precepta mea, et [c 1Kb] mandata mea, sicut ambulauit Dauid pater tuus, longos faciam dies tuos. Igitur euigilauit Salomon, et intellexit quod somnium [h. igitur euigilauit Salomon: et ecce somnium]: Cumque uenisset Ierusalem, stetit coram arca federis  Domini, et obtulit holocausta, et fecit uictimas pacificas, et grande [h. non habet] conuiuium uniuersis famulis suis. [T. X.] Tunc uenerunt due mulieres meretrices ad regem, steteruntque coram eo, quarum una ait: Obsecro [h. non habet], mi domine; ego et mulier hec habitabamus in domo una, et peperi apud eam in cubiculo. Tertia uero die postquam  ego peperi, peperit et hec; et eramus simul, nullusque alius in domo nobiscum, exceptis nobis duabus. Mortuus est autem filius mulieris huius nocte, dormiens quippe oppressit eum. Et consurgens intempesta nocte silentio [h. non habet], tulit filium meum de latere meo ancille tue dormientis, et collocauit in sinu suo: suum autem filium, qui erat mortuus, posuit in sinu meo. Cumque surrexissem mane ut darem lac filio meo, apparuit mortuus: quem diligentius intuens clara luce, deprehendi non esse meum quem genueram. Responditque altera mulier: Non est ita [uulg. addunt ut dicis], sed filius tuus mortuus est, meus autem uiuit. Econtrario illa dicebat: Mentiris: filius quippe meus uiuit, et filius tuus mortuus est. Atque in hunc modum contendebant  coram rege. Tunc rex ait: Hec dicit, filius meus uiuit, et filius tuus mortuus est. Et ista respondit, non, sed filius tuus mortuus est, et filius meus uiuit. Dixit ergo rex: Afferte mihi gladium. Cumque attulissent gladium coram rege: Diuidite, inquit, infantem uiuum in duas partes, et date dimidiam partem uni, et dimidiam partem alteri. Dixit autem mulier, cuius filius erat uiuus, ad regem : Obsecro, domine [h. non habet domine], date illi infantem uiuum, et nolite interficere eum. Econtrario illa dicebat: Nec mihi, nec tibi sit, [d 1Kb] sed diuidatur. Respondens rex ait: Date huic infantem uiuum, et non occidatur: hec est enim [Ms. tacet enim] mater eius. Audiuit itaque omnis Isrel iudicium quod iudicasset rex, et  timuerunt regem, uidentes sapientiam Dei esse in eo ad faciendum iudicium.

[T. XI, Cap. Iu.] Erat autem rex Salomon regnans super omnem Isrel, et hi principes quos habebat: Azarias filius Sadoc [e 7Kb] sacerdotis: Elioreph et Ahia filii Sisa scribe: Iosaphat filius Ahilud a [f 1Kb] commentariis: Banaias filius Ioiade super exercitum: Sadoc autem, et Abiathar sacerdotes. Azarias filius Nathan, super eos [h. super prepositos], qui assistebant regi: Zabud filius Nathan sacerdos, amicus regis, et Ahisar prepositus domus, et Adoniram filius Abda super tributa. Habebat autem Salomon duodecim prefectos super omnem Isrel, qui prebebant annonam regi et domui eius: per singulos enim menses in anno, singuli necessaria ministrabant.  Et hec nomina eorum: Benhur, in monte Ephraim. Bendecar, in Macces, et in Salebim, et in Beth-Sames, et Elon et Beth-Anan. Benesed in Aruboth: ipsius erat Soccho et omnis terra Epher. Bernabinadab, cuius omnis Nephath-Dor, Tapheth filiam Salomonis habebat uxorem. Bana filius Ahilud regebat Thanach et Mageddo, et uniuersam Beth  San, que est iuxta Sarthana subter Iezrel, a Beth-San usque Abelmeula [a 1Kb] e regione Iecmaan. Bengaber in Ramoth Galaad: habebat Auoth-Iair filii Manasse in Galaad: ipse preerat in omni regione Argob, que est in Basan, sexaginta ciuitatibus magnis atque muratis, que habebant seras ereas. Ahinadad, filius Addo, preerat in Manaim: Ahimaas in Nephthali: sed et ipse habebat Basmath filiam Salomonis in coniugio. Bana, filius Husi, in Aser [Ms. Banaa et Asar], in Baloth. Iosaphat, filius Pharue, in Issachar. Semei, filius Ela, in Beniamin. Gaber, filius Uri, in terra Galaad, in terra Seon regis Amorrhei et Og regis Basan, super omnia que erant in illa terra [h. et prefectus unus erat super terram]. Iuda et Isrel innumerabiles [h. plurimi], sicut  arena maris in multitudine: comedentes, et bibentes, atque letantes. [T. XII, C. Iu.] Salomon autem erat in ditione sua, habens omnia regna [b 1Kb] a flumine terre Philisthim usque ad terminum Aegypti, offerentium sibi munera, et seruientium ei cunctis diebus uite eius. Erat autem cibus [h. panis] Salomonis per dies singulos, triginta cori simile, et sexaginta cori farine, decem boues pingues, et uiginti boues pascuales, et centum arietes [h. oues], excepta uenatione ceruorum, caprearum atque bubalorum, et auium atilium [h. omissis, ceruis, capreis, bubalis]. Ipse enim obtinebat omnem regionem, que erat trans flumen [c 1Kb] a Taphsa usque Gazam, et cunctos reges illarum regionum, et habebat pacem ex omni parte in circuitu. Habitabatque Iuda et Isrel absque timore  ullo [h. confidenter], unusquisque sub uite sua, et sub ficu sua, a Dan usque Ber-Sabee, cunctis diebus Salomonis. Et habebat Salomon quadraginta millia presepia equorum currilium et duodecim millia equestrium. Nutriebantque eos supradicti regis prefecti: sed et necessaria mense regis Salomonis, cum ingenti cura prebebant in tempore suo. [h. Nutriebantque supradicti prefecti regem Salomonem, et omnes conuiuas Salomonis cum ingenti cura in tempore suo.] Hordeum quoque et paleas equorum et iumentorum deferebant in locum, ubi erat rex, iuxta constitutum sibi. [h. ubi erat constitutum sibi.] Dedit quoque Deus sapientiam Salomoni, et prudentiam multam nimis, et latitudinem cordis, quasi arenam, que est in littore maris. Et precedebat sapientia  Salomonis sapientiam omnium Orientalium et Aegyptiorum, et erat sapientior cunctis hominibus:  sapientior Ethan Ezrahite, et Heman, et Chalchol [Ms. Calcas], et Dorda, filiis Maol, et erat nominatus in uniuersis gentibus per circuitum. Locutus est quoque Salomon tria millia parabolas, et fuerunt carmina eius quinque et mille. Et disputauit super lignis, a cedro que est in Libano, usque ad hyssopum que egreditur de pariete, et disseruit de iumentis, et uolucribus, et reptilibus, et piscibus. Et ueniebant de cunctis populis ad audiendam sapientiam Salomonis et [Ms. tacet et] ab uniuersis regibus terre, qui audiebant sapientiam eius.

[T. XIII, Cap. u.] Misit quoque Hiram rex Tyri seruos suos ad Salomonem: audiuit enim quod ipsum unxissent regem pro patre eius: quia amicus fuerat Hiram Dauid omni tempore. Misit autem et  Salomon ad Hiram, dicens: Tu scis uoluntatem Dauid patris mei, et quia non potuerit edificare domum [h. Tu scis quod Dauid pater meus non potuit edificare domum] nomini Domini Dei sui propter bella imminentia per circuitum, donec daret Dominus eos sub uestigio pedum eius. [T. XIu.] Nunc autem requiem dedit [d 1Kb] Dominus Deus meus mihi per circuitum, et non est satan, neque occursus malus. Quamobrem cogito edificare templum nomini Domini [Ms. tacet Domini] Dei mei, sicut locutus est Dominus Dauid patri meo, dicens: Filius tuus, quem dabo pro te super solium tuum, ipse edificabit domum nomini meo. Precipe igitur ut precidant mihi [uulg. addunt serui tui] cedros de Libano, et serui mei sint cum seruis tuis: mercedem autem  seruorum tuorum dabo tibi quamcumque preceperis [h. quamcumque dixeris. uulg. petieris]: scis enim quomodo [Ms. quoniam] non est in populo meo [h. in nobis] uir qui nouerit ligna cedere sicut Sidonii. Cum ergo audisset Hiram uerba Salomonis, letatus est ualde, et ait: Benedictus Dominus [e 1Kb] Deus hodie, qui dedit Dauid filium sapientissimum super populum hunc plurimum. [T. Xu.] Et misit Hiram ad Salomonem, dicens: Audiui quecumque mandasti mihi: ego faciam omnem uoluntatem tuam in lignis cedrinis et abiegnis. Serui mei deponent ea de Libano ad mare, et ego componam ea in ratibus in mari, usque ad locum quem significaueris mihi, et applicabo ea ibi, et tu tolles ea: prebebisque necessaria mihi, ut detur cibus domui mee. Itaque  Hiram [h. hic habet, Hiron] dabat Salomoni ligna cedrina, et ligna abiegna, iuxta omnem uoluntatem  eius. Salomon autem prebebat Hiram uiginti millia coros tritici, in cibum [a 1Kb] domus eius, et uiginti coros purissimi olei: hec tribuebat Salomon Hiram per annos singulos. Dedit quoque Dominus sapientiam Salomoni, sicut locutus est ei [Ms. tacet ei], et erat pax inter Hiram et Salomonem, et percusserunt fedus ambo. Elegitque rex Salomon operas de omni Isrel, et erat indictio triginta millia uirorum. Mittebatque eos in Libanum, decem millia per menses singulos uicissim, ita ut duobus mensibus essent in domibus suis, et Adoniram erat super huiuscemodi indictione. Fueruntque Salomoni septuaginta millia [b 1Kb] eorum, qui onera portabant, et octoginta millia latomorum in monte: absque prepositis qui preerant singulis operibus, numero trium millium  et trecentorum, precipientium populo et [h. non habet] his qui faciebant opus. Precepitque rex, ut tollerent lapides grandes, lapides pretiosos, in fundamentum templi, et quadrarent eos: quos dolauerunt cementarii Salomonis, et cementarii Hiram: porro [c 1Kb] Biblii preparauerunt [h. et Giblim et preparauerunt] ligna et lapides ad edificandam domum.

[C. u. Cap. uI.] Factum est igitur quadringentesimo et octogesimo anno egressionis filiorum Isrel de terra Aegypti, in anno quarto, mense Zio [Ms. Zoi] , regis [uulg. regni] Salomonis super Isrel, edificare cepit domum [uulg. edificari domus] Domino. Domus autem, quam edificabat rex Salomon Domino, habebat sexaginta cubitos  in longitudine, et uiginti cubitos in latitudine, et triginta cubitos in altitudine. Et porticus erat ante templum [h. ante templum domus] uiginti cubitorum longitudinis, iuxta mensuram latitudinis templi, et habebat decem cubitos latitudinis ante faciem templi. Fecitque in templo fenestras [d 56Kb] obliquas. Et edificauit super parietem templi tabulata per gyrum, in parietibus domus per circuitum templi et oraculi, et fecit latera in circuitu. Tabulatum quod subter erat, quinque cubitos habebat latitudinis, et medium tabulatum sex cubitorum latitudinis, et tertium tabulatum septem habens cubitos latitudinis. Trabes autem posuit in domo per circuitum  forinsecus, ut non hererent muris templi. Domus autem cum edificaretur, lapidibus dedolatis atque perfectis edificata est, et malleus, et securis, et omne ferramentum, non sunt audita in domo, cum edificaretur. Ostium lateris medii in parte erat domus dextre: et per cochleam ascendebant in medium cenaculum, et a medio in tertium. Et edificauit domum, et consummauit eam: texit quoque domum laquearibus cedrinis. Et edificauit tabulatum super omnem domum quinque cubitis altitudinis, et operuit domum lignis cedrinis. [T. XuI.] Et factus est sermo Domini ad Salomonem, dicens; Domus hec, quam edificas, si ambulaueris in preceptis meis, et iudicia mea feceris, et custodieris omnia mandata mea, gradiens per ea: firmabo sermonem  meum tibi, quem locutus sum ad Dauid patrem tuum. Et habitabo in medio filiorum Isrel, et non derelinquam populum meum Isrel. Igitur edificauit Salomon domum, et consummauit eam. [T. XuII]. Et edificauit [Ms. addit. Salomon] parietes domus intrinsecus tabulatis cedrinis, a pauimento domus usque ad summitatem parietum, et usque ad laquearia, operuit lignis intrinsecus, et texit pauimentum domus tabulis abiegnis. Aedificauitque uiginti cubitorum ad posteriorem partem templi tabulata cedrina, a pauimento usque ad superiora, et fecit interiorem domum oraculi in Sanctum Sanctorum. Porro quadraginta cubitorum erat ipsum templum pro foribus oraculi. Et cedro omnis domus intrinsecus uestiebatur, habens tornaturas suas et iuncturas  fabrefactas, et celaturas eminentes: omnia cedrinis tabulis uestiebantur: nec omnino lapis apparere poterat in pariete [h. non habet]. Oraculum autem in medio domus, in interiori parte fecerat [h. preparauerat], ut poneret ibi arcam federis Domini. Porro oraculum habebat uiginti cubitos longitudinis, et uiginti cubitos latitudinis, et uiginti cubitos altitudinis, et operuit illud atque uestiuit auro purissimo [h. obryzo]. Sed et altare uestiuit cedro. Domum quoque ante oraculum operuit auro purissimo, et affixit laminas clauis aureis. Nihilque erat in templo, quod non auro tegeretur; sed et totum altare oraculi texit auro. [e 10Kb] Et fecit in oraculo duo cherubim  de lignis oliuarum, decem cubitorum altitudinis. Quinque cubitorum ala cherub una, et quinque cubitorum ala cherub altera: id est, decem cubitos habentes, a summitate ale usque ad alterius ale [Ms. tacet ale] summitatem. Decem quoque cubitorum erat cherub [a 1Kb] secundum: in mensura pari, et opus unum erat in duobus cherubim, id est, altitudinem habebat unus cherub decem cubitorum, et similiter cherub secundus. Posuitque cherubim in medio templi interioris: extendebant autem alas suas cherubim, et tangebat ala una parietem, et ala cherub secundi tangebat parietem alterum: ale autem altere in media parte templi se inuicem contingebant. Texit quoque cherubim auro. Et omnes parietes templi per circuitum [b 1Kb] sculpsit uariis celaturis  et torno, [c 1Kb] et fecit in eis cherubim, et palmas, et picturas uarias, quasi prominentes de pariete, et egredientes [h. intrinsecus et extrinsecus]. Sed et pauimentum domus texit auro intrinsecus et extrinsecus. Et in ingressu oraculi fecit ostiola de lignis oliuarum, postesque angulorum [h. non habet] quinque. Et duo ostia de lignis oliuarum, et sculpsit in eis picturam cherubim, et palmarum species [h. non habet], et anaglypha [h. et picturas uarias] ualde [Ms. ualide] prominentia, et texit ea auro, et operuit tam cherubim quam palmas, et cetera [h. non habet] auro. Fecitque in introitu templi postes de lignis oliuarum quadrangulatos, et duo ostia de lignis abiegnis altrinsecus, et utrumque ostium duplex erat, et se inuicem [d 1Kb] tenens aperiebatur. Et  sculpsit cherubim, et palmas, et celaturas [h. et picturas uarias] ualde eminentes: operuitque omnia laminis aureis opere quadro ad regulam [h. operuitque auro equaliter super sculpturas]. Et edificauit atrium interius tribus ordinibus lapidum politorum, et uno ordine lignorum cedri. [T. XuII.] Anno quarto fundata est domus Domini in mense Zio, et in anno undecimo, mense Bul , perfecta est domus in omni opere suo, et in uniuersis utensilibus suis [Ms. tacet suis] edificauitque eam annis septem.

[Cap. uII.] Domum autem suam edificauit Salomon tredecim annis, et ad perfectum usque perduxit. Aedificauit quoque domum saltus Libani centum cubitorum longitudinis, et quinquaginta cubitorum latitudinis, et triginta cubitorum altitudinis, et quatuor  deambulacra inter columnas cedrinas: ligna quippe cedrina exciderat in columnas [h. super quatuor columnarum ordines, lignaque cedrina super columnas]. Et tabulatis cedrinis uestiuit totam cameram, que quadraginta quinque columnis sustentabatur [Ms. sustinebatur]. Unus autem [h. non habet] ordo habebat columnas quindecim contra se inuicem positas, et e regione se respicientes, equali spatio inter columnas, et super columnas quadrangulata ligna in cunctis equalia. Et porticum columnarum fecit quinquaginta cubitorum longitudinis, et triginta cubitorum latitudinis, et alteram porticum in facie maioris porticus, et columnas, et epistylia super columnas. Porticum quoque solii, in qua tribunal est [h. in qua iudicabat] fecit et texit lignis cedrinis a  pauimento usque ad summitatem. Et domuncula [h. domus], in qua sederetur [Ms. sedetur] ad iudicandum [h. non habet], erat in media porticu [h. erat in atrio alio], simili opere. Domum quoque fecit filie Pharaonis  tali opere, quali et hanc porticum. Omnia lapidibus pretiosis, qui ad normam quamdam atque mensuram tam intrinsecus quam extrinsecus serati erant: a fundamento usque ad summitatem parietum, et extrinsecus [Ms. intrinsecus] usque ad atrium maius. Fundamenta autem, de lapidibus pretiosis, lapidibus magnis decem siue octo cubitorum. Et desuper lapides pretiosi equalis mensure secti erant, similiterque de cedro [h. et cedri]. Et atrium maius rotundum, trium ordinum de lapidibus sectis, et unius  ordinis de dolato [Ms. dolata] cedro: nec non in atrio domus Domini interiori, et in porticu domus. Misit quoque rex Salomon, et tulit Hiram de Tyro, filium mulieris uidue de tribu Nephthali, patre Tyrio, artificem erarium, et plenum sapientia, et intelligentia, et doctrina ad faciendum omne opus ex ere. Qui cum uenisset ad regem Salomonem, fecit omne opus eius. Et finxit duas columnas ereas, decem et octo cubitorum altitudinis columnam unam, et linea duodecim cubitorum ambiebat columnam utramque. Duo quoque capitella fecit, que ponerentur super capita columnarum, [e 1Kb] fusilia ex ere: quinque cubitorum altitudinis capitellum unum, et quinque cubitorum altitudinis capitellum alterum: et quasi in modum retis et catenarum sibi inuicem [f 1Kb] miro opere contextarum. Utrumque capitellum columnarum  fusile erat: septena uersuum retiacula in capitello uno, et septena retiacula in capitello altero. Et perfecit columnas, et duos ordines per circuitum retiaculorum singulorum, ut tegerent capitella, que erant super summitatem malogranatorum: eodem modo fecit et capitello secundo. Capitella autem que erant super capita columnarum, quasi opere lilii fabricata erant in porticu quatuor cubitorum. Et rursum alia capitella in summitate columnarum desuper iuxta mensuram columne contra retiacula: malogranatorum autem ducenti ordines erant in circuitu capitelli secundi. Et statuit duas columnas in porticu templi: cumque statuisset columnam dexteram, [a 1Kb] uocauit eam nomine Iachin: similiter erexit columnam secundam, et uocauit nomen  eius Booz. Et super capita columnarum opus in modum lilii posuit: perfectumque est-opus columnarum. Fecit quoque mare fusile decem cubitorum a labio usque ad labium, rotundum in circuitu: quinque cubitorum altitudo eius, et resticula triginta cubitorum cingebat illud per circuitum. Et sculptura subter [Ms. sculptura super] labium circumibat illud decem cubitis ambiens mare: duo ordines sculpturarum [b 1Kb] striatarum erant fusiles. Et stabat super duodecim boues, e quibus tres aspiciebant ad aquilonem, et tres ad occidentem, et tres ad meridiem, et tres ad orientem, et mare super eos desuper erat: quorum posteriora uniuersa intrinsecus latitabant. Grossitudo autem luteris [Ms. lateris], trium unciarum erat: labiumque eius, quasi labium calicis, et  folium repandi lilii: duo millia batos capiebat. Et fecit bases decem [c 1Kb] eneas, quatuor cubitorum longitudinis bases singulas, et quatuor cubitorum latitudinis, et trium cubitorum altitudinis. Et ipsum opus basium, interrasile erat: et sculpture inter iuncturas. Et inter coronulas et plectas, leones et boues et cherubim: et in iuncturis similiter desuper: et subter leones et boues, quasi lora ex ere dependentia. Et quatuor rote per bases singulas, et axes erei: et per quatuor partes quasi humeruli subter luterem fusiles, contra se inuicem respectantes. Os quoque luteris intrinsecus erat in capitis summitate: et quod forinsecus apparebat, unius cubiti erat totum rotundum, pariterque habebat unum cubitum et dimidium: in angulis autem columnarum uarie celature  erant: et media intercolumnia, quadrata non rotunda. Quatuor quoque rote, que per quatuor angulos  basis erant, coherebant [uulg. addit sibi] subter basim: una rota habebat altitudinis cubitum et semis. Tales autem rote erant, quales solent in curru [Ms. curribus] fieri: et axes earum, et radii, et canthi, et modioli, omnia fusilia. Nam et humeruli illi quatuor per singulos angulos basis unius, ex ipsa basi fusiles et coniuncti erant. In summitate autem basis erat quedam rotunditas unius et [h. non habet] dimidii cubiti, ita fabrefacta, ut luter desuper posset imponi, habens celaturas suas et sculpturas uarias ex semetipsa [Ms. semetipso]. Sculpsit quoque in tabulatis illis que erant ex ere, et in angulis, cherubim, et leones, et palmas, quasi in similitudinem stantis hominis, ut non celata, sed apposita per circuitum uiderentur. In hunc modum fecit  decem bases, fusura una, et mensura, sculpturaque consimili. Fecit quoque decem luteres [d 1Kb] eneos: quadraginta batos capiebat luter unus, eratque quatuor cubitorum; singulos quoque luteres per singulas, id est, decem bases, posuit. Et constituit decem bases quinque ad dexteram partem templi, et quinque ad sinistram: mare autem posuit ad dexteram partem templi [h. domus] contra orientem ad meridiem. Fecit ergo Hiram [h. Hirom] lebetes, et scutras, et hamulas, et perfecit omne opus regis Salomonis in templo [h. in domo] Domini. Columnas duas, et funiculos capitellorum [Ms. capitulorum] super capitella columnarum duos: et retiacula duo, ut operirent duos funiculos, qui erant super capita columnarum [h. duos funiculos capitulorum].  Et malogranata [e 1Kb] quadringenta in duobus retiaculis: duos uersus malogranatorum in retiaculis singulis, ad operiendos funiculos capitellorum, qui erant super capita columnarum. Et bases decem, et luteres decem super bases. Et mare unum, et boues duodecim subter mare. Et lebetes, et scutras, et hamulas, omnia uasa [h. omnia hec uasa], que fecit Hiram regi Salomoni in domo Domini, de aurichalco erant. In campestri regione [h. non habet] Iordanis fudit ea rex in argillosa terra, inter Socchoth et Sarthan. Et posuit Salomon omnia uasa: propter multitudinem autem nimiam non erat pondus eris. [T. XIX.] Fecitque Salomon omnia uasa in domo Domini: altare aureum, et mensam, super quam ponerentur panes propositionis, auream [f 1Kb] et  candelabra aurea, quinque ad dexteram, et quinque ad sinistram, contra, oraculum, ex auro [g 1Kb] puro:  quasi lilii flores, et lucernas desuper aureas: et forcipes aureos [h. non habet], et hydrias, et fuscinulas, et phialas, et mortariola, et thuribula, de auro purissimo: et cardines ostiorum domus interioris Sancti Sanctorum, et ostiorum domus templi, ex auro erant. Et perfecit omne opus quod faciebat [a 1Kb] rex Salomon in domo Domini, et intulit que sanctificauerat Dauid pater suus, argentum et aurum, et uasa reposuitque in thesauris domus Domini.

[T. XX, Cap. uIII.] Tunc congregati [b 1Kb] sunt omnes maiores natu Isrel cum principibus tribuum, et duces familiarum filiorum Isrel, ad regem Salomonem in Ierusalem [h. Tunc congregauit Salomon maiores natu in Isrel, omnes principes tribuum, duces familiarum filiorum Isrel in Ierusalem, ut  deferrent]: ut deferrent arcam federis Domini, de ciuitate Dauid, id est, de Sion. Couuenitque ad regem Salomonem uniuersus Isrel in mense Ethanim, in solemni die, ipse est mensis septimus. ueneruntque cuncti senes ex Isrel, et tulerunt sacerdotes arcam, et portauerunt arcam Domini, et tabernaculum federis, et omnia uasa sanctuarii, que erant in tabernaculo: et ferebant ea sacerdotes et Leuite. Rex autem Salomon, et omnis multitudo Isrel, que conuenerat ad eum, gradiebatur cum illo ante arcam: et immolabant oues et boues absque estimatione et numero, et intulerunt sacerdotes arcam federis Domini in locum suum, in oraculum templi [h. domus], in Sanctum Sanctorum, subter alas cherubim. Siquidem cherubim expandebant alas super  locum arce, et protegebant arcam et uectes eius desuper. Cumque eminerent uectes, et apparerent summitates eorum foris Sanctuarium ante oraculum, non apparebant ultra extrinsecus, qui et fuerunt ibi usque in presentem diem. In arca autem [c 1Kb] non est aliud, nisi due tabule lapidee, quas posuerat in ea Moses in Horeb, quando pepigit fedus Dominus cum filiis Isrel, cum egrederentur de terra Aegypti. [T. XXI.] Factum est autem, cum exissent sacerdotes de Sanctuario, nebula [h. nubes] impleuit domum Domini, et non poterant sacerdotes stare et ministrare propter nebulam [h. nubem], impleuerat enim gloria Domini domum Domini. Tunc ait Salomon; Dominus dixit, ut habitaret in nebula. Aedificans edificaui domum in habitaculum tuum, firmissimum  solium tuum in sempiternum. Conuertitque rex faciem suam, et benedixit omni Ecclesie Isrel: omnis enim Ecclesia Isrel stabat. Et ait [d 1Kb] Salomon: Benedictus Dominus Deus Isrel, qui locutus est ore suo ad Dauid patrem meum, [e 1Kb] et in manibus eius perfecit, dicens: A die qua eduxi populum meum  Isrel de Aegypto, non elegi ciuitatem de uniuersis tribubus Isrel, ut edificaretur domus, et esset nomen meum ibi; sed elegi Dauid ut esset super populum meum Isrel. uoluitque Dauid pater meus edificare domum nomini Domini Dei Isrel: et ait Dominus ad Dauid patrem meum: Quod cogitasti in corde tuo edificare domum nomini meo, bene fecisti, hoc ipsum mente tractans. uerumtamen tu non edificabis [f 1Kb] mihi domum, sed filius tuus, qui egredietur de renibus tuis, ipse edificabit domum nomini meo. Confirmauit Dominus sermonem suum, quem locutus est: stetique pro Dauid patre meo, et sedi super thronum Isrel, sicut locutus est Dominus: et edificaui domum nomini Domini Dei Isrel. Et constitui ibi locum arce, in qua fedus est Domini, quod percussit  cum patribus nostris, quando egressi sunt [h. quando eduxit eos] de terra Aegypti. Stetit autem Salomon ante altare Domini in conspectu [h. coram omni ecclesia] Ecclesie Isrel, et expandit manus suas in celum, et ait: Domine Deus Isrel, non est similis tui, Deus in celo desuper, et super terram deorsum: qui custodis pactum et misericordiam seruis tuis, qui ambulant [uulg. ambulabant] coram te in toto corde suo. Qui custodisti seruo tuo Dauid patri meo que locutus es ei: ore locutus es, et manibus perfecisti [h. ore tuo locutus es, et manu fecisti; sicut dies hec], ut hec dies probat. Nunc igitur, Domine Deus Isrel, conserua famulo tuo Dauid patri meo que locutus es ei, dicens: Non auferetur de te uir coram me, qui sedeat super thronum Isrel:  ita tamen si custodierint filii tui uiam suam, ut ambulent coram me, sicut [g 1Kb] ambulasti in conspectu meo. Et nunc, Domine Deus Isrel, firmentur uerba tua, que locutus es seruo tuo Dauid patri meo. Ergone putandum est quod uere Deus habitet super terram? [T. XXII.] Si enim [h. Ecce celum] celum, celi celorum te capere non possunt, quanto magis domus hec, quam edificaui? Sed respice ad orationem serui tui, et ad preces eius, Domine Deus meus: audi hymnum et orationem, quam seruus tuus orat coram te hodie: ut sint oculi tui aperti super domum hanc nocte et die: super domum, de qua dixisti: Erit nomen meum ibi: ut exaudias orationem [h. Super locum de quo dixisti, erit nomen meum ibi ad audiendam orationem], quam orat [h 1Kb] ad te seruus  tuus in loco isto. Ut exaudias deprecationem serui tui et populi tui Isrel, quodcumque orauerint in loco isto: et exaudies in loco habitaculi tui in celo: et cum exaudieris, propitius erit. Si peccauerit homo in proximum suum, et habuerit aliquod iuramentum, quo teneatur astrictus; et uenerit  propter iuramentum, coram altari tuo in domum tuam [h. hanc]: tu exaudies in celo; et facies, et iudicabis seruos tuos, condemnans impium, et reddens uiam suam super caput eius: iustificansque iustum, et retribuens ei secundum iustitiam suam. Si fugerit populus tuus Isrel inimicos suos [h. inimicum suum]  et agentes penitentiam, et confitentes nomini tuo, uenerint, et [h. non habet] orauerint, et deprecati te fuerint in domo hac: exaudi in celo, et dimitte peccatum populi tui Isrel, et reduces eos in terram, quam dedisti patribus eorum. Si clausum fuerit celum, et non pluerit propter peccata eorum, et orantes in loco isto, penitentiam egerint nomini tuo [h. et confitentes nomini tuo] et a peccatis suis conuersi fuerint  propter afflictionem suam: exaudi eos in celo, et dimitte peccata seruorum tuorum, et populi tui Isrel: et [b 1Kb] ostende eis uiam bonam per quam ambulent, et da pluuiam super terram tuam, quam dedisti populo tuo in possessionem. Fames si oborta fuerit in terra, aut pestilentia, aut corruptus er, aut erugo, locusta, rubigo, et afflixerit eum inimicus eius portas obsidens, omnis [uulg. omnia] plaga, uniuersa infirmitas, cuncta deuoratio, et imprecatio, que acciderit omni homini de populo tuo Isrel: si quis cognouerit plagam [h. cunctam orationem et deprecationem que fuerit omni homini de populo tuo Isrel, cum cognouerint plagam] cordis sui, et expanderit manus suas in domo hac: tu exaudies in celo in loco habitationis tue, et repropitiaberis, et  facies ut des unicuique secundum omnes uias suas, sicut uideris [Ms. uidens] cor  ut timeant te cunctis diebus, quibus uiuunt super faciem terre, quam dedisti patribus nostris. Insuper et alienigena, qui non est de populo tuo Isrel, cum uenerit de terra longinqua propter nomen tuum  [h. non habet]; cum uenerit ergo, et orauerit in loco hoc [h. in domo hac], tu exaudies in celo in firmamento habitaculi tui, et facies omnia pro quibus inuocauerit te alienigena: ut discant uniuersi populi terrarum nomen tuum timere, sicut populus tuus Isrel, et probent quia nomen tuum inuocatum est  super domum hanc, quam edificaui. Si egressus fuerit populus tuus ad bellum contra inimicos suos [h. inimicum suum], per uiam, [c 1Kb] quocumque miseris eos, orabunt te contra uiam ciuitatis, quam elegisti, et contra domum, quam edificaui nomini tuo, et exaudies in celo [h.] orationem eorum, et precem eorum, et facies iudicium eorum. [T. XXIII.] Quod si peccauerint tibi  et iratus tradideris eos inimicis suis, et captiui ducti fuerint in terram inimicorum [h. inimici] longe uel prope, et egerint penitentiam in corde suo in  loco captiuitatis [h. in terra captiuantium eos], et conuersi deprecati te [Ms. tacet te] fuerint in captiuitate sua, dicentes: Peccauimus, inique egimus, impie gessimus: et reuersi fuerint ad te in uniuerso corde suo, et in tota anima sua in terra inimicorum suorum, ad quam captiui ducti sunt [uulg. fuerint]: et orauerint te contra uiam terre sue, quam dedisti patribus eorum, et ciuitatis, quam elegisti, et templi [h. domus] quod edificaui nomini tuo: exaudies in celo, in firmamento solii tui, orationes eorum, et preces eorum [Ms. tacet eorum], et facies iudicium eorum: et propitiaberis populo tuo qui peccauit tibi, et omnibus iniquitatibus eorum, quibus preuaricati sunt in te: et dabis misericordiam coram eis qui eos captiuos habuerint, ut misereantur eis. Populus  enim tuus est, et hereditas tua, quos eduxisti de terra Aegypti [h. de Aegypto], de medio [Ms. domo] fornacis ferree. Ut sint oculi tui aperti ad deprecationem serui tui, et populi tui [Ms. tacet tui] Isrel, et exaudias eos in uniuersis pro quibus inuocauerint te. Tu enim separasti eos tibi in hereditatem de uniuersis populis terre, sicut locutus es per Mosen seruum tuum [h. per manum Moysi serui tui], quando eduxisti patres nostros de Aegypto, Domine Deus. [T. XXIu.] Factum est autem, cum complesset Salomon orans Dominum omnem orationem et deprecationem hanc, surrexit de conspectu altaris Domini: utrumque enim genu in terram fixerat, et manus expanderat ad celum. Stetit ergo, et benedixit omni ecclesie Isrel uoce magna, dicens: Benedictus  Dominus, qui dedit requiem populo suo Isrel, iuxta omnia que locutus est: non cecidit ne unus quidem sermo, ex omnibus bonis que locutus est per Mosen seruum suum [h. per manum Moysi] serui sui]. Sit Dominus Deus noster nobiscum, sicut fuit cum patribus nostris, non derelinquens nos, neque proiiciens. Sed inclinet corda nostra ad se, ut ambulemus in uniuersis uiis eius, et custodiamus mandata eius, et ceremonias eius [Ms. tacet eius], et iudicia quecumque mandauit patribus nostris. Et sint sermones mei isti, quibus deprecatus sum coram Domino, appropinquantes Domino Deo nostro die ac nocte, ut faciat iudicium [uulg. addit cum] seruo suo, et populo suo [Ms. tacet suo] Isrel per singulos dies: et sciant omnes populi terre, quia Dominus  ipse est Deus, et non est ultra absque eo. Sit quoque cor nostrum perfectum cum Domino Deo nostro, ut ambulemus in decretis eius, et custodiamus [h. Sit quoque cor uestrum perfectum cum Domino Deo nostro, adambulandum in decretis eius, et custodiendum] mandata eius, sicut et hodie. Igitur rex et omnis Isrel cum eo immolabant uictimas coram Domino. Mactauitque Salomon hostias pacificas, quas immolauit Domino, boum uiginti duo millia: ouium, centum uiginti millia: et dedicauerunt templum [h. domum] Domini rex et filii Isrel. [T. XXu.] In die illa sanctificauit  rex medium atrii, quod erat ante domum Domini: fecit quippe ibi holocaustum, et sacrificium, et adipem pacificorum: quoniam altare ereum, quod erat coram Domino, minus erat, et capere non poterat holocaustum [Ms. holocausta], et sacrificium, et adipem pacificorum. Fecit ergo Salomon in tempore illo festiuitatem celebrem, et omnis Isrel cum eo, multitudo magna ab introitu Emath usque ad riuum Aegypti, coram Domino Deo nostro, septem diebus, et septem diebus, id est, quatuordecim diebus. [T. XXXuI.] Et [Ms. tacet et] in die octaua dimisit populum: qui benedicentes regi, profecti sunt in tabernacula sua letantes, et alacri corde super omnibus bonis que fecerat Dominus Dauid seruo suo et Isrel populo suo.

 [Cap. IX.] Factum est autem cum perfecisset Salomon edificium domus Domini, et edificium regis [h. et domum regis], et omne quod optauerat et [a 1Kb] uoluerat facere, apparuit Dominus ei secundo, sicut apparuerat ei in Gabaon. Dixitque Dominus ad eum: Exaudiui orationem tuam et deprecationem tuam, quam deprecatus es coram me: sanctificaui domum hanc, quam edificasti, ut ponerem nomen meum ibi sempiternum, et erunt oculi mei et cor meum ibi cunctis diebus. Tu quoque si ambulaueris coram me, sicut ambulauit pater tuus, in simplicitate cordis, et in equitate: et feceris omnia que precepi tibi, et legitima mea et iudicia mea seruaueris, ponam [h. firmabo] thronum regni tui super Isrel in sempiternum, sicut locutus sum Dauid patri tuo, dicens:  Non auferetur uir de genere tuo de solio Isrel. Si autem auersione auersi fueritis uos et filii uestri, non sequentes me, nec custodientes mandata mea, et ceremonias [uulg. addit meas] quas proposui uobis, sed [Ms. si] abieritis, et colueritis deos alienos, et adoraueritis eos: auferam Isrel de superficie terre, quam dedi eis: et templum [h. domum], quod sanctificaui nomini meo, proiiciam a conspectu meo. [T. XXXuII.] Eritque Isrel in prouerbium et in fabulam cunctis populis. Et domus hec erit in exemplum: omnis qui transierit per eam, stupebit, et sibilabit, et dicet: Quare fecit Dominus sic terre huic, et domui huic? Et respondebunt: Quia dereliquerunt Dominum Deum suum, qui eduxit patres eorum de terra Aegypti, et secuti sunt deos alienos, et  adorauerunt eos, et coluerunt [uulg. addit eos]: idcirco  induxit Dominus super eos omne malum hoc. Expletis autem annis uiginti postquam edificauerat Salomon duas domos, id est, domum Domini, et domum regis , tunc dedit [b 1Kb] rex Salomon Hiram uiginti oppida in terra Galilee. Egressusque est Hiram de Tyro, ut uideret oppida que dederat ei Salomon, et non placuerunt ei, et ait: Heccine sunt ciuitates, quas dedisti mihi, frater [h. frater meus]? Et appellauit eas terram Chabul, usque in diem hanc. Misit quoque Hiram ad regem [c 1Kb] Salomonem centum uiginti talenta auri. Hec est summa expensarum, quam obtulit rex Salomon ad edificandam domum Domini et domum suam, et Mello, et murum Ierusalem, [d 1Kb] et  Eser, et Mageddo, et Gazer. Pharao rex Aegypti ascendit, et cepit Gazer, succenditque eam igni: et Chananeum, qui habitabat in ciuitate, et interfecit, et dedit eam in dotem filie sue uxori Salomonis. Aedificauit ergo Salomon Gazer, et Beth-Oron inferiorem, et Baalath, [e 2Kb] et Palmiram [h. Tadmor] in terra solitudinis. Et omnes uicos, qui ad se pertinebant, et erant absque muro, muniuit [h. non habet], et ciuitates curruum et ciuitates equitum, et quodcumque ei placuit ut edificaret in Ierusalem, et in Libano, et in omni terra potestatis sue. [T. XXuIII.] Uniuersum populum, qui remanserat de Amorrheis, et Hettheis, et Pherezeis, et Eueis, et Iebuseis, qui non sunt de filiis Isrel: horum filios, qui remanserant in terra, quos scilicet non potuerant filii  Isrel exterminare: fecit tributarios Salomon, usque in diem hanc. De filiis autem Isrel non constituit Salomon seruire quemquam, sed erant bellatores uiri, et ministri eius, et principes, et duces, et prefecti curruum et equorum [h. equitum]. Erant autem principes super omnia opera Salomonis prepositi quingenti quinquaginta, qui habebant subiectum populum, et statutis operibus imperabant. Filia autem Pharaonis ascendit de ciuitate Dauid in domum suam, quam edificauerat ei [uulg. addit. Salomon]: tunc edificauit Mello. Offerebat quoque [f 1Kb] rex Salomon tribus uicibus per annos singulos holocausta, et pacificas uictimas, super altare quod edificauerat Domino, et adolebat thymiama coram Domino: perfectumque est templum [h. perfectaque est domus].  [T. XXIX.] Classem quoque fecit rex Salomon in  Asion-Gaber, que est iuxta Ailam [h. Eloth] in littore maris Rubri, in terra Idumee. Misitque Hiram in classe illa seruos suos uiros [Ms. tacet uiros] nauticos et gnaros maris, cum seruis Salomonis. Qui cum uenissent in Ophis, sumptum inde aurum quadringentorum uiginti talentorum, detulerunt ad regem Salomonem.

[T. XXX, Cap. X.] Sed et regina Saba, audita fama Salomonis in nomine Domini, uenit tentare eum in enigmatibus. Et ingressa Ierusalem multo cum [Ms. tacet cum] comitatu, et diuitiis, camelis portantibus aromata, et aurum infinitum nimis, et gemmas pretiosas, uenit ad [a 1Kb] regem Salomonem, et locuta est ei uniuersa que habebat in corde suo, et docuit eam [h. et nuntiauit ei] Salomon omnia uerba que  proposuerat: non fuit sermo, qui regem posset latere, [b 1Kb] ut non responderet ei. uidens autem regina Saba omnem sapientiam Salomonis, et domum quam edificauerat, et cibos [h. cibum] mense eius, et habitacula seruorum, et ordinem ministrantium, uestesque eorum, et pincernas et holocausta que offerebat in domo Domini: non habebat ultra spiritum. Dixitque ad regem: uerus est sermo, quem audiui in terra mea, super sermonibus tuis, et super sapientia tua: et non credebam narrantibus mihi, donec ipsa ueni, et uidi oculis meis, et probaui quod media pars mihi nuntiata non fuerit: maior est sapientia et opera tua, quam rumor quem audiui. Beati uiri tui, et beati serui tui, hi qui stant coram te semper, et audiunt sapientiam tuam. Sit Dominus Deus tuus  benedictus, cui placuisti [uulg. complacuisti], et posuit te super thronum Isrel, eo quod dilexerit Dominus Isrel in sempiternum, et constituit te regem, ut faceres iudicium et iustitiam. Dedit ergo regi centum uiginti talenta auri, et aromata multa nimis, et gemmas pretiosas: non sunt allata ultra aromata tam multa, quam ea que dedit regina Saba regi Salomoni.  Rex autem Salomon dedit regine Saba omnia que uoluit, et petiuit ab eo: exceptis  his que ultro obtulerat ei munere regio. Que reuersa est, et abiit in terram suam cum seruis suis. [T. XXXI.] Erat autem pondus auri, quod afferebatur [uulg. offerebatur] Salomoni per annos singulos, sexcentorum sexaginta sex talentorum auri: excepto eo, quod afferebant [Ms. offerebant] uiri qui super uectigalia erant, et negotiatores, uniuersique scuta uendentes, et omnes reges Arabie, ducesque terre.  [T. XXXII.] Fecit quoque rex Salomon ducenta scuta [h. ducentas hastas] de auro puro, sexcentos siclos auri [h. sexcentos aureos], dedit in laminas scuti unius. Et trecentas peltas [h. trecenta scuta] ex auro probato: trecente mine [tres mne] auri unam peltam uestiebant: posuitque ea rex in domo [d 1Kb] saltus Libani. Fecit etiam rex Salomon thronum de ebore grandem: et uestiuit eum auro fuluo nimis [h. auro obryzo], qui habebat sex gradus: et summitas throni rotunda erat in parte posteriori: et due [h. non habet] manus hinc atque inde tenentes sedile: et duo [h. non habet] leones stabant iuxta manus singulas [h. non habet]: et duodecim leunculi stantes super sex gradus hinc atque inde: non est factum tale opus in uniuersis regnis. Sed et omnia uasa, de quibus potabat rex Salomon,  erant aurea: et uniuersa [h.] supellex domus saltus Libani de auro purissimo: non erat argentum, nec alicuius pretii putabatur in diebus Salomonis. Quia classis regis per mare cum classe Hiram semel per tres annos ibat in Tharsis, deferens inde aurum, et argentum, et [Ms. tacet et] dentes elephantorum, et simias, et pauos. Magnificatus est ergo rex Salomon super omnes reges terre, diuitiis, et sapientia. Et uniuersa terra desiderabat uultum Salomonis, ut audiret sapientiam eius, quam dederat Deus in corde eius. Et singuli deferebant ei munera, uasa aurea et argentea, uestes et arma bellica, aromata quoque, et equos et mulos, per annos singulos. Congregauitque Salomon currus et equites, et facti sunt ei mille quadringenti currus, et duodecim millia equitum:  et disposuit eos per ciuitates munitas [h. per ciuitates quadrigarum], et cum rege in Ierusalem. Fecitque ut tanta esset abundantia argenti in Ierusalem, quanta lapidum: et cedrorum prebuit multitudinem, quasi sycomoros que nascuntur in campestribus. Et adducebantur equi Salomoni de Aegypto et de Coa. Negotiatores enim regis emebant de Coa, et statuto pretio perducebant. Egrediebatur autem quadriga ex Aegypto sexcentis siclis argenti [h. sexcentis argenteis], et equus centum quinquaginta. Atque in hunc modum cuncti reges Hettheorum et Syrie equos uenumdahant.

[T. XXXIII, Cap. XI.] Rex autem Salomon adamauit mulieres alienigenas multas, filiam quoque Pharaonis, et Moabitidas, et Ammonitidas, Idumeas,  et Sidonias, et Hettheas [Ms. Cettheas]: de gentibus, super quibus dixit Dominus filiis Isrel: Non ingrediemini ad eas, neque de illis ingredientur ad uestras: certissime enim auertent corda uestra ut sequamini deos earum. His itaque copulatus est Salomon ardentissimo [h. non habet] amore. Fueruntque ei uxores quasi regine septingente, et concubine trecente: et auerterunt mulieres cor eius  [mulieres eius cor eius]. Cumque iam esset senex, deprauatum est per mulieres cor eius, ut sequeretur deos alienos: nec erat cor eius perfectum cum [Ms. coram] Domino Deo suo, sicut cor Dauid patris eius. Sed colebat [h. sed sequebatur] Salomon Astharthen [h. Asthareth deum Sodoniorum] deam Sidoniorum, [a 1Kb] et Moloch idolum Ammonitarum [h. hic Melchon, Et, abominationem Ammonitarum]. Fecitque Salomon quod non placuerat coram Domino, [h. Fecitque Salomon malum in oculis Domini], et non adimpleuit ut sequeretur Dominum, sicut Dauid [Ms. tacet Dauid] pater eius. Tunc edificauit Salomon fanum Chamos idolo Moab [h. excelsum hamos idolo Moab], in monte qui est contra Ierusalem, et Moloch idolo [h. contaminationi] filiorum Ammon.  Atque in hunc modum fecit uniuersis uxoribus suis alienigenis, que adolebant thura, et immolabant diis suis. Igitur iratus est Dominus Salomoni, quod auersa esset mens eius [cor eius] a Domino Deo Isrel, quia apparuerat ei secundo, et preceperat de uerbo hoc, ne sequeretur deos alienos, et non custodiuit que mandauit ei Dominus. Dixit itaque Dominus Salomoni: Quia habuisti hoc apud te, et non custodisti pactum meum, et precepta mea que mandaui tibi, disrumpens scindam regnum tuum, et dabo illud seruo tuo. uerumtamen in diebus tuis non faciam, propter Dauid patrem tuum: de manu filii tui scindam illud, nec totum regnum auferam [scindam], sed tribum unam dabo filio tuo, propter Dauid seruum meum, et Ierusalem quam elegi.  [T. XXXIu.] Suscitauit autem Dominus aduersarium Salomoni, Adad Idumeum de semine regio, qui erat in Edom. Cum enim esset Dauid in Idumea, et ascendisset Ioab princeps militie ad sepeliendos eos qui fuerant interfecti, et [b 1Kb] occidisset omne masculinum in Idumea , et dormiuit cum patribus suis: regnauitque Nadab filius eius pro eo. [T. LuIII.] Porro Roboam filius Salomonis regnauit in Iuda. Quadraginta et unius anni erat Roboam, cum regnare cepisset: decem et septem annis regnauit in Ierusalem ciuitate, quam  elegit Dominus, ut poneret nomen suum ibi ex omnibus tribubus Isrel. Nomen autem matris eius Naama Ammanitis [Ms. Ammanithes]. Et fecit Iudas malum coram Domino [h. in oculis Domini], et irritauerunt eum super omnibus, que fecerant patres eorum in peccatis suis, que peccauerunt. Aedificauerunt enim et ipsi sibi aras, et statuas, et lucos [h. excelsa, et titulos], super omnem collem excelsum, et subter omnem arborem frondosam; sed et effeminati [h. effeminatus] fuerunt in terra, feceruntque omnes abominationes gentium, quas attriuit Dominus ante faciem filiorum Isrel. [T. LIX.] In quinto autem anno regni Roboam, ascendit Sesac rex Aegypti in Ierusalem, et tulit thesauros domus Domini, et thesauros regios, et uniuersa diripuit,  scuta quoque aurea, que fecerat Salomon: pro quibus fecit Roboam rex scuta erea, et tradidit ea in manu ducum scutariorum, et eorum qui excubabant ante ostium domus regis. Cumque ingrederetur rex in domum Domini, portabant ea qui preeundi habebant officium, et postea reportabant ad armamentarium scutariorum. Reliqua autem sermonum Roboam, et omnium que fecit, ecce scripta sunt [h. nonne scripta sunt] in libro uerborum [uulg. sermonum] dierum regum Iuda. Fuitque bellum inter Roboam et Ieroboam cunctis diebus. Dormiuitque Roboam cum patribus suis, et sepultus est cum eis in ciuitate Dauid: [T. LX] nomen autem matris eius Naama Ammanitis, et regnauit Abia [h. Abiam] filius eius pro eo.

 [Cap. Xu.] Igitur in octauo decimo anno regni Ieroboam filii Nabat, regnauit Abiam super Iudam. Tribus annis regnauit in Ierusalem: nomen matris eius Maacha filia [a 13Kb] Absalom. [h. hic habet Abisalom.] Ambulauitque in omnibus peccatis patris sui, que fecerat ante eum, nec erat cor eius perfectum cum Domino Deo suo, sicut cor Dauid patris eius. Sed propter Dauid dedit ei Dominus Deus suus lucernam in Ierusalem, ut suscitaret filium eius post eum, et statueret [Ms. staret] Ierusalem, eo quod fecisset Dauid rectum in oculis Domini, et non declinasset ab omnibus, que preceperat ei, cunctis diebus uite sue, excepto sermone Urie Hetthei. Attamen bellum fuit inter Roboam et Ieroboam, omni tempore [h. omnibus diebus] uite eius. Reliqua autem sermonum  Abia, et omnia que fecit, nonne hec scripta sunt in libro uerborum dierum regum Iuda? Fuitque prelium inter Abiam et inter [Ms. et uulg. tacent inter] Ieroboam. [T. LXI.] Et dormiuit Abia cum patribus suis, et sepelierunt eum in ciuitate Dauid: regnauitque Asa filius eius pro eo. In anno ergo uigesimo  Ieroboam regis Isrel regnauit Asa rex Iuda, et quadraginta uno anno regnauit in Ierusalem. Nomen matris eius, Maacha, filia Absalom. [h. Abisalom]. [T. LXII] Et fecit Asa rectum ante conspectum [h. in oculis Domini] Domini, sicut Dauid pater eius, et abstulit effeminatos de terra, purgauitque uniuersas sordes idolorum [h. non habet], que fecerant patres eius. Insuper et Maacham matrem suam amouit, ne esset princeps in sacris Priapi, et in loco eius, quem consecrauerat, subuertitque specum eius, et confregit simulacrum turpissimum, et combussit in torrente Cedron: excelsa autem non abstulit. uerumtamen cor Asa perfectum erat cum [Ms. coram] Domino cunctis diebus suis, et intulit ea, que sanctificauerat pater suus, et uouerat, in domum Domini,  argentum et aurum, et uasa. Bellum autem erat inter Asa et Baasa regem Isrel, cunctis diebus eorum. Ascendit quoque Baasa rex Isrel in Iudam, et edificauit Rama, ut non posset quispiam egredi uel ingredi de parte Asa regis Iuda. [T. LXIII.] Tollens itaque Asa omne argentum et aurum, quod remanserat in thesauris domus Domini, et in thesauris domus regie, dedit illud in manus seruorum suorum, et misit ad Benadad filium Tabremon filii Ezion, regem Syrie, qui habitabat in Damasco, dicens: Fedus est inter me et te, et inter patrem meum et patrem tuum: ideo misi tibi munera, argentum et aurum, et peto, ut uenias, et irritum facias fedus, quod habes cum Baasa rege Isrel, et recedat a me. Acquiescens Benadad regi Asa, misit  principes exercitus sui in ciuitates Isrel, et percusserunt Ahion, et Dan, et Abel domum Maacha, et uniuersam Cheneroth [Ms. Ceneroth], omnem scilicet terram Nephthali. Quod cum audisset Baasa: intermisit edificare Rama, et reuersus est in Thersa. Rex autem Asa nuntium misit in omnem Iudam [b 1Kb] , dicens: Nemo sit excusatus. Et tulerunt lapides de Rama, et ligna, quibus edificauerat Baasa, et exstruxit de eis rex Asa Gabaa Beniamin, et Maspha. Reliqua autem omnium sermonum Asa, et uniuerse fortitudines eius, et cuncta que fecit, et ciuitates, quas exstruxit, nonne hec scripta sunt in libro uerborum dierum regum Iuda? uerumtamen in tempore senectutis sue doluit pedes. Et dormiuit cum patribus suis, et sepultus est cum eis in ciuitate Dauid  patris sui. Regnauitque Iosaphat filius eius pro eo. [T. LXIu.] Nadab uero filius Ieroboam regnauit super Isrel anno secundo Asa regis Iuda: regnauitque super Isrel duobus annis. Et fecit quod malum est in conspectu Domini [h. in oculis], et ambulauit in uiis patris sui, et in peccatis [Ms. et in  peccato] eius, quibus peccare fecit Isrel. Insidiatus est autem ei Baasa filius Ahie de domo Issachar, et percussit eum in Gebbethon, que est urbs Philistinorum, siquidem Nadab et omnis Isrel obsidebant Gebbethon. [T. LXu.] Interfecit igitur illum Baasa in anno tertio Asa regis Iuda, et regnauit pro eo. Cumque regnasset, percussit omnem domum Ieroboam: non dimisit ne unam quidem animam de semine eius [h. de Ieroboam], donec deleret eum, iuxta uerbum Domini, quod locutus fuerat in manu serui sui Ahie Silonitis, propter peccata Ieroboam, que peccauerat, et quibus peccare fecerat [Ms. fecit] Isrel, et propter delictum, quo irritauerat Dominum Deum Isrel. Reliqua autem sermonum Nadab, et omnia que operatus est, nonne hec  scripta sunt in libro uerborum dierum regum Isrel? Fuitque bellum inter Asa et Baasa regem Isrel, cunctis diebus eorum. Anno tertio Asa regis Iuda, regnauit Baasa filius Ahie, super omnem Isrel, in Thersa, uiginti quatuor annis. Et fecit malum coram Domino [h. in oculis Domini], ambulauitque in uia [Ms. uiis] Ieroboam, et in peccatis eius, quibus peccare fecit Isrel.

[T. LXuI, Cap. XuI.] Factus est autem sermo Domini ad Ieu filium Hanani contra Baasam [Ms. Baasa], dicens: Pro eo quod exaltaui te de puluere, et posui [uulg. add. te] ducem super populum meum Isrel, tu autem ambulasti in uia Ieroboam, et peccare fecisti populum meum Isrel, ut me irritares in peccatis eorum: ecce, ego demetam posteriora  Baasa, et posteriora domum eius: et faciam domum tuam sicut domum Ieroboam filii Nabat. Qui mortuus fuerit de Baasa in ciuitate, comedent eum canes: et qui mortuus fuerit ex eo in regione [h. in agro], comedent eum uolucres celi. Reliqua autem sermonum Baasa, et quecumque fecit, et prelia eius [h. et fortitudo eius], nonne hec scripta sunt in libro uerborum dierum regum Isrel? [T. LXuII.] Dormiuit ergo Baasa cum patribus suis, sepultusque est in Thersa: et regnauit Ela filius eius pro eo. Cum autem in manu [h. Et etiam in manu] Ieu filii Hanani prophete uerbum Domini factum esset [h. fuit] contra Baasam, et contra domum eius, et contra omne malum, quod fecerat coram Domino [h. in oculis Domini], ad irritandum eum in operibus manuum suarum,  ut fieret sicut domus Ieroboam: ob hanc causam occidit  eum [h. propter quod occidisset eum], [a 2Kb] hoc est, Ieu filium Hanani, prophetam. Anno uicesimo sexto Asa regis Iuda, regnauit Ela filius Baasa super Isrel in Thersa duobus annis. Et rebellauit contra eum seruus suus Zamri, dux medie partis equitum [h. currum]: erat autem Ela in Thersa bibens et temulentus, in domo Arsa prefecti Thersa. Irruens ergo Zamri, percussit et occidit eum, anno uicesimo septimo Asa regis Iuda, et regnauit pro eo. [T. LXuIII.] Cumque regnasset, et sedisset super solium eius, percussit omnem domum Baasa, et non dereliquit ex eo [uulg. ea] mingentem ad parietem, et propinquos et amicos eius. Deleuitque Zamri omnem domum Baasa, iuxta uerbum Domini, quod locutus fuerat ad Baasa in manu Ieu prophete, et propter uniuersa peccata  Baasa, et peccata Ela filii eius, qui peccauerunt, et peccare fecerunt Isrel, prouocantes Dominum Deum Isrel in uanitatibus suis. Reliqua autem sermonum Ela, et omnia que fecit, nonne hec scripta sunt in libro uerborum dierum regum Isrel? Anno uicesimo septimo Asa regis Iuda, regnauit Zamri septem diebus in Thersa: porro exercitus obsidebat Gebbethon urbem Philistinorum. [T. LXIX.] Cumque audisset rebellasse Zamri, et occidisse regem, fecit sibi regem omnis Isrel Amri, qui erat princeps militie super Isrel in die illa in castris. Ascendit ergo Amri, et omnis Isrel cum eo, de Gebbethon, et obsidebant Thersa. uidens autem Zamri quod expugnanda esset ciuitas, ingressus est palatium, et succendit secum domum regiam: et mortuus est in peccatis suis, que  peccauerat faciens malum coram Domino [h. in oculis Domini], et ambulans in uia Ieroboam, et in peccato eius, quo fecit peccare Isrel. Reliqua autem sermonum Zamri, et insidiarum eius, et tyrannidis, nonne hec scripta sunt in libro uerborum dierum regum Isrel? Tunc diuisus est populus Isrel in duas partes: media pars populi sequebatur Thebni filium Gineth [Ms. Geneth], ut constitueret cum regem: et media pars Amri. Preualuit autem populus qui erat cum Amri, populo qui sequebatur Thebni filium Gineth: mortuusque est Thebni, et regnauit Amri. [T. LXX.] Anno tricesimo primo Asa regis Iuda, regnauit Amri super Isrel, duodecim annis: in Thersa regnauit sex annis. Emitque montem Samarie a Somer duobus talentis argenti: et edificauit eum, et  uocauit nomen ciuitatis, quam exstruxerat, [b 1Kb] nomine  Somer domini montis Samarie. Fecit autem Amri malum in conspectu Domini [h. in oculis Domini], et operatus est nequiter super omnes, qui fuerunt ante eum. Ambulauitque in omni uia Ieroboam filii Nabat, et in peccatis eius quibus peccare fecerat Isrel: ut irritaret Dominum Deum Isrel in uanitatibus suis. Reliqua autem sermonum Amri, et prelia eius [h. et fortitudo eius] que gessit, nonne hec scripta sunt in libro uerborum dierum regum Isrel? [T. LXXI.] Dormiuitque Amri cum patribus suis, et sepultus est in Samaria: regnauitque Ahab filius eius pro eo. Ahab uero filius Amri regnauit super Isrel anno tricesimo octauo Asa regis Iuda. Et regnauit Ahab filius Amri super Isrel in Samaria uiginti et [a 1Kb] duobus annis [h. uiginti et quatuor annis]. Et fecit Ahab  filius Amri malum in conspectu Domini, super omnes qui fuerunt ante eum. Nec suffecit ei, ut ambularet in peccatis Ieroboam filii Nabath: insuper duxit uxorem Iezabel [h. Isrel] filiam [b 1Kb] Ethbaal regis Sidoniorum. Et abiit, et seruiuit Baal, et adorauit eum. Et posuit aram Baal in templo Baal, quod edificauerat in Samaria, et plantauit lucum: et addidit Ahab in opere suo, irritans Dominum Deum Isrel, super omnes reges Isrel qui fuerunt ante eum. In diebus eius edificauit Ahiel de Beth-El, Iericho: in Abiram primitiuo suo [h. primogenito suo] fundauit eam, et in Segub nouissimo suo posuit portas eius: iuxta uerbum Domini, quod locutus fuerat in manu Iosue filii Nun.

[T. LXX, Cap. XuII.] Et dixit Elias Thesbites  [h. aduena] de habitatoribus [h. de aduenis] Galaad ad Ahab: uiuit Dominus Deus Isrel, in cuius conspectu sto [h. stetit], si erit annis his ros et pluuia, nisi iuxta oris mei uerba. Et factum est uerbum Domini ad eum, dicens: Recede hinc, et uade contra orientem et abscondere in torrente Carith, qui est contra Iordanem, et ibi de torrente bibes: coruisque precepi, ut pascant te ibi. Abiit ergo, et fecit iuxta uerbum Domini: cumque abiisset, sedit in torrente Carith, qui est contra Iordanem. [T. LXXIII.] Corui quoque deferebant ei [Ms. tacet ei] panem et carnes  mane, similiter panem et carnes uesperi, et bibebat de torrente. Post dies autem siccatus est torrens: non enim pluerat super terram. Factus est igitur sermo Domini ad eum, dicens: Surge, et uade in Sarephtha [h. Sarphatha] Sidoniorum, et manebis ibi: precepi enim ibi mulieri uidue ut pascat te. Surrexit, et abiit in Sarephtha. Cumque uenisset ad portam ciuitatis, apparuit ei mulier uidua colligens ligna, et uocauit eam, dixitque [c 1Kb] ei: Da mihi paululum aque in uase, ut bibam. Cumque illa pergeret, ut afferret, clamauit post tergum eius, dicens: Affer mihi, obsecro, et buccellam panis in manu tua. Que respondit: uiuit Dominus Deus tuus, quia non habeo panem, nisi quantum pugillus capere potest farine in hydria, et paululum olei in lecytho: en colligo duo  ligna, ut ingrediar et faciam illud mihi et filio meo, ut comedamus et moriamur. [T. LXXIu.] Ad quam Elias ait: Noli timere, sed uade, et fac sicut dixisti: uerumtamen mihi primum fac de ipsa farinula subcineritium panem paruulum, et affer ad me: tibi autem et filio tuo facies postea. Hec autem dicit Dominus Deus Isrel: Hydria farine non deficiet, nec lecythus olei minuetur, usque ad diem, in qua daturus est Dominus pluuiam super faciem terre. Que abiit, et fecit iuxta uerbum Elie: et comedit ipse, et illa, et domus eius: et ex illa die hydria [h. et domus eius per dies, hydria] farine non defecit, et lecythus olei non est imminutus, iuxta uerbum Domini, quod locutus fuerat in manu Elie. [T. LXXu.] Factum est autem post uerba [uulg. tacent uerba] hec, egrotauit  filius mulieris matris familie, et erat languor eius fortis nimis [Ms. et uulg. tacent eius; tum uulg. fortissimus pro fortis nimis], ita ut non remaneret in eo halitus. Dixit ergo ad Eliam: Quid mihi et tibi, uir Dei? ingressus es ad me, ut remorarentur iniquitates mee, et interficeres filium meum? Et ait ad eam [uulg. ad. Elias]: Da mihi filium tuum. Tulitque eum de sinu eius, et portauit in cenaculum, ubi ipse manebat, et posuit super lectulum suum [Ms. lectum]. Et clamauit ad Dominum, et dixit: Domine Deus meus, etiam ne uiduam, apud quam ego [d 4Kb] utcumque  sustentor, afflixisti, ut interficeres filium eius? Et expandit se, atque mensus est super puerum [h. paruulum] tribus uicibus, clamauitque ad Dominum, et ait: Domine Deus meus, reuertatur, oro, anima pueri [h. paruuli] huius in uiscera eius. Et exaudiuit Dominus uocem Elie: et reuersa est anima pueri [h. paruuli] intra eum, et reuixit. Tulitque Elias puerum [h. paruulum], et deposuit eum de cenaculo in inferiorem domum, et tradidit matri sue, et ait illi: En uiuit filius tuus [h. uide, uiuit filius tuus]. Dixitque mulier ad Eliam: Nunc in isto cognoui, quoniam uir Dei es tu, et uerbum Domini in ore tuo uerum est [h. non habet].

. Egressus [b 1Kb] est ergo ad eum Benadad, et leuauit eum in currum suum [h. non habet]. Qui dixit ei: Ciuitates, quas tulit pater meus a patre tuo, reddam, et plateas fac tibi in Damasco, sicut fecit pater meus in Samaria, et ego federatus recedam a te. Pepigit ergo fedus, et dimisit [h. et ego cum federe remittam te. Et pepigit fedus et misit] eum. [T. LXXXIX.] Tunc uir  quidam de filiis prophetarum dixit ad socium suum in sermone Domini: Percute me. At ille noluit percutere [h. percutere eum]. Cui ait: Quia noluisti audire uocem Domini, ecce recedes a me, et percutiet te leo. Cumque paululum recessisset ab eo, inuenit eum leo, atque percussit. Sed et alterum [c 1Kb] inueniens uirum, dixit ad eum: Percute me. Qui percussit eum, et uulnerauit. [T. XC.] Abiit ergo propheta, et occurrit regi in uia, et mutauit aspersione [d 1Kb] pulueris os et oculos suos. Cumque rex transisset, clamauit ad regem, et ait: Seruus tuus egressus est ad preliandum cominus, cumque fugisset uir unus, adduxit eum quidam ad me, et ait: Custodi uirum istum; quia si lapsus fuerit, erit anima tua pro anima eius, aut talentum argenti appendes. Dum autem ego turbatus  huc illucque me uerterem, subito non comparuit. Et ait rex Isrel ad eum: Hoc est iudicium tuum, quod ipse decreuisti. At ille statim abstersit [Al. abstergit] puluerem de facie sua, et cognouit eum rex Isrel, quod esset de prophetis. Qui ait ad eum: [T. XCI.] Hec dicit Dominus: Quia dimisisti uirum dignum morte de manu tua, erit anima tua pro anima eius, et populus tuus pro populo eius. Reuersus est igitur rex Isrel in domum suam, audire contemnens, et furibundus, uenit in Samariam.

[T. XCII, Cap. XXI.] Post uerba autem hec [uulg. ad. tempore illo] uinea erat Naboth Iezrelite, qui erat in Iezrel, iuxta palatium Ahab regis Samarie. Locutus est ergo Ahab ad Naboth, dicens: Da mihi  uineam tuam, ut faciam mihi hortum olerum, quia uicina est, et prope domum meam, daboque tibi pro ea uineam meliorem, aut si tibi commodius putas, argenti pretium, quanto digna est. Cui respondit Naboth: Propitius mihi sit Dominus [h. Absit a me  a Domino], ne dem hereditatem patrum meorum tibi. uenit ergo Ahab in domum suam indignans, et frendens super uerbo, quod locutus fuerat ad eum Naboth Iezrelites, dicens: Non do tibi hereditatem patrum meorum. Et proiiciens se in lectulum suum, auertit faciem [e 1Kb] suam, et non comedit panem. Ingressa est autem ad eum Iezabel uxor sua, dixitque ei: Quid est hoc, unde anima tua contristata est? et quare non comedis panem? Qui respondit ei: Locutus sum Naboth Iezrelite, et dixi ei [Al. dixit]: Da mihi uineam tuam, accepta pecunia: aut, si tibi placet, dabo tibi uineam [uulg. addunt meliorem] pro ea. Et ille ait: Non dabo [Ms. do] tibi uineam meam. [T. XCIII.] Dixit ergo ad eum Iezabel uxor eius: Grandis auctoritatis es, et bene [f 1Kb] regis regnum  Isrel. Surge, et comede panem, et equo animo esto, ego dabo tibi uineam Naboth Iezrelite. Scripsit itaque litteras [h. libros] ex nomine Ahab, et signauit eas annulo eius, et misit ad maiores natu et ad optimates, qui erant in ciuitate eius, et habitabant cum Naboth. Litterarum [h. librorum] autem erat ista sententia: Predicare ieiunium, et sedere facite Naboth inter primos populi, et submittite duos uiros filios Belial contra eum, et falsum [h. non habet] testimonium dicant: Benedixit Deum et regem, et educite eum, et lapidate, sicque moriatur. Fecerunt ergo ciues eius maiores natu et optimates, qui habitabant cum eo in urbe, sicut preceperat eis Iezabel, et sicut scriptum erat in litteris [h. in libris], quas miserat ad eos: predicauerunt ieiunium, et sedere  fecerunt Naboth inter primos populi. Et adductis duobus uiris filiis diaboli [h. Belial], fecerunt eos sedere contra eum: at illi, scilicet ut [Ms. tacet ut] uiri diabolici [h. Belial], dixerunt contra eum testimonium coram multitudine [h. coram populo]. Benedixit Naboth Deo et regi, quam ob rem eduxerunt eum extra ciuitatem, et lapidibus interfecerunt. Miseruntque ad Iezabel, dicentes: Lapidatus est Naboth, et mortuus est. Factum est autem, cum audisset Iezabel lapidatum Naboth, et mortuum, locuta est Ahab: Surge et posside uineam Naboth Iezrelite, qui noluit tibi acquiescere, et dare eam, accepta pecunia: non enim uiuit Naboth, sed mortuus est. Quod cum audisset Ahab, mortuum uidelicet Naboth, surrexit, et descendebat in uineam Naboth Iezrelite, ut possideret  eam. [T. XCIu.] Factus est igitur sermo Domini ad Eliam Thesbiten, dicens: Surge, descende in occursum Ahab regis Isrel, qui est in Samaria: ecce ad uineam Naboth descendit, ut possideat eam, et loqueris ad eum, dicens: Hec dicit Dominus: Occidisti,  insuper et possedisti. Et post hec addes: Hec dicit Dominus: In loco [a 1Kb] in quo linxerunt canes sanguinem Naboth, lambent tuum quoque sanguinem. Et ait Ahab ad Eliam: Num inuenisti me [uulg. inimicum tibi], inimice meus? Qui dixit [b 1Kb] ei: Inueni, eo quod uenumdatus sis, ut faceres malum in conspectu Domini [h. in oculis]. Ecce ego inducam super te malum, et demetam [h. auferam] posteriora tua, et interficiam de Ahab mingentem ad parietem, et clausum et ultimum [h. derelictum] in Isrel. Et dabo domum tuam sicut domum Ieroboam filii Nabat, et sicut domum Baasa filii Ahia: quia egisti, ut me ad iracundiam prouocares, et peccare fecisti Isrel. [T. XCu.] Sed et de Iezabel locutus est Dominus, dicens: Canes comedent Iezabel in agro Iezrel.  Si mortuus fuerit Ahab [h. qui mortuus fuerit de Ahab] in ciuitate, comedent eum canes: si autem [h. qui autem] mortuus fuerit in agro, comedent eum uolucres celi. Igitur non fuit alter talis ut Ahab, qui uenumdatus est, ut faceret malum in conspectu Domini [h. in oculis Domini]: concitauit enim eum Iezabel uxor sua, et abominabilis factus [Ms. effectus] est, intantum ut sequeretur idola [h. sordes], que fecerant Amorrhei, quos consumpsit Dominus a facie filiorum Isrel. [T. XCuI] Itaque cum audisset Ahab sermones istos, scidit uestimenta sua [Ms. uestem suam], et operuit cilicio carnem suam, ieiunauitque et dormiuit in sacco, et ambulauit demisso capite. Et factus est sermo Domini ad Eliam Thesbiten, dicens: Nonne uidisti  humiliatum Ahab coram me? quia igitur humiliatus est mei causa, non inducam malum in diebus eius, sed in diebus filii sui inferam malum domui eius.

[Cap. XXII.] Transierunt igitur tres anni absque bello inter Syriam et Isrel. In anno autem tertio, descendit Iosaphat rex Iuda ad regem Isrel.  Et ait ad Iosaphat: ueniesne mecum ad preliandum in Ramoth Galaad? [T. XCuII.] Dixitque Iosaphat ad regem Isrel: [c 1Kb] Sicut ego sum, ita et tu: populus meus, et populus tuus unum sunt, et equites mei [Ms. addit et], equites tui. Dixitque Iosaphat ad regem Isrel: Quere, oro te [h. non habet] hodie sermonem  Domini. Congregauit ergo rex Isrel prophetas, quadringentos circiter uiros, et ait ad eos: Ire debeo in Ramoth Galaad ad bellandum, an quiescere? Qui responderunt: Ascende, et dabit [uulg. addunt  eam] Dominus in manu regis. Dixit autem Iosaphat: Non est hic propheta Domini quispiam, ut interrogemus per eum? Et ait rex Isrel ad Iosaphat: Remansit uir unus, per quem possemus [Ms. possimus] interrogare Dominum: sed ego odi eum, quia non prophetat mihi bonum, sed malum, Micheas filius [d 1Kb] Iemla. Cui Iosaphat ait: Ne loquaris ita, rex. [T. XCuIII.] uocauit ergo rex Isrel eunuchum quemdam, et dixit ei: Festina adducere Micheam filium Iemla. Rex autem Isrel et Iosaphat, rex Iuda, sedebat unusquisque in solio suo, uestiti cultu regio, in area iuxta ostium porte Samarie, et uniuersi prophete prophetabant in conspectu eorum. [T. XCIX.] Fecit quoque sibi Sedecias filius Chanana [Ms. Chanaam] cornua ferrea, et ait: Hec dicit  Dominus: His uentilabis Syriam, donec deleas eam [h. consumas]: omnesque prophete similiter prophetabant, dicentes: Ascende in Ramoth Galaad, et uade prospere, et tradet Dominus in [e 1Kb] manus regis. Nuntius uero, qui ierat, ut uocaret Micheam, locutus est ad eum, dicens: Ecce sermones prophetarum ore uno bona regi predicant, sit ergo et sermo tuus similis eorum, et loquere bona. Cui Micheas ait: uiuit Dominus, quia quodcumque dixerit mihi Dominus, hoc loquar. uenit itaque ad regem, et ait illi rex: Michea, ire debemus in Ramoth Galaad ad preliandum, an cessare? Cui ille respondit: Ascende, et uade prospere, et tradet [uulg. addunt eam] Dominus in manus regis. Dixit autem rex ad eum: Iterum atque iterum adiuro te,  ut non loquaris [h. Quot uicibus interrogabo te, ut non loquaris?] mihi nisi quod uerum est, in nomine Domini. Et ille ait: uidi cunctum Isrel dispersum in montibus, quasi oues non habentes pastorem, et ait Dominus: Non habent dominum [h. dominos] isti: reuertatur unusquisque in domum suam in pace. [T. C.] Dixit ergo rex Isrel ad Iosaphat: Numquid non dixi tibi, quia non prophetat mihi bonum, sed semper malum? Ille uero addens, ait: Propterea audi sermonem Domini: uidi Dominum sedentem super solium suum, et omnem exercitum celi assistentem ei a dextris et a sinistris, et ait Dominus: Quis decipiet Ahab regem Isrel [h. non habet], ut ascendat, et cadat in Ramoth Galaad? Et dixit unus uerba huiuscemodi, et alius aliter.  Egressus est autem spiritus, et stetit coram Domino, et ait: Ego decipiam illum. Cui locutus est Dominus: In quo? Et ille ait: [T. CI.] Egrediar, et ero spiritus mendax in ore omnium prophetarum eius.  Et dixit Dominus [h. non habet]: Decipies, et preualebis: egredere, et fac ita. Nunc igitur ecce dedit Dominus spiritum mendacii in ore omnium prophetarum tuorum, qui hic sunt, et Dominus locutus est contra te malum. [T. CII.] Accessit autem Sedecias filius Chanana, et percussit Micheam in maxillam, et dixit: Mene ergo dimisit spiritus Domini, et locutus est tibi? Et ait Micheas: uisurus es in die illa, quando ingredieris cubiculum, intra cubiculum ut abscondaris. Et ait rex Isrel: Tollite Micheam, et maneat apud Amon principem ciuitatis, et apud Ioas filium Amalech, et dicite eis: Hec dicit rex: Mittite uirum [h. non habet] istum in carcerem, et sustentate eum pane tribulationis et aqua angustie, donec reuertar [Ms. reuertor] in pace.  Dixitque Micheas: Si reuersus fueris in pace, non est locutus Dominus in me. Et ait: Audite, populi omnes. Ascendit itaque rex Isrel, et Iosaphat rex Iuda, in Ramoth Galaad. Dixit itaque rex Isrel ad Iosaphat: Sume arma, et ingredere prelium, et induere uestibus tuis. Porro rex Isrel mutauit habitum [uulg. addunt suum], et ingressus est bellum. Rex autem Syrie preceperat principibus curruum triginta duobus, dicens: Non pugnabitis contra minorem et maiorem quempiam, nisi contra regem Isrel solum. Cum ergo uidissent principes curruum Iosaphat, suspicati sunt quod ipse esset rex Isrel, et impetu facto pugnabant contra eum, et exclamauit Iosaphat. Intellexeruntque principes curruum quod non esset rex Isrel, et cessauerunt ab eo.  [T. CIII.] Unus [uulg. uir] autem quidam tetendit arcum, in incertum sagittam dirigens, et casu percussit regem Isrel inter pulmonem et stomachum [h. inter scapulas]. At ille dixit aurige suo: uerte manum tuam, et eiice me de exercitu, quia grauiter uulneratus sum. Commissum est ergo prelium in die illa, et rex Isrel stabat in curru suo contra Syros, et mortuus est uesperi: fluebat autem sanguis plage in sinum currus, et preco personuit in uniuerso exercitu antequam sol occumberet, dicens: Unusquisque reuertatur in ciuitatem suam [Ms. et uulg. tacent suam], et in terram suam [h. in castris dum sol occumberet, dicens: uir in ciuitatem suam, et in terram suam]. Mortuus est autem rex, et perlatus  est Samariam, sepelieruntque regem in Samariam, et lauerunt currum [a 1Kb] eius in piscina Samarie, et linxerunt canes sanguinem eius, et habenas lauerunt, iuxta uerbum Domini, quod locutus fuerat. Reliqua uero sermonum Ahab, et uniuersa que fecit, et domus eburnee quam edificauit, cunctarumque urbium quas exstruxit, nonne hec scripta sunt in libro [b 1Kb] sermonum dierum regum Isrel? [T. CIu. Dormiuit ergo Ahab cum patribus suis, et regnauit Ohozias [h. Ahazias] filius eius pro eo. [T. Cu.] Iosaphat uero filius Asa regnare ceperat super Iudam anno quarto Ahab regis Isrel. Triginta quinque annorum erat cum regnare cepisset, et uiginti quinque [h. a . . . . ] annis regnauit in Ierusalem: nomen matris eius Azuba filia Salai [Ms. Salaai]. Et  ambulauit in omni uia Asa patris sui, et non declinauit ex ea: fecitque quod rectum erat in conspectu Domini [h. in oculis]. uerumtamen excelsa non abstulit: adhuc enim populus sacrificabat, et adolebat incensum in excelsis. Pacemque habuit Iosaphat cum rege Isrel. Reliqua autem uerborum Iosaphat, et opera eius, que gessit, et prelia [h. fortitudo], nonne hec scripta sunt in libro uerborum dierum regum Iuda? Sed et reliquias effeminatorum, qui remanserant in diebus Asa patris eius, abstulit de terra. Nec erat tunc rex constitutus in Edom. Rex uero [h. non habet] Iosaphat fecerat classes in mari [h. Tharsis], que nauigarent in Ophir propter aurum: et ire non potuerunt, quia confracte sunt in Asion-Gaber. Tunc ait Ohozias [h. Ahazias] filius  Ahab ad Iosaphat: uadant serui mei cum seruis tuis in nauibus. Et noluit Iosaphat. [T. CuI.] Dormiuitque [c 1Kb] Iosaphat cum patribus suis, et sepultus est cum eis in ciuitate Dauid patris sui: regnauitque Ioram filius eius pro eo. Ohozias autem filius Ahab regnare ceperat super [h. regnauerat super] Isrel in Samaria, anno septimo decimo Iosaphat regis Iuda, regnauitque super Isrel duobus annis. Et fecit malum in conspectu Domini, et ambulauit in uia patris sui et matris sue, et in uiam Ieroboam filii Nabat, qui peccare fecit Isrel. Seruiuit quoque Baal, et adorauit eum, et irritauit Dominum Deum Isrel, iuxta omnia que fecerat pater eius.



MALACHIM LIBER SECUNDUS [a 1Kb] .


 [T. CuII, Cap. I.] Preuaricatus est autem Moab in Isrel, postquam mortuus est Ahab. Ceciditque Ohozias  [h. Ahazias] per cancellos cenaculi sui, quod habebat in Samaria, et egrotauit: misitque nuntios,  dicens ad eos: Ite, consulite Beelzebub deum Accaron, utrum uiuere queam de infirmitate mea hac. Angelus autem Domini locutus est ad Eliam Thesbitem [uulg. add. dicens]: Surge, ascende in occursum nuntiorum regis Samarie, et dices ad eos: Numquid non est Deus in Isrel ut eatis ad consulendum Beelzebub deum Accaron? [T. CuIII.] Quam ob rem hec dicit Dominus: De lectulo, super quem ascendisti, non descendes, sed morte morieris. Et abiit Elias. Reuersique sunt nuntii ad Ohoziam [h. Ahaziam]. Qui dixit eis: Quare reuersi estis? At illi responderunt ei: uir occurrit nobis, et dixit ad nos: Ite, reuertimini ad regem, qui misit uos, et dicetis ei: Hec dicit Dominus: Numquid quia non erat Deus in Isrel, mittis [Ms. mittes] ut consulatur Beelzebub  deus Accaron? Idcirco de lectulo, super quem ascendisti, non descendes, sed morte morieris. Qui dixit eis: Cuius figure et habitus est uir [a 1Kb] ille, qui occurrit uobis, et locutus est uerba hec? At illi dixerunt: uir pilosus [h. capillosus], et zona pellicea accinctus [Ms. adcinctis] renibus. Qui ait: Elias Thesbites est. Misitque ad eum quinquagenario principem, et quinquaginta, qui erant [b 1Kb] cum eo. Qui ascendit ad eum: sedentique in uertice montis, ait: Homo Dei [h. uir Dei], rex precepit, ut descendas. Respondensque Elias, dixit quinquaginerio: Si homo Dei [h. uir] sum [h. non habet] ego [Ms. tacet ego], descendat ignis de celo, et deuoret te, et quinquaginta tuos. Descendit itaque ignis de celo, et deuorauit eum, et quinquaginta, qui erant cum eo. Rursumque misit  ad eum principem quinquagenarium alterum, et quinquaginta cum eo. Qui locutus est [Ms. locuti sunt] illi: Homo Dei [h. uir Dei], hec dicit rex: Festina, descende. Respondens Elias ait: Si homo Dei ego [h. uir Dei ego] sum, descendat ignis de celo, et deuoret te, et quinquaginta tuos. Descendit ergo ignis Dei [uulg. tacent Dei] de celo, et deuorauit illum, et quinquaginta eius. [T. CIX.] Iterum misit principem quinquagenarium tertium, et quinquaginta, qui erant cum eo. Qui cum uenisset, curuauit genua contra Eliam, et precatus est eum, et ait: Homo Dei [h. uir Dei], noli despicere animam meam, et animam seruorum tuorum, qui mecum sunt. Ecce descendit ignis de celo, et deuorauit duos principes quinquagenarios primos, et quinquagenos qui cum  eis erant: sed nunc obsecro ut miserearis anime mee. Locutus est autem Angelus Domini ad Eliam, dicens [h. non habet]: Descende cum eo, ne timeas. Surrexit igitur, et descendit cum eo ad regem, et locutus est ei: [T. CX.] Hec dicit Dominus: Quia misisti nuntios ad consulendum Beelzebub deum Accaron, quasi non esset Deus in Isrel a quo posses  interrogare sermonem, ideo de lectulo, super quem ascendisti non descendes, sed morte morieris. Mortuus est ergo iuxta sermonem Domini, quem locutus est Elias, et regnauit Ioram frater eius [h. non habet] pro eo, anno secundo Ioram filii Iosaphat regis Iude: non enim habebat filium. Reliqua autem uerborum Ohozie [h. Ahazie], que operatus est, nonne hec scripta sunt in libro sermonum dierum regum Isrel?

[T. CXI, Cap. II.] [c 1Kb] Factum est autem, cum leuare uellet Dominus Eliam per turbinem in celum, ibant Elias et Eliseus de Galgalis. Dixitque Elias ad Eliseum: Sede hic, quia Dominus misit me usque Beth-El. Cui ait Eliseus: uiuit Dominus, et uiuit anima tua, quia non derelinquam te. Cumque descendissent  [Ms. descendisset] Beth-El, egressi sunt filii prophetarum, qui erant Beth-El, ad Eliseum, et dixerunt ei: Numquid nosti quia hodie Dominus tollet [Ms. tollat] dominum tuum a te? Qui respondit: Et ego noui: silete. Dixit autem Elias ad Eliseum: Sede hic, quia Dominus misit me in Iericho. Et ille ait: uiuit Dominus, et uiuit anima tua, quia non derelinquam te. Cumque uenissent Iericho, accesserunt filii prophetarum, qui erant in Iericho, ad Eliseum, et dixerunt ei: Numquid nosti, quia hodie Dominus tollet dominum tuum a te? Et ait: Et ego noui: silete. Dixit autem ei Elias: Sede hic, quia Dominus misit me [uulg. ad. usque] ad Iordanem. Qui ait: uiuit Dominus, et uiuit anima tua, quia non derelinquam te. Ierunt igitur ambo pariter, et quinquaginta  uiri de filiis prophetarum secuti sunt [uulg. ad. eos], qui et steterunt [d 1Kb] e contra longe: illi autem ambo stabant super Iordanem. [T. CXII.] Tulitque Elias pallium suum, et inuoluit illud, et percussit aquas, que diuise sunt in utramque partem, et transierunt ambo per siccum. Cumque transissent, Elias dixit ad Eliseum: Postula quod uis, ut faciam tibi, antequam tollar a te [h. postula quod faciam tibi antequam tollar a te]. Dixitque Eliseus: Obsecro, ut fiat duplex spiritus tuus in me. Qui respondit: Rem difficilem postulasti: attamen si uideris me, quando [e 1Kb] tollar a te, erit tibi quod petisti [h. me tolli a te, erit quod petisti]: si autem non uideris, non erit. Cumque pergerent, et incedentes sermocinarentur, ecce currus igneus et equi ignei diuiserunt utrumque, et  ascendit Elias per turbinem [h. in turbine] in celum: Eliseus autem uidebat, et clamabat: Pater mi, pater mi, currus Isrel, et auriga eius. Et non uidit eum amplius: apprehenditque uestimenta sua, et scidit illa in duas partes. Et leuauit pallium Elie, quod ceciderat ei [h. quod ceciderat super eum]: reuersusque stetit super ripam Iordanis, et pallio  Elie, quod ceciderat ei [a 1Kb] [h. super eum], percussit aquas, et dixit: Ubi est Dominus Deus Elie etiam nunc? Percussitque aquas, et diuise sunt huc atque illuc, et transiit Eliseus. uidentes autem eum [Ms. et uulg. tacent eum] filii prophetarum qui erant in Iericho de contra dixerunt: Requieuit spiritus Elie super Eliseum. [T. CXIII.] Et uenientes in occursum eius, adorauerunt eum proni in terram, dixeruntque illi: Ecce, cum seruis tuis sunt quinquaginta uiri fortes, qui possint ire, et querere [Ms. et uulg. requirere] dominum tuum [h. eant et querant dominum tuum], ne forte tulerit eum spiritus Domini, et proiecerit [uulg. add. eum] in unum montium, aut in unam uallium. Qui ait: Nolite mittere. Cegeruntque eum, donec acquiesceret,  et diceret: Mittite. Et miserunt quinquaginta uiros: qui cum quesissent tribus diebus, non inuenerunt. Et reuersi sunt ad eum: at ille habitabat in Iericho, dixitque eis: Numquid non dixi uobis: Nolite [b 1Kb] mittere? Dixerunt quoque uiri ciuitatis ad Eliseum: Ecce habitatio ciuitatis huius optima est, sicut tu ipse, domine, perspicis: sed aque pessime sunt, et [c 1Kb] terra sterilis. [T. CXIu.] At ille ait: Afferte mihi uas nouum, et mittite in illud sal. Quod [Ms. qui] cum attulisset, egressus ad fontem aquarum, misit in eum sal, et ait: Hec dicit Dominus: Sanaui aquas has, et non erit ultra in eis mors, neque sterilitas. Sanate sunt ergo aque usque ad diem hanc, iuxta uerbum Elisei, quod locutus est. [T. CXu.] Ascendit autem inde Beth-El: cumque  ascenderet per uiam, pueri parui egressi sunt de ciuitate, et illudebant ei, dicentes: Ascende, calue; ascende, calue. Qui cum post se [Ms. et uulg. tacent post se] respexisset, uidit eos, et maledixit eis in nomine Domini; egressique sunt duo ursi de saltu, et lacerauerunt ex eis [Ms. tacet ex eis] quadraginta duos pueros [h. paruulos]. Abiit autem inde in montem Carmeli, et inde reuersus est Samariam.

[T. CXuI, Cap. III.] Ioram uero filius Ahab regnauit super Isrel in Samaria anno octauo decimo Iosaphat regis Iude. Regnauitque duodecim annis. Et fecit malum coram Domino [h. in oculis Domini], sed non sicut pater suus et mater: tulit enim statuas [h. titulum] Baal, quas fecerat pater eius. uerumtamen  in peccatis Ieroboam filii Nabat, qui peccare fecit Isrel, adhesit, nec recessit ab eis. Porro Messa rex [Ms. Mesa] Moab nutriebat pecora multa [h. non habet], et soluebat regi Isrel centum millia agnorum, et centum millia arietum, cum uelleribus  suis. Cumque mortuus fuisset Ahab, preuaricatus est fedus, quod habebat cum rege Isrel [h. preuaricatus est rex Moab in rege Isrel]. Egressus [d 1Kb] igitur rex Ioram in die illa de Samaria, recensuit uniuersum Isrel. [T. CXuII.] Misitque ad Iosaphat regem Iuda, dicens: Rex Moab recessit a me, ueni mecum [h. ueniesne mecum] contra eum ad prelium. Qui respondit: Ascendam: qui meus est, tuus est: populus meus, populus tuus: equi mei, equi tui [h. Sicut ego sum, ita et tu, et sicut populus meus, ita et populus tuus, et sicut equi mei, ita et equi tui]. Dixitque: Per quam uiam ascendemus? At ille respondit: Per desertum Idumee [h. per uiam deserti Idumee]. [T. CXuIII.] Perrexerunt igitur rex Isrel, et rex Iuda, et rex Edom, et  circumierunt per [h. non habet] uiam septem dierum, nec erat aqua exercitui, et iumentis que sequebantur eos [h. quibus sedebant]. Dixitque rex Isrel: [e 1Kb] Eheu, congregauit nos Dominus [h. Eheu quoniam uocauit Dominus] tres reges, ut traderet in manu Moab. Et ait Iosaphat: Estne hic propheta Domini, ut deprecemur [h. ut consulamus] Dominum per eum? Et respondit unus de seruis regis Isrel: Est hic Eliseus filius Saphat, qui fundebat [h. fudit] aquam super manus Elie. Et ait Iosaphat: Est apud eum sermo Domini. Descenditque ad eum rex Isrel, et Iosaphat [f 1Kb] , et rex Edom. Dixit autem Eliseus ad regem Isrel: Quid mihi et tibi est? uade ad prophetas patris tui et matris tue. Et ait illi rex Isrel: Quare congregauit Dominus tres reges hos, ut traderet  eos in manus [Ms. manu] Moab? Dixitque ad eum Eliseus: uiuit Dominus exercituum, in cuius conspectu sto [h. steti], quod si non uultum Iosaphat regis Iude erubescerem, non attendissem quidem te, nec respexissem. Nunc autem adducite mihi psalten. Cumque caneret psaltes, facta est super eum manus Domini, et ait: Hec dicit Dominus: Facite alueum torrentis huius [h. Facite torrentem hunc] fossas et [h. non habet] fossas. Hec enim dicit Dominus: Non uidebitis uentum, neque pluuiam, et alueus [h. torrens] iste replebitur aquis, et bibetis uos, et familie uestre, et iumenta uestra. Parumque hoc [h. et leue] est in conspectu [h. in oculis] Domini, insuper tradet etiam Moab in manus uestras [Ms. manu uestra]. Et percutietis omnem ciuitatem munitam, et  omnem urbem electam, et uniuersum lignum fructiferum succidetis, cunctosque fontes aquarum obturabitis, et omnem agrum egregium operietis lapidibus. [T. CXIX.] Factum est igitur mane, quando sacrificium offerri solet, et ecce, aque ueniebant per uiam  Edom, et repleta est terra aquis. Uniuersi autem Moabite, audientes quod ascendissent reges, ut pugnarent aduersum eos, conuocauerunt omnes qui accincti erant balteo desuper, et steterunt in terminis. Primoque mane surgentes, et orto iam sole ex aduerso aquarum, uiderunt Moabite e contra aquas rubras quasi sanguinem, dixeruntque: Sanguis est gladii, pugnauerunt reges contra se [h. non habet] et cesi sunt mutuo, nunc perge ad predam, Moab. Perrexeruntque in castra Isrel: porro consurgens Isrel percussit Moab: at [Ms. et] illi fugerunt coram eis. uenerunt igitur qui uicerant, et percusserunt Moab, et ciuitates destruxerunt, et omnem agrum optimum, mittentes singuli lapides, repleuerunt, et uniuersos fontes aquarum obturauerunt, et omnia  ligna fructifera succiderunt, ita ut muri tantum fictiles remanerent, et circumdata est ciuitas a fundibulariis, et magna ex parte percussa. Quod cum uidisset rex Moab, preualuisse scilicet hostes, tulit secum septingentos uiros educentes gladium, ut irrumperent  ad regem Edom, et non potuerunt. Arripiensque filium suum primogenitum, qui regnaturus erat pro eo, obtulit holocaustum super murum, et facta est indignatio magna in Isrel, statimque recesserunt ab eo, reuersi sunt in terram suam .

 Mulier autem quedam de uxoribus prophetarum clamabat ad Eliseum, dicens: Seruus tuus uir meus mortuus est, et tu nosti quia seruus tuus fuit timens Dominum, et ecce creditor uenit, ut tollat  duos filios meos ad seruiendum sibi. Cui dixit Eliseus: Quid uis ut faciam tibi? Dic mihi, quid habes in domo tua? At illa respondit: Non habeo ancilla tua quidquam in domo mea, nisi parum olei , quo ungar.  Cui ait: uade et  pete mutuo ab omnibus uicinis tuis uasa uacua non pauca. Et ingredere, et claude ostium [a 1Kb] tuum, cum intrinsecus fueris tu, et filii tui, et mitte inde in omnia uasa hec, et cum plena fuerint, tolles. Iuit itaque mulier, et clausit ostium super se et super filios suos: illi offerebant uasa, et illa infundebat. Cumque plena fuissent uasa, dixit ad filium suum: Affer mihi adhuc uas. Et ille respondit; Non habeo. Stetitque oleum. uenit autem illa, et indicauit homini  Dei.  Et ille, uade, inquit,  uende oleum, et redde creditori tuo; tu autem, et filii tui uiuite de reliquo  Facta est autem quedam dies, et transibat Eliseus per Sunam: erat autem ibi mulier magna, que tenuit eum, ut comederet panem, cumque  frequenter inde transiret, diuertebat ad eam, ut comederet panem. Que dixit ad uirum suum: Animaduerto quod uir Dei sanctus est iste, qui transit per nos frequenter. Faciamus ergo cenaculum paruum, et ponamus ei in eo lectulum, et mensam, et sellam, et candelabrum, ut cum uenerit ad nos, maneat ibi. Facta est igitur dies quedam, et ueniens diuertit in cenaculum, et requieuit ibi. Dixitque ad Gezi puerum suum: uoca Sunamiten istam. Qui cum uocasset eam, et illa stetisset coram eo, dixit ad puerum suum : Loquere ad eam: Ecce, sedulo in omnibus ministrasti nobis, quid uis ut faciam tibi? numquid habes negotium, et uis ut loquar regi, siue principi militie? Que respondit: In medio populi mei habito. Et ait: Quid ergo uult  ut faciam ei? Dixitque Giezi: Ne queras: filium enim non habet, et uir eius senex est. Precepit itaque, ut uocaret eam: que cum uocata fuisset, et stetisset ad  ostium, dixit ad eam:  In tempore isto, et in hac eadem hora, [b 1Kb] si uita comes fuerit [h. secundum tempus uite], habebis in utero filium. At illa respondit: Noli, queso, domine mi, uir Dei, noli mentiri ancille tue. Et concepit mulier, et peperit filium, in tempore, et in hora eadem, [c 1Kb] qua dixerat ei Eliseus. Creuit autem puer [h. paruulus]. Et cum esset quedam dies, et egressus isset ad patrem suum, ad messores, ait patri suo: Caput meum, [d 1Kb] caput meum. At ille dixit puero: Tolle, et duc eum ad matrem suam. [T. CXXIII.] Qui cum tulisset, et adduxisset eum ad matrem suam, posuit eum  illa super genua sua usque ad meridiem, et mortuus est. Ascendit autem, et collocauit eum super lectulum hominis [h. uiri] Dei, et clausit ostium, et egressa uocauit uirum suum, et ait: Mitte mecum, obsecro, unum de pueris, et asinam ut excurram usque ad hominem [h. uirum] Dei, et reuertar. Qui ait [Ms. cum uulg. ad. illi]: Quam ob causam uadis ad eum? hodie non sunt kalende, neque sabbatum. Que respondit: [e 1Kb] Pax. Strauitque asinam, et precepit puero: Mina, et propera, ne mihi moram facias in eundo, et hoc age quod precipio tibi. Profecta est igitur, et uenit ad uirum Dei in montem Carmeli: cumque uidisset eam uir Dei de contra, ait ad Giezi puerum suum: Ecce Sunamitis illa. uade ergo in occursum eius, et dic ei: Rectene agitur circa te, et  circa uirum tuum, et circa filium [h. paruulum] tuum? Que respondit: Recte [h. Pax]. Cumque uenisset ad uirum Dei in montem, apprehendit pedes eius, et accessit Giezi, ut amoueret eam. Et ait homo Dei [h. uir Dei]: Dimitte illam, anima enim eius in  amaritudine est, et Dominus celauit me [uulg. a me], et non indicauit mihi. Que dixit illi: Numquid petiui filium a domino meo? numquid non dixi tibi: Ne illudas me? [T. CXXIu.] Et ille ait ad Giezi: Accinge lumbos tuos, et tolle baculum meum in manu tua, et uade. Si occurrerit tibi homo [h. uir], non salutes eum, et si salutauerit te quispiam, non respondeas illi, et pones baculum meum super faciem pueri. Porro mater pueri ait: uiuit Dominus, et uiuit anima tua, non dimittam te. Surrexit ergo, et secutus est eam. Giezi autem precesserat eos [uulg. ante eos], et posuerat baculum super faciem pueri, et non erat uox, neque sensus: reuersusque est in occursum eius, et nuntiauit ei, dicens: Non surrexit puer. Ingressus est ergo Eliseus domum, et ecce puer mortuus  iacebat in lectulo eius: ingressusque clausit ostium super se, et [uulg. et super] puerum, et orauit ad Dominum: Et ascendit, et incubuit super puerum , posuitque os suum super os eius, et oculos suos super oculos eius, et manus suas super manus eius, et incuruauit se super eum, et calefacta est caro pueri. At ille reuersus, deambulauit in domo, semel huc et illuc, et ascendit, et incubuit super eum, et oscitauit puer septies, aperuitque oculos [a 1Kb] .  At ille uocauit Giezi, et dixit ei: uoca Sunamiten hanc. Que uocata, ingressa est ad eum. Qui ait: Tolle filium tuum. uenit illa, et corruit ad pedes eius, et adorauit super terram, tulitque filium suum, et egressa est, et Eliseus reuersus est in Galgala. Erat autem fames in terra, et filii prophetarum  habitabant coram eo. Dixitque uni de pueris suis : Pone ollam grandem, et coque pulmentum filiis prophetarum.  Et egressus est unus in agrum, ut colligeret herbas agrestes: inuenitque quasi uitem siluestrem [h. maluas, inuenitque uitem agrestem], et collegit ex ea colocynthidas agri, et impleuit pallium suum, et reuersus concidit in ollam pulmenti, nesciebat enim quid esset. Infuderunt ergo sociis, ut comederent: cumque gustassent de coctione, exclamauerunt, dicentes: Mors in olla uir Dei. Et non potuerunt comedere. At ille: Afferte, inquit, farinam. [b 1Kb] Et misit in ollam, et ait: Infunde turbe [h. populo] ut [Ms. et] comedat. Et non fuit amplius quidquam amaritudinis [h. mali] in olla. uir autem quidam uenit de Balsalisa [Ms. BalsaIsa]  deferens uiro Dei panes primitiarum [Ms. ad. et] uiginti panes hordeaceos, et frumentum nouum in pera sua [h. et grana spicarum torrida]. At ille dixit: Da populo, ut comedat. Responditque [c 1Kb] ei minister eius: Quantum est hoc, ut apponam coram [uulg. tacet coram] centum uiris? Rursum ille: Da, ait, populo, ut comedat: hec enim dicit Dominus: Comedent, et supererit. Posuit itaque coram eis: qui comederunt, et superfuit iuxta uerbum Domini.

 [Cap. u.] Naaman autem, princeps militie regis Syrie, erat uir magnus apud dominum suum, et honoratus: per illum enim dedit Dominus salutem Syrie: erat autem uir fortis et diues, sed [h. non habet] leprosus. Porro de Syria egressi fuerant latrunculi, et captiuam duxerant de terra Isrel puellam paruulam, que erat in obsequio uxoris Naaman, que ait ad dominam suam: Utinam fuisset dominus meus ad prophetam, qui est in Samaria: profecto curasset eum a lepra, quam habet. Ingressus est itaque Naaman ad dominum suum, et nuntiauit ei, dicens: Sic et sic locuta est puella de terra Isrel. Dixitque ei rex Syrie: uade, et mittam litteras [h. librum] ad regem Isrel. Qui cum profectus fuisset, et tulisset secum decem talenta argenti, et sex  millia aureos, et decem mutatoria uestimentorum, detulit litteras [h. librum] ad regem Isrel, in hec uerba: Cum acceperis epistolam hanc, scito quod miserim ad te Naaman seruum meum, ut cures eum a lepra sua. Cumque legisset rex [d 1Kb] Isrel litteras [h. librum], scidit uestimenta sua, et ait: Numquid Deus ego sum [h. non habet], ut occidere possim, et uiuificare, quia iste misit ad me, ut curem hominem [h. uirum] a lepra sua? animaduertite, et uidete quod occasiones querat aduersum me. Quod cum audisset Eliseus uir Dei, scidisse uidelicet regem Isrel uestimenta sua, misit ad eum, dicens: Quare scidisti uestimenta tua? ueniat ad me, et sciat esse prophetam in Isrel. [T. CXXuII.] uenit ergo Naaman cum equis et curribus [h. curru suo], et stetit  ad ostium domus Elisei: misitque ad eum Eliseus nuntium, dicens: uade, et lauare septies in Iordane, et recipiet sanitatem caro tua, atque mundaberis. Iratus Naaman recedebat, dicens: Putabam quod egrederetur ad me, et stans inuocaret nomen Domini Dei sui, et tangeret manu sua locum lepre, et curaret me. Numquid non meliores sunt Abana et Pharphar, fluuii Damasci, omnibus [e 1Kb] aquis Isrel, ut lauer in eis, et munder? Cum ergo uertisset se, et abiret indignans, accesserunt ad eum serui sui, et locuti sunt ei: Pater [h. pater mi], si rem grandem dixisset tibi propheta, certe facere debueras: quanto magis quia nunc dixit tibi: Lauare, et mundaberis! [CXXuIII.] Descendit, et lauit in Iordane septies iuxta sermonem uiri Dei, et restituta est  caro eius, sicut caro pueri paruuli, et mundatus est. Reuersusque ad uirum Dei cum uniuerso comitatu suo, uenit, et stetit coram eo, et ait: uere scio quod non sit Deus [uulg. alius Deus] in uniuersa terra, nisi tantum in Isrel. [T. CXXIX.] Obsecro itaque, ut accipias benedictionem a seruo tuo: At ille respondit: uiuit Dominus, ante quem sto [h. steti], quia non accipiam. Cumque uim faceret, penitus non acquieuit. Dixitque Naaman: Ut uis, sed  obsecro, concede mihi seruo tuo, ut tollam onus duorum burdonum [h. mulorum] de terra: non enim faciet ultra seruus tuus holocaustum aut uictimam diis alienis, nisi Domino. Hoc autem solum est, de quo depreceris Dominum pro seruo tuo, quando ingredietur [Ms. ingreditur] dominus meus templum Remmon, ut adoret, et illo innitente super manum meam, si adorauero in templo Remmon, adorante eo [Ms. tacet eo] in eodem loco, ut ignoscat mihi Dominus seruo tuo [Ms. suo] pro hac re [h. nisi Domino. Et pro hac re ignoscet mihi Dominus seruo tuo, quando ingressus fuerit Dominus meus domum Remmon, ut adoret ibi, et innisus fuerit super manum meam, si adorauero in domo Remmon, adorante me in eodem loco, ignoscet mihi  Dominus seruo tuo pro hac re]. Qui dixit ei: uade in pace. Abiit ergo ab eo electo terre tempore. [T. CXXX.] Dixitque Giezi puer uiri Dei: Pepercit dominus meus Naaman Syro isti, ut non acciperet ab eo que attulit: uiuit Dominus, quia curram post eum, et accipiam ab eo aliquid. Et secutus est Giezi post tergum Naaman: quem cum uidisset [a 1Kb] currentem ad se, desiliit de curru in occursum eius, et ait: Rectene sunt omnia [h. Nonne pax est]? Et ille ait: Recte. Dominus meus misit me [b 1Kb] ad te, dicens: Modo uenerunt ad me duo adolescentes [h. pueri] de monte Ephraim, ex filiis prophetarum: da eis talentum argenti, et uestes mutatorias duplices. Dixitque Naaman: Melius est ut accipias duo talenta. Et cegit eum, ligauitque duo talenta  argenti in duobus saccis, et duplicia uestimenta, et imposuit duobus pueris suis, qui et portauerunt coram eo. Cumque uenisset iam [Ms. etiam] uesperi, tulit de manu eorum, et reposuit in domo, dimisitque uiros, et abierunt. Ipse autem ingressus, stetit coram domino suo. [T. CXXXI.] Et dixit Eliseus: Unde uenis [h. non habet], Giezi? Qui respondit: Non iuit seruus tuus quoquam [Ms. quaquam]. At ille: Nonne, ait, cor meum in presenti erat, quando reuersus est homo [h. uir] de curru suo in occursum tui? Nunc igitur accepisti argentum, et accepisti uestes, ut emas oliueta et uineta [uulg. uineas], et oues, et boues, et seruos, et ancillas. Sed et lepra Naaman adherebit [Ms. aderit] tibi, et semini tuo in sempiternum. Et egressus est ab eo leprosus  quasi nix.

[Cap. uI.] Dixerunt autem filii prophetarum ad Eliseum: Ecce locus in quo habitamus coram te angustus est nobis. Eamus usque ad Iordanem, et tollamus [Ms. et uulg. tollam] singuli de silua materias singulas, ut edificemus nobis ibi locum ad habitandum. Qui dixit: Ite. Et ait unus ex illis: ueni ergo et tu cum seruis tuis. Respondit: Ego ueniam. Et abiit cum eis. Cumque uenissent ad Iordanem, cedebant ligna. Accidit autem, ut cum unus  materiam succidisset, caderet ferrum securis in aquam: exclamauitque ille, et ait: [c 1Kb] Eheu, domine mi, et hoc ipsum mutuo acceperam. Dixit autem homo Dei [h. uir Dei]: Ubi cecidit? At ille monstrauit ei locum. [T. CXXXII.] Precidit ergo lignum, et misit [h. et iecit] illuc: natauitque ferrum, et ait: Tolle. Qui extendit manum, et tulit [Ms. adtulit] illud. Rex autem Syrie pugnabat contra Isrel, consiliumque iniit cum seruis suis, dicens: In loco illo et illo ponamus insidias. [T. CXXXIII.] Misit itaque uir Dei ad regem Isrel, dicens: Caue, ne transeas in locum illum: quia ibi Syri in insidiis sunt. Misit itaque [Ms. tacet itaque] rex Isrel ad locum quem dixerat ei uir Dei, et preoccupauit [h. et rapuit] eum, et obseruauit se ibi non semel neque  bis. Conturbatumque est cor regis Syrie pro re hac: et conuocatis seruis suis, ait: Quare non indicatis [Ms. indicastis] mihi quis proditor mei sit apud regem Isrel? Dixitque unus seruorum eius: Nequaquam, domine mi rex, sed Eliseus propheta, qui est in Isrel, indicat regi Isrel omnia uerba quecumque locutus fueris in conclaui tuo. Dixitque eis: Ite et uidete ubi sit: ut mittam, et capiam eum. Annuntiaueruntque ei [Ms. tacet ei] dicentes: Ecce in Dothan. Misit ergo illuc equos et currus [h. currum], et robur exercitus: qui cum uenissent nocte, circumdederunt ciuitatem. Consurgens autem diluculo minister uiri Dei, egressus est, uiditque exercitum in circuitu ciuitatis, et equos et currus [h. currum]: nuntiauitque ei [Ms. tacet ei], dicens: Eheu, domine  mi, quid faciemus? At ille respondit: Noli timere: plures enim nobiscum sunt quam cum illis. Cumque orasset Eliseus, ait: Domine, aperi oculos huius, ut uideat. Et aperuit Dominus oculos pueri, et uidit: et ecce mons plenus equorum, et curruum igneorum, in circuitu Elisei. Hostes uero descenderunt [h. non habet hostes uero, sed, descenderunt] ad eum: [T. CXXXIu.] Porro Eliseus orauit ad [Ms. tacet ad] Dominum, dicens: Percute, obsecro, gentem hanc cecitate. Percussitque eos Dominus, ne uiderent, iuxta uerbum Elisei. Dixit autem ad eos Eliseus: Non est hec uia, nec ista est ciuitas: sequimini me, et ostendam uobis uirum quem queritis. Duxit ergo eos in Samariam: cumque ingressi fuissent in Samariam, dixit Eliseus: Domine, aperi  oculos istorum, ut uideant. Aperuitque Dominus oculos eorum, et uiderunt esse se in medio Samarie. Dixitque rex Isrel ad Eliseum, cum uidisset eos: Numquid percutiam eos, pater mi? At ille ait: Non percuties: neque enim cepisti eos gladio et arcu tuo, ut percutias: pone [uulg. sed pone] panem et aquam coram eis, ut comedant et bibant, et uadant ad dominum suum. Appositaque est eis ciborum magna preparatio, et comederunt et biberunt, et dimisit eos [h. misit eos], abieruntque ad dominum  suum, et ultra non uenerunt latrones Syrie in terram Isrel. Factum est autem post hec, congregauit Benadad, rex Syrie, uniuersum exercitum suum, et ascendit, et obsidebat Samariam. Factaque est fames [a 1Kb] magna in Samaria: et tamdiu obsessa est, donec uenundaretur caput asini octoginta argenteis, et quarta pars cabi stercoris columbarum quinque argenteis. [T. CXXXu.] Cumque rex Isrel transiret per murum, mulier [uulg. ad. quedam] exclamauit ad eum, dicens: Salua me [h. non habet], domine mi rex. Qui ait: Non te saluat Dominus: unde te possum saluare? de area, an de torculari? Dixitque ad eam rex. Quid tibi uis? Que respondit: Mulier ista dixit mihi: Da filium tuum, ut comedamus eum hodie, et filium meum comedemus cras. Coximus  ergo filium meum, et comedimus. Dixitque ei die altera: Da filium tuum, et comedamus eum. Que abscondit filium suum. Quod cum audisset rex, scidit uestimenta sua, et transibat super [uulg. per] murum. uiditque omnis [h. non habet] populus cilicium, quo uestitus erat ad carnem intrinsecus. Et ait [uulg. addit rex]: Hec mihi faciat Deus, et hec addat, si steterit caput Elisei filii Saphat super eum hodie. Eliseus autem sedebat in domo sua, et senes sedebant cum eo. Premisit itaque uirum: et antequam ueniret nuntius ille, dixit ad senes: Numquid scitis quod miserit filius homicide hic, ut precidatur caput meum? uidete ergo, cum uenerit nuntius, claudite ostium, [b 1Kb] et non sinatis eum introire [h. et atterite eum in ostio]: ecce enim sonitus pedum  domini eius post eum est. Adhuc illo loquente cum eis, apparuit nuntius, qui ueniebat ad eum. Et ait: Ecce, tantum malum a Domino est: quid amplius exspectabo a Domino [h. quid amplius deprecabor Dominum]?

[T. CXXXI, Cap. uII.] Dixit autem Eliseus: Audite uerbum Domini: Hec dicit Dominus: In tempore hoc cras [c 85Kb] modius simile uno statere [h. siclo]  erit, et duo modii hordei statere [h. siclo] uno, in porta Samarie. Respondens unus de ducibus [h. respondens dux] super cuius manum rex incumbebat, homini Dei [h. uiro Dei], ait: Si Dominus fecerit etiam cataractas in celo, numquid poterit esse quod [d 2Kb] loqueris [h. Ecce Dominus faciet cataractas in celo. Numquid poterit esse quod loquor]? Qui ait: uidebis oculis tuis, et inde non comedes. [T. CXXXuII.] Quatuor ergo uiri erant leprosi iuxta introitum porte, qui dixerunt ad inuicem: Quid hic esse uolumus donec moriamur? siue ingredi uoluerimus ciuitatem, fame moriemur: siue manserimus hic, moriendum nobis est: uenite ergo [Ms. ut], et transfugiamus ad castra Syrie. Si pepercerint nobis, uiuemus: si autem occidere uoluerint, nichilominus  et [Ms. tac. et] moriemur. Surrexerunt igitur uesperi [h. mane], ut uenirent ad castra Syrie. Cumque uenissent ad principium castrorum Syrie, nullum ibidem repererunt. Siquidem Dominus sonitum audiri fecerat in castris Syrie, curruum, et equorum exercitus plurimi: dixeruntque ad inuicem: Ecce mercede conduxit aduersum nos rex Isrel reges Hettheorum et Aegyptiorum, et uenerunt super nos. Surrexerunt ergo, et fugerunt in tenebris, et dereliquerunt tentoria sua, et equos et asinos in castris, fugeruntque, animas tantum suas saluare cupientes. Igitur cum uenissent leprosi illi ad principium castrorum, ingressi sunt unum tabernaculum, et comederunt, et biberunt. Tuleruntque inde argentum, et aurum, et uestes, et abierunt, et absconderunt: et  rursum [h. non habet] reuersi sunt ad aliud tabernaculum, et inde similiter auferentes absconderunt. Dixeruntque ad inuicem: Non recte facimus: hec enim dies boni nuntii est. Si tacuerimus, et noluerimus nuntiare usque mane, sceleris arguemur: uenite, eamus, et nuntiemus in aula regis. Cumque uenissent ad portam ciuitatis, narrauerunt eis, dicentes: Iuimus ad castra Syrie, et nullum ibidem  reperimus hominem [uulg. hominum], nisi equos et asinos alligatos, et fixa tentoria. Ierunt ergo portarii, et nuntiauerunt in palatio regis intrinsecus. Qui surrexit nocte, et ait ad seruos suos: Dico uobis quid fecerint [Ms. fecerunt] nobis Syri: Sciunt quia fame laboramus, et idcirco egressi sunt de castris, latitant in agris, dicentes: Cum egressi fuerint de ciuitate, capiemus eos uiuos, et tunc ciuitatem ingredi poterimus. Respondit autem unus seruorum eius: Tollamus quinque equos, qui remanserunt in urbe  enim Dominus famem, et ueniet super terram septem annis. Que surrexit et fecit iuxta uerbum hominis Dei [h. uiri Dei]: et uadens cum domo sua, peregrinata est in  terra [c 1Kb] Philisthim diebus multis [h. septem annis]. Cumque finiti essent anni septem, reuersa est mulier de terra Philisthim, et egressa est, ut interpellaret regem pro domo sua, et pro agris suis [h. agro  suo]. Rex autem loquebatur cum Giezi puero uiri Dei, dicens: Narra mihi omnia magnalia que fecit Eliseus. Cumque ille narraret regi quomodo mortuum suscitasset [Al. suscitaret], apparuit mulier, cuius uiuificauerat filium, clamans ad regem pro domo sua et pro agris suis [h. agro suo]. Dixitque Giezi: Domine mi rex, hec est mulier, et hic filius eius, quem suscitauit Eliseus. Et interrogauit rex mulierem: que narrauit ei. Deditque ei rex eunuchum unum, dicens: Restitue ei omnia que sua sunt; et uniuersos reditus agrorum [h. agri], a die qua reliquit terram usque ad presens. [T. CXXXuIII.] uenit quoque Eliseus Damascum, et Benadad rex Syrie egrotabat: nuntiaueruntque ei, dicentes: uenit uir Dei huc. Et ait rex ad Azel: Tolle tecum  [h. in manu tua] munera, et uade in occursum uiri Dei, et consule Dominum per eum, dicens: Si euadere [h. Si uiuere] potero de infirmitate mea hac? Iuit igitur Azel in occursum eius, habens secum [h. in manu sua] munera, et omnia bona Damasci, onera quadraginta camelorum. Cumque stetisset coram eo, ait: Filius tuus Benadad rex Syrie misit me ad te dicens: Si sanari [h. Si uiuere] potero de infirmitate mea hac? Dixitque ei [Ms. tac. ei] Eliseus: uade, et dic ei: Sanaberis [h. uiues]: porro ostendit mihi Dominus quia morte morietur. Stetitque cum eo, et conturbatus est ad suffusionem uultus: fleuitque uir Dei. Cui Azel ait: Quare dominus meus flet? At ille respondit [uulg. dixit]: Quia scio que facturus sis filiis Isrel mala. Ciuitates  [h. munitiones] eorum munitas igne succendes, et iuuenes [Ms. iumenta] eorum interficies gladio, et paruulos eorum elides, et pregnantes diuides. Dixitque Azel: Quid enim sum seruus tuus canis, ut faciam rem istam magnam? [T. CXXXIX.] Et ait Eliseus: Ostendit mihi Dominus te regem Syrie fore. Qui cum recessisset ab Eliseo, uenit ad dominum suum. Qui ait ei: Quid tibi dixit Eliseus? At ille respondit: Dixit mihi: Recipies [h. uiues] sanitatem. [d 5Kb] [T. CXL.] Cumque uenisset dies altera, tulit stragulum, et infudit aqua, et expandit super faciem eius: quo mortuo, regnauit Azel pro eo. [T. CXLI.] Anno quinto Ioram filii Ahab regis Isrel, et Iosaphat regis Iuda, regnauit Ioram filius Iosaphat rex Iuda. Triginta duorum erat annorum cum  regnare cepisset, et octo annis regnauit in Ierusalem. Ambulauitque in uiis regum [Ms. regis] Isrel, sicut ambulauerat domus Ahab: filia enim Ahab erat uxor eius: et fecit quod malum est coram Domino  [h. in oculis Domini]. Noluit autem Dominus disperdere Iudam, propter Dauid seruum suum, sicut promiserat ei, ut daret illi lucernam, et filiis eius cunctis diebus. In diebus eius recessit [h. preuaricatus est] Edom, ne esset sub Iuda, et constituit sibi regem. uenitque Ioram Seira, et omnes currus cum eo: et surrexit nocte, percussitque Idumeos, qui eum circumdederant, et principes curruum, populus autem fugit in tabernacula sua. Recessit [h. Preuaricatus] ergo Edom ne esset sub Iuda, usque ad diem hanc. Tunc recessit [h. preuaricatus] et Lobna in tempore illo. [T. CXLII.] Reliqua autem sermonum Ioram, et uniuersa que fecit, nonne hec scripta sunt in libro uerborum dierum regum Iuda? Et dormiuit Ioram cum patribus suis,  sepultusque est cum eis in ciuitate Dauid, et regnauit Ahazias filius eius pro eo. Anno duodecimo Ioram filii Ahab regis Isrel, regnauit Ahazias filius Ioram regis Iude. uiginti duorum annorum erat Ahazias cum regnare cepisset, et uno anno regnauit in Ierusalem: nomen matris eius Athalia, filia Amri regis Isrel. Et ambulauit in uiis domus Ahab: et fecit quod malum est coram Domino [h. in oculis Domini], sicut domus Ahab: gener enim domus Ahab fuit. [T. CXLIII.] Abiit quoque cum Ioram filio Ahab, ad preliandum contra Azel regem Syrie in Ramoth [Ms. Ramath] Galaad, et uulnerauerunt Syri Ioram: qui reuersus est, ut curaretur, in Iezrel, quia uulnerauerant eum Syri in Rama [uulg. Ramoth] preliantem contra Azel regem Syrie.  Porro Ahazias filius Ioram, rex Iuda, descendit inuisere Ioram filium Ahab in Iezrel, quia egrotabat [a 3Kb] ibi.

[T. CXLIu, Cap. IX.] Eliseus autem prophetes uocauit unum de filiis prophetarum, et ait illi: Accinge lumbos tuos, et tolle lenticulam olei hanc in manu tua, et uade in Ramoth Galaad. Cumque ueneris illuc, uidebis Ieu filium Iosaphat filii Namsi [h. filium Iosaphat filium Namsi]: et ingressus suscitabis eum de medio fratrum suorum, et introduces interius cubiculum. Tenensque lenticulam olei, fundes super caput eius, et dices: Hec dicit Dominus, Unxi te regem super Isrel. Aperiesque ostium, et fugies, et non ibi subsistes. Abiit ergo adolescens puer prophete [h. puer puer prophete] in Ramoth Galaad,  et ingressus est illuc [b 3Kb] : ecce autem principes exercitus sedebant, et ait: uerbum mihi ad te, o princeps. Dixitque Ieu: Ad quem ex omnibus nobis? At ille dixit, ad te, o princeps. Et surrexit et ingressus est cubiculum [h. domum]: at ille fudit oleum super caput eius, et ait: Hec dicit Dominus Deus Isrel: Unxi te regem super populum Domini Isrel, et percuties domum Ahab  domini tui, ut [uulg. et] ulciscar sanguinem seruorum meorum prophetarum, et sanguinem omnium seruorum Domini, de manu Iezabel. Perdamque omnem domum Ahab: et interficiam de Ahab mingentem ad parietem, et clausum et nouissimum [h. derelictum] in Isrel. Et dabo domum Ahab, sicut domum Ieroboam filii Nabat, et sicut domum Baasa filii Ahia. Iezabel quoque comedent canes in agro Iezrel, nec erit qui sepeliat eam [h. non habet]. Aperuitque ostium, et fugit. Ieu autem egressus est ad seruos domini sui: qui dixerunt ei: Rectene sunt omnia [h. Num pax est]? quid uenit insanus iste ad te? Qui ait eis: Nostis hominem [h. uirum], et quid locutus sit? At illi responderunt: Falsum est, sed magis narra nobis. Qui ait eis: Hec et hec locutus  est mihi, dicens [Ms. et ait]: Hec dicit Dominus: Unxi te regem super Isrel. Festinauerunt itaque et unusquisque tollens pallium suum posuerunt sub [h. subter] pedibus eius, in similitudinem tribunalis, et cecinerunt tuba, atque dixerunt: regnauit Ieu. [T. CXLu.] Coniurauit [h. et rebellauit] ergo Ieu filius Iosaphat filii Namsi contra Ioram: porro Ioram obsederat Ramoth Galaad: ipse et omnis Isrel, contra Azel regem Syrie: et reuersus fuerat, ut curaretur in Iezrel propter uulnera, quia percusserant eum Syri, preliantem contra Azel regem Sirie. Dixitque Ieu: Si placet uobis, nemo egrediatur profugus de ciuitate, ne uadat, et nuntiet in Iezrel. Et ascendit, et profectus est in Iezrel. Ioram enim egrotabat ibi, et Ahazia [Ms. Ahazias] rex Iuda descenderat  ad uisitandum Ioram. Igitur speculator qui stabat super turrem Iezrel, uidit globum Ieu uenientis, et ait: uideo ego globum. Dixitque Ioram: Tolle currum, et mitte in occursum eorum, et dicat uadens: Rectene sunt omnia ? Abiit igitur, qui ascenderat currum , in occursum eius, et ait: Hec dicit rex: Pacata sunt omnia ? Dixitque  Ieu: Quid tibi et paci? transi, et sequere me. Nuntiauit quoque speculator, dicens: uenit nuntius ad eos, et non reuertitur. Misit etiam currum equorum secundum: uenitque ad eos, et ait: Hec dicit rex: Num pax est? Et ait Ieu: Quid tibi, et paci? transi, et  sequere me. Nuntiauit autem speculator, dicens: uenit usque ad eos et non reuertitur: est autem incessus  quasi incessus Ieu filii Namsi, preceps enim graditur. Et ait Ioram: Iunge currum . Iunxitque  currum eius, et egressus est Ioram rex Isrel, et Ahazia rex Iuda, singuli in curribus suis, egressique sunt in occursum Ieu, et inuenerunt eum in agro Naboth Iezrelitis. Cumque uidisset Ioram Ieu dixit: Pax est, Ieu? At ille respondit: Que pax? adhuc fornicationes Iezabel  matris tue, et ueneficia eius multa uigent. Conuertit autem Ioram manum suam , et fugiens ait ad Ahaziam: Insidie, Ahazia [a 1Kb] .  Porro Ieu tetendit arcum manu, et percussit Ioram inter scapulas : et egressa est sagitta per cor eius, statimque corruit in curru suo. [b 1Kb] Dixitque Ieu ad Badacer ducem: Tolle, proiice eum in agro Naboth Iezrelite: memini enim quando ego et tu sedentes in curru [h. in curribus iunctis] sequebamur Ahab patrem huius, quod Dominus onus hoc leuauerit super eum, dicens: Si non pro sanguine Naboth, et pro sanguine filiorum eius, quem uidi heri, ait Dominus, reddam tibi in agro isto, dicit Dominus. Nunc igitur tolle, et proiice eum in agrum, iuxta uerbum Domini. [T. CXLuII.]  Ahazias autem rex Iuda, uidens hoc [h. non habet], fugit per uiam domus horti, persecutusque est eum Ieu, et ait: Etiam hunc percutite [Ms. percute] in curru suo: et [c 39Kb] percusserunt cum in ascensu Gaber [h. Gur], qui est iuxta Ieblaam: qui fugit in Mageddo, et mortuus est ibi. Et imposuerunt eum serui eius super currum suum [h. non habet], et tulerunt in Ierusalem: sepelieruntque [uulg. add. eum] in sepulcro cum patribus suis in ciuitate Dauid. Anno undecimo Ioram filii Ahab, [d 2Kb] regnauit Ahazias super Iudam, uenitque Ieu in Iezrel. Porro Iezabel, introitu  eius audito, depinxit oculos suos [e 13Kb] stibio, et ornauit caput suum, et respexit per fenestram ingredientem Ieu per portam, et ait: Numquid pax potest esse Zamri, qui interfecit dominum suum [h. num pax est Zamri, qui interfecit dominum suum]? [T. CXLuIII.] Leuauitque Ieu faciem suam ad fenestram, ei ait: [f 8Kb] Que est ista [h. Quis est meus]? et inclinauerunt se ad eum duo uel tres eunuchi. At ille dixit eis: Precipitate eam deorsum. Et precipitauerunt eam, aspersusque est sanguine paries, et equorum ungule [g 1Kb] conculcauerunt eam. Cumque introgressus [Ms. ingressus] esset, et  comederet, et [h 1Kb] biberet, ait: Ite, et uidete maledictam illam, et sepelite eam: quia filia regis est. Cumque issent, ut sepelirent eam, non inuenerunt nisi caluariam, et pedes,  et summas manus. Reuersique nuntiauerunt ei (Ms. tac. ei]. Et ait Ieu: Sermo Domini est, quem locutus est per seruum suum Eliam Thesbiten, dicens: In agro Iezrel comedent canes carnes Iezabel, et erunt carnes Iezabel sicut stercus super faciem terre  in agro Iezrel, ita ut pretereuntes dicant: Heccine est illa Iezabel ?

 Erant autem Ahab septuaginta filii in Samaria: scripsit ergo Ieu litteras , et misit in Samariam, ad optimates ciuitatis , et ad  maiores natu, et ad nutricios  Ahab, dicens: Statim ut acceperitis litteras has , qui habetis filios domini uestri, et currus, et equos, et ciuitates firmas, et arma, eligite meliorem, et eum qui uobis placuerit de filiis Domini uestri  ponite super solium patris sui, et pugnate pro domo domini uestri. Timuerunt illi uehementer, et dixerunt: Ecce duo reges non potuerunt stare coram eo, et quomodo nos ualebimus resistere? Miserunt ergo prepositus domus, et prefectus ciuitatis,  et maiores natu, et nutricii, ad Ieu, dicentes: Serui tui sumus, quecumque iusseris faciemus, nec constituemus [a 1Kb] nobis regem : quecumque tibi placent, fac. : Rescripsit autem eis litteras  secundo, dicens: Si mei  estis, et obeditis mihi, tollite capita filiorum domini uestri, et uenite ad me hac eadem hora cras in Iezrel. Porro filii regis, septuaginta uiri, apud optimates ciuitatis nutriebantur. Cumque uenissent littere  ad eos, tulerunt filios regis, et occiderunt septuaginta uiros, et posuerunt capita eorum in cophinis, et miserunt ad eum in Iezrel. uenit autem nuntius, et indicauit ei, dicens: Attulerunt capita filiorum regis. Qui respondit: Ponite ea ad  duos aceruos iuxta introitum porte usque mane. Cumque diluxisset, egressus est, et stans dixit omnem populum: Iusti estis: si ego coniuraui  contra dominum meum, et interfeci eum, quis percussit omnes hos? uidete ergo nunc quoniam non cecidit de sermonibus Domini in  terram, quos locutus est Dominus super domum Ahab, et Dominus fecit quod locutus est in manu serui sui Elie. Percussit igitur Ieu omnes qui reliqui erant de domo Ahab in Iezrel, et uniuersos optimates eius, et notos, et sacerdotes, donec non remanerent ex eo reliquie. Et surrexit, et uenit in Samariam.  Cumque uenisset ad cameram (h. caulas] pastorum in uia, inuenit fratres Ahazie regis Iuda, dixitque ad eos: Quinam estis uos? At illi responderunt: Fratres Ahazie sumus, et descendimus ad salutandos filios regis, et filios  regine: Qui ait: Comprehendite eos uiuos. Quos cum comprehendissent uiuos, iugulauerunt eos in cisterna iuxta cameram , quadraginta duos uiros, et non dereliquit   ex eis quemquam. Cumque abiisset inde, inuenit Ionadab filium Rechab in occursum sibi, et benedixit ei. Et ait ad eum: Numquid est cor tuum rectum, sicut cor meum cum corde tuo? Et ait Ionadab: Est. Si est, inquit, da manum tuam. Qui dedit [b 1Kb] ei manum suam. At ille leuauit eum ad se in currum: dixitque ad eum: ueni mecum, et uide zelum meum pro Domino. Et impositum currui suo, duxit  in Samariam. Et percussit omnes qui reliqui fuerant de Ahab in Samaria usque ad unum , iuxta uerbum Domini, quod locutus est per Eliam. Congregauit ergo Ieu omnem populum, et dixit ad eos : Ahab coluit Baal parum, ego autem colam eum amplius.  Nunc igitur omnes prophetas Baal, et uniuersos seruos eius, et cunctos sacerdotes ipsius uocate ad me: nullus sit qui non ueniat, sacrificium enim grande est mihi Baal: quicumque defuerit non uiuet. Porro Ieu faciebat hoc insidiose, ut perderet  cultores Baal. Dixit autem: Sanctificate diem  solemnem Baal. uocauitque, et misit in uniuersos terminos Isrel, et uenerunt cuncti serui Baal; non fuit residuus ne unus quidem qui  non ueniret. Et ingressi sunt templum  Baal: et repleta est domus Baal, a summo usque ad summum. Dixitque his  [c 1Kb] qui erant super uestes: Proferte uestimenta uniuersis seruis Baal. Et protulerunt [h. protulit] eis [Ms. ei] uestes. Ingressusque est Ieu, et Ionadab filius Rechab, templum [h. domum] Baal, et ait cultoribus Baal: Perquirite, et uidete, ne quis forte uobiscum sit de seruis Domini, sed ut sint soli serui Baal. Ingressi sunt igitur, ut facerent uictimas et holocausta: Ieu autem preparauerat sibi foris octoginta uiros, et dixerat eis: Quicumque fugerit de hominibus his, quos ego adduxero in manus uestras, anima eius erit pro anima illius. [T. CLII.] Factum est ergo, cum completum esset holocaustum, precepit Ieu militibus et ducibus  suis: Ingredimini, et percutite eos, [d 1Kb] ut nullus euadat. Percusseruntque eos in ore gladii, et proiecerunt milites et duces, et ierunt in ciuitatem templi [h. domus] Baal, et protulerunt statuam [h. titulos] de fano Baal, et combusserunt, et comminuerunt eam. Destruxerunt quoque edem Baal, et fecerunt in ea [Ms. et uulg. pro ea] latrinas usque in diem hanc. Deleuit itaque Ieu Baal de Isrel. uerumtamen a peccatis Ieroboam filii Nabat, qui peccare fecit [Ms. fecerat] Isrel, non recessit, nec dereliquit uitulos aureos, qui erant in Beth-El, et in Dan. Dixit autem Dominus ad Ieu: Quia studiose fecisti quod rectum erat, et placebat in oculis meis, et omnia que erant in corde meo fecisti contra domum Ahab: filii tui usque ad quartam generationem sedebunt  super thronum Isrel. Porro Ieu non custodiuit, ut ambularet in lege Domini Dei Isrel in toto corde suo: non enim recessit a peccatis Ieroboam, qui peccare fecerat Isrel. In diebus illis cepit Dominus tedere super Isrel: percussitque eos Azel in uniuersis finibus Isrel, a Iordane contra orientalem plagam, omnem terram Galaad, et Gad, et Ruben, et Manasse, ab Arer, que est super torrentem  Arnon, et Galaad, et Basan. [T. CLIII.] Reliqua autem uerborum Ieu, et uniuersa que fecit, et fortitudo eius, nonne hec scripta sunt in libro uerborum dierum regum Isrel? Et dormiuit Ieu cum patribus suis, sepelieruntque eum in Samaria: et regnauit Ioahaz [Ms. Ioachaz] filius eius pro eo. Dies autem, quos regnauit Ieu super Isrel, uiginti et octo anni sunt, in Samaria.

[Cap. XI.] Athalia uero mater Ahazie, uidens mortuum filium suum, surrexit et interfecit omne semen regium. Tollens autem Iosaba filia regis Ioram, soror Ahazie, Ioas filium Ahazie, furata est eum de medio filiorum regis, qui interficiebantur, et nutricem eius, de triclinio: et abscondit eum a facie Athalie, ut non interficeretur. Eratque cum  ea in domo Domini clam sex annis: porro Athalia regnauit super terram. [T. CLIu.] Anno autem septimo misit Ioiada, et assumens centuriones [a 38Kb] et duces et milites, introduxit ad se in [b 1Kb] domum Domini, pepigitque cum eis fedus: et adiurans eos in domo Domini, ostendit eis filium regis: et precepit illis, dicens: Iste est [Ms. tacet est] sermo, quem facere debetis: Tertia pars uestrum intreat sabbato, et obseruet excubitum domus regis. Tertia autem pars sit ad portam Sur [Ms. Sir]: et tertia pars sit ad portam, que est post habitaculum scutariorum [h. cursorum], et custodietis excubitum domus [h. excubitum Domini . . . . ] Messa. Due uero partes e uobis, omnes egredientes sabbato, custodiant excubias domus Domini circum regem. Et uallabitis eum, habentes  arma in manibus uestris: si quis autem ingressus fuerit septum templi, interficiatur: eritisque cum rege intreunte et egrediente. Et fecerunt centuriones iuxta omnia que preceperat eis [h. non habet] Ioiada sacerdos; et assumentes singuli uiros suos qui ingrediebantur sabbato, eum his qui egrediebantur e sabbato, uenerunt ad Ioiadam sacerdotem. Qui dedit eis hastas et arma regis Dauid, que erant in domo Domini. Et steterunt singuli habentes arma in manu sua, a parte templi dextera, usque ad partem sinistram altaris et edis, circum regem. Produxitque filium regis, et posuit super [c 1Kb] caput eius diadema, et testimonium: feceruntque eum regem, et unxerunt: et plaudentes manu, dixerunt: uiuat rex: Audiuit autem Athalia uocem currentis  populi: et egressa ad turbas [h. ad populum] in domum Domini, uidit regem stantem super tribunal iuxta morem, et cantores et tubas [h. tibias]  [d 1Kb] propter eum, omnemque populum terre letantem, et canentem tubis [h. tibiis]: et scidit uestimenta sua, clamauitque: Coniuratio, coniuratio [h. Rebellio, rebellio]! Precepit autem Ioiada [e 1Kb] sacerdos centurionibus, qui erant super exercitum, et ait eis: Educite eam extra consepta templi, et quicumque secutus eam fuerit, feriatur gladio. Dixerat enim sacerdos: Non occidatur in templo [h. domo] Domini. Imposeruntque ei manus, et impegerunt eam per uiam introitus equorum, iuxta palatium [h. domum], et interfecta est ibi. Pepigit igitur Ioiada fedus inter Dominum, et inter regem, et inter populum, ut esset populus Domini, et inter regem et populum. Ingressusque est omnis populus terre templum [h. domum] Baal, et destruxerunt  aras eius, et imagines contriuerunt ualide: Matthan quoque sacerdotem Baal occiderunt coram altari [h. altaribus]. Et posuit sacerdos custodias in domo Domini. Tulitque centuriones, et Chereti et Phelethi legiones, et omnem populum terre [h. Tulitque centuriones, et cursores, et duces, et omnem populum terre], deduxeruntque regem de domo Domini: et uenerunt per uiam porte scutariorum [h. cursorum] in palatium [h. domum regis], et sedit super thronum regum. Letatusque est omnis populus terre, et ciuitas conquieuit: [T. CLu.] Athalia autem occisa est gladio in domo regis. Septemque annorum erat Ioas, cum regnare cepisset.

[Cap. XII.] Anno septimo Ieu, regnauit Ioas: quadraginta annis regnauit in Ierusalem. Nomen  matris eius Sebia [Ms. Sebai] de Ber-Sabee. [T. CLuI.] Fecitque Ioas rectum coram Domino [h. in oculis Domini] cunctis diebus, quibus docuit eum Ioiada sacerdos. uerumtamen excelsa non abstulit: adhuc enim [Ms. tac. enim] populus immolabat, et adolebat in excelsis incensum. Dixitque Ioas ad sacerdotes: Omnem pecuniam [f 1Kb] sanctuarii, que illata fuerit in templum [h. domum] Domini a pretereuntibus, que offertur pro pretio anime, et quam sponte et arbitrio cordis sui inferunt in templum [h. domum] Domini: accipiant illam sacerdotes iuxta ordinem suum, et instaurent sarta tecta domus, si quid necessarium uiderint [g 16Kb] instauratione. [T. CLuII.] Igitur usque ad uicesimum tertium annum regis Ioas, non instaurauerunt sacerdotes sarta  tecta templi. uocauitque rex Ioas Ioiadam pontificem et sacerdotes, dicens eis: Quare sarta tecta non instauratis [Ms. instaurastis] templi [h. domus]?  nolite ergo amplius accipere pecuniam iuxta ordinem uestrum, sed ad instaurationem templi [h. domus] reddite eam. [T. CLuIII.] Prohibitique sunt sacerdotes ultra accipere pecuniam a populo [a 2Kb] , et instaurare sartacteta domus [h. nisi ad instauranda sartacteta domus]. Et tulit Ioiada pontifex gazophylacium unum, aperuitque foramen desuper, et posuit illud iuxta altare ad dextram ingredientium domum Domini, mittebantque in eo sacerdotes, qui custodiebant ostia, omnem pecuniam, que deferebatur ad templum [h. domui] Domini. Cumque uiderent nimiam pecuniam esse in gazophylacio, ascendebat scriba regis, et pontifex, effundebantque et numerabant pecuniam, que inueniebatur in domo Domini: et dabant eam iuxta numerum atque mensuram,  in manu eorum qui preerant cementariis domus Domini: qui impendebant eam in fabris lignorum, et in cementariis iis, qui operabantur in domo Domini, et sartatecta faciebant: et in iis, qui cedebant saxa, et ut emerent ligna, et lapides, qui excidebantur, ita ut impleretur instauratio domus Domini, in uniuersis que indigebant expensa ad muniendam domum. uerumtamen non fiebant ex eadem pecunia hydrie templi [h. domus] Domini, et fuscinule, et thuribula, et tube [h. tibie] et [Ms. tac. et] omne uas aureum et argenteum, de pecunia que inferebatur in templum Domini. Iis enim qui faciebant opus, dabatur ut instaurarent templum [h. domus] Domini. [T. CLIX.] Et non fiebat ratio iis hominibus, qui accipiebant pecuniam ut  distribuerent eam artificibus, sed [h. quia] in fide tractabant eam. [T. CLX.] Pecuniam uero pro delicto, et pecuniam pro peccatis, non inserebant in templum [h. domum] Domini, quia sacerdotum erat. Tunc ascendit Azel rex Syrie, et pugnabat contra Geth, cepitque eam: et direxit faciem suam ut ascenderet in Ierusalem. Quamobrem tulit Ioas rex Iuda omnia sanctificata, que consecrauerant [Ms. conseruauerat] Iosaphat, et Ioram, et Ahazias, patres [Ms. pater] eius, reges Iuda, et que ipse obtulerat: et uniuersum argentum , quod inueniri potuit in thesauris templi  Domini, et in palatio regis : misitque Azeli regi Syrie, et recessit ab Ierusalem. Reliqua autem sermonum Ioas, et uniuersa que fecit, nonne hec  scripta sunt in libro uerborum dierum regum Iuda?  Surrexerunt autem serui eius, et coniurauerunt  inter se, percusseruntque Ioas in domo Mello in descensu Sela. Iozachar  namque filius Semath, et Iozabad filius Somer, serui eius, percusserunt eum, et mortuus est: et sepelierunt eum cum patribus suis in ciuitate Dauid, regnauitque Amasias filius eius pro eo.

 Anno uigesimo tertio Ioas filii Achazie regis Iuda, regnauit Ioahaz filius Ieu super Isrel in Samaria decem et septem annis. Et fecit malum coram Domino , secutusque est peccata Ieroboam filii Nabat, qui peccare fecit Isrel: non declinauit ab eis. Iratusque est furor Domini contra Isrel, et tradidit eos in manu Azel regis Syrie, et in manu Benadad filii Azel, cunctis diebus. Deprecatus est autem Ioahaz faciem Domini: et audiuit eum Dominus: uidit enim angustiam Isrel, quia attriuerat eos rex Syrie: et dedit Dominus  Isreli saluatorem, et liberatus est de manu Syrie: habitaueruntque filii Isrel in tabernaculis suis sicut heri et nudiustertius. uerumtamen non recesserunt a peccatis domus Ieroboam, qui peccare fecit Isrel; in [uulg. sed in] ipsis ambulauerunt [h. ambulauit]: siquidem et lucus permansit in Samaria. Et non sunt derelicti Ioahaz de populo nisi quinquaginta equites, et [b 1Kb] decem currus, et decem millia peditum: interfecerat [h. perdiderat] enim eos rex Syrie, et redegerat quasi puluerem in tritura aree [h. non habet]. Reliqua autem sermonum Ioahaz, et uniuersa que fecit, sed [uulg. tac. sed] et fortitudo eius, nonne hec scripta sunt in libro Sermonum dierum regum Isrel? [T. CLXIII.] Dormiuitque Ioahaz cum patribus suis, et sepelierunt  eum in Samaria: regnauitque Ioas filius eius pro eo. Anno trigesimo septimo Ioas regis Iuda, regnauit Ioas filius Ioahaz super Isrel in Samaria sedecim annis, et fecit quod malum erat [Ms. et uulg. est] in conspectu Domini [h. in oculis Domini]: non declinauit ab omnibus peccatis Ieroboam filii Nabat, qui peccare fecit Isrel; in ipsis ambulauit. [T. CLXIu.] Reliqua autem sermonum Ioas, et uniuersa que fecit, sed et fortitudo eius, quomodo pugnauerit contra Amasiam regem Iuda, nonne hec scripta sunt in libro sermonum dierum regum Isrel? Et dormiuit Ioas cum patribus suis: Ieroboam autem sedit super solium eius. Porro Ioas sepultus est in Samaria cum regibus Isrel. [T. CLXu.] Eliseus autem egrotabat infirmitate, qua et mortuus  est: descenditque ad eum Ioas rex Isrel, et flebat coram eo, dicebatque: Pater mi, pater mi, currus Isrel, et auriga eius. Et ait illi Eliseus: Affer arcum, et sagittas. Cumque attulisset ad eum arcum,  et sagittas, dixit ad regem Isrel: Pone manum tuam super arcum. Et cum posuisset ille manum suam, superposuit Eliseus manus suas manibus regis, et ait: Aperi fenestram orientalem. Cumque aperuisset, dixit Eliseus: Iace sagittam. Et iecit. Et ait Eliseus: Sagitta salutis Domini, et sagitta salutis contra Syriam: percutiesque Syriam in Aphec, donec consumas eam [h. usque ad consummationem]. Et ait: Tolle sagittas. Qui cum tulisset, rursum dixit ei: Percute iaculo [h. non habet] terram. Et cum percussisset tribus uicibus, et stetisset, iratus est contra eum uir Dei, et ait: Si percussisses quinquies aut sexies, siue septies, percussisses Syriam usque ad consummationem: nunc autem tribus uicibus percuties eam. [T. CLXuI.] Mortuus est ergo  Eliseus, et sepelierunt eum. Latrunculi quoque de Moab uenerunt in terram in ipso anno. Quidam autem sepelientes hominem [h. uirum], uiderunt latrunculos, et proiecerunt cadauer [h. uirum] in sepulcrum Elisei.

Quod ambulauit [h. Et ambulauit], et tetigit ossa Elisei. et reuixit homo [h. uir], et stetit super pedes suos. Igitur Azel rex Syrie afflixit [h. attriuit] Isrel cunctis diebus Ioahaz: et misertus est Dominus eorum, et reuersus est ad eos propter pactum suum, quod habebat cum Abraham, Isaac, et Iacob, et noluit disperdere eos, neque proiicere penitus, usque in presens tempus. Mortuus est autem Azel rex Syrie, et regnauit Benadad filius eius pro eo. Porro Ioas filius Ioahaz tulit urbes de manu Benadad  filii Azel, quas tulerat de manu Ioahaz patris sui iure prelii, tribus uicibus percussit eum Ioas, et reddidit ciuitates Isrel.

[T. CLXuII, Cap. XIu.] Anno secundo Ioas filii Ioahaz regis Isrel, regnauit Amasias filius Ioas regis Iuda. [T. CLXuIII.] uiginti quinque annorum erat cum regnare cepisset: uiginti autem et nouem annis regnauit in Ierusalem, nomen matris eius Ioadan de Ierusalem. Et fecit rectum coram Domino [h. in oculis Domini], uerumtamen non ut Dauid pater eius. Iuxta omnia, que fecit Ioas pater suus, fecit: nisi hoc tantum quod excelsa non abstulit [h. uerumtamen excelsa non sunt ablata]: adhuc enim populus immolabat, et adolebat [uulg. add. incensum] in excelsis. [T. CLXIX.] Cumque obtinuisset  regnum, percussit seruos suos, qui interfecerant regem patrem suum: filios autem eorum, qui occiderant, non occidit, iuxta quod scriptum est in libro legis Mosi, sicut precepit Dominus, dicens: Non morientur patres pro filiis, neque filii morientur pro patribus: sed unusquisque in peccato suo morietur. Ipse percussit Edom in ualle Salinarum decem millia, et apprehendit Petram in prelio, uocauitque nomen eius Iecthel [Ms. Iecethel], usque  in presentem diem. Tunc misit Amasias nuntios ad Ioas filium Ioahaz, filii Ieu regis Isrel, dicens: ueni, et uideamus nos. Remisitque Ioas rex Isrel ad Amasiam regem Iuda, dicens: Carduus Libani misit ad cedrum que est in Libano, dicens: Da filiam tuam filio meo uxorem. Transieruntque bestie saltus que sunt in Libano, et conculcauerunt carduum [h. Transiuitque bestia agri, que est in Libano, et conculcauit carduum]. Percutiens inualuisti super Edom, et subleuauit te cor tuum: contentus esto gloria, et sede in domo tua: quare prouocas malum, ut cadas tu et Iuda tecum? Et non acquieuit Amasias: [T. CLXX.] Ascenditque Ioas rex Isrel, et uiderunt se, ipse et Amasias rex Iuda, in Beth-Sames oppido Iude. Percussusque est Iuda  coram Isrel, et fugerunt unusquisque in tabernacula sua. Amasiam uero regem Iuda, filium Ioas filii Ahazie, cepit Ioas rex Isrel in Beth-Sames, et adduxit eum in Ierusalem, et interrupit murum Ierusalem, a porta Ephraim usque ad portam anguli, quadringentis cubitis. Tulitque omne aurum, et argentum, et uniuersa uasa, que inuenta sunt in domo Domini, et in thesauris regis [h. et in thesauris domus regis], et obsides, et reuersus est in Samariam. Reliqua autem uerborum Ioas que fecit, et fortitudo eius qua pugnauit contra Amasiam regem Iuda, nonne hec scripta sunt in libro Sermonum dierum regum Isrel? [T. CLXXI.] Dormiuitque Ioas cum patribus suis, et sepultus est in Samaria cum regibus Isrel, et regnauit Ieroboam filius eius pro eo.  uixit autem Amasias filius Ioas, rex Iuda, postquam mortuus est Ioas filius Ioahaz regis Isrel, [a 1Kb] quindecim annis. Reliqua autem sermonum Amasie, nonne hec scripta sunt in libro Sermonum dierum regum Iuda? Factaque est contra eum coniuratio [h. rebellio] in Ierusalem: at ille fugit in Lachis. [T. CLXXII.] Miseruntque post eum in Lachis, et interfecerunt eum ibi. Et asportauerunt in equis, sepultusque est in Ierusalem cum patribus suis in ciuitate Dauid. Tulit autem uniuersus populus Iude Azariam annos natum sedecim, et constituerunt cum regem pro patre eius Amasia. Ipse edificauit Elath [Ms. Achilam], et restituit eam Iude, postquam dormiuit rex cum patribus suis. [T. CLXXIII.] Anno quinto decimo Amasie filii Ioas regis Iuda,  regnauit Ieroboam filius Ioas regis Isrel in Samaria, quadraginta et uno anno, et fecit quod malum est coram Domino [h. in oculis Domini]. Non recessit ab omnibus peccatis Ieroboam filii Nabat, qui peccare fecit Isrel. [T. CLXXIu.] Ipse restituit terminos Isrel, ab introitu Emath, usque ad mare solitudinis, iuxta sermonem Domini Dei Isrel, quem locutus est per seruum suum Ionam filium Amathi [b 2Kb] prophetam [h. in manu serui sui Ione filii Amithai  prophete], qui erat de Geth [h. de Geth Hepher], que [Ms. qui] est in Opher. uidit enim Dominus afflictionem Isrel amaram nimis, et quod consumpti essent usque ad clausos carcere, et extremos, et non esset qui auxiliaretur Isreli [h. ad clausum et derelictum]. Nec locutus est Dominus, ut deleret nomen Isrel sub celo: sed saluauit eos in manu Ieroboam filii Ioas. Reliqua autem sermonum Ieroboam, et uniuersa que fecit, et fortitudo eius, qua preliatus est, et quomodo restituit Damascum et Emath Iude in Isrel, nonne hec scripta sunt in libro Sermonum dierum regum Isrel? [T. CLXXu.] Dormiuitque Ieroboam cum patribus suis regibus Isrel, et regnauit Zacarias filius eius pro eo.

[T. CLXXuI, Cap. Xu.] Anno uicesimo septimo  Ieroboam regis Isrel, regnauit Azarias filius Amasie regis Iuda. Sedecim annorum erat cum regnare cepisset, et quinquaginta duobus annis regnauit in Ierusalem: nomen matris eius Iechelia [Ms. Iecelia] de Ierusalem. Fecitque quod erat placitum coram Domino [h. in oculis Domini], iuxta omnia que fecit Amasias pater eius. uerumtamen excelsa non est demolitus [h. non sunt demolita]: adhuc populus sacrificabat, et adolebat incensum in excelsis. Percussit [h. Flagellauit] autem Dominus regem, et fuit leprosus usque in diem mortis sue, et habitabat in domo libera seorsum: Ioatham uero filius regis gubernabat palatium [h. domum], et iudicabat populum terre. Reliqua autem sermonum Azarie, et uniuersa que fecit, nonne hec scripta sunt in libro  uerborum dierum regum Iuda? [T. CLXXuII.] Et dormiuit Azarias cum patribus suis: sepelieruntque eum cum maioribus suis in ciuitate Dauid, et regnauit Ioatham filius eius pro eo. Anno trigesimo octauo Azarie regis Iuda, regnauit Zacarias filius Ieroboam super Isrel in Samaria sex mensibus, et fecit quod malum est coram Domino [h. in oculis Domini], sicut fecerant patres eius: non recessit a peccatis Ieroboam filii Nabat, qui peccare fecit Isrel. Coniurauit [h. Rebellauit] autem contra eum Sellum filius Iabes. [T. CLXXuIII.] Percussitque eum [a 22Kb] palam [h. in Cablaam], et interfecit, regnauitque pro eo. Reliqua autem uerborum Zacarie, nonne hec  scripta sunt in libro Sermonum dierum regum Isrel? Ipse est sermo Domini, quem locutus est ad Ieu, dicens: Filii [b 1Kb] tui usque ad quartam generationem sedebunt super thronum Isrel. Factumque est ita. Sellum filius Iabes regnauit trigesimo nono anno Azarie regis Iuda: regnauit autem uno mense in Samaria. [T. CLXXIX.] Et ascendit Manahem filius Gaddi de Thersa, uenitque Samariam, et percussit Sellum filium Iabes in Samaria, et interfecit eum, regnauitque pro eo. Reliqua autem uerborum Sellum, et coniuratio [h. rebellio] eius, per quam tetendit [h. qua rebellauit] insidias, nonne hec scripta sunt in libro [c 1Kb] Sermonum dierum regum Isrel? Tunc percussit Manahem Thapsam [h. Thipsa], et omnes qui erant in ea, et terminos eius de Thersa. Noluerant  enim aperire [d 1Kb] ei: et interfecit omnes pregnantes eius, et scidit eas [h. et interfecit omnes, et pregnantes eius scidit]. Anno tricesimo nono Azarie regis Iuda, regnauit Manahem filius Gaddi super Isrel decem annis in Samaria. Fecitque quod erat malum coram Domino [h. in oculis Domini]; non recessit a peccatis Ieroboam filii Nabat, qui peccare fecit Isrel cunctis diebus eius. ueniebat [h. uenit] Phul rex Assyriorum in Thersa [uulg. terram], et dabat Manahem Phul mille talenta argenti, ut esset ei [Ms. tac. ei] in auxilium, et firmaret regnum eius [h. et firmaret regnum in manu eius]. Indixitque [uulg. add. ei] Manahem argentum super Isrel cunctis potentibus et diuitibus, ut daret regi Assyriorum quinquaginta siclos argenti per  singulos: reuersusque est rex Assyriorum, et non est moratus in [e 1Kb] terra. Reliqua autem sermonum Manahem, et uniuersa que fecit, nonne hec scripta sunt in libro Sermonum dierum regum Isrel? [T. CLXXXI.] Et dormiuit Manahem cum patribus suis: regnauitque Phaceia [h. Phacaia] filius eius pro eo. Anno quinquagesimo Azarie regis Iuda, regnauit Phaceia filius Manahem super Isrel in Samaria biennio, et fecit quod erat malum coram Domino [h. in oculis Domini]: non recessit a peccatis Ieroboam filii Nabat, qui peccare fecit Isrel. [T. CLXXXII.] Coniurauit [h. Rebellauit] autem aduersus eum Phacee [h. Pheca] filius Romelie, dux eius et  percussit eum in Samaria in turre domus regie, iuxta Argob, et iuxta Ari, et cum eo quinquaginta uiros [h. uiri] de filiis Galaaditarum, et interfecit eum, regnauitque pro eo. Reliqua autem sermonum Phaceia, et uniuersa que fecit, nonne hec scripta sunt in libro Sermonum dierum regum Isrel? Anno quinquagesimo secundo Azarie regis Iuda, regnauit Phacee filius Romelie super Isrel in Samaria uiginti annis. Et fecit quod malum erat coram Domino [h. in oculis Domini]: non recessit a peccatis Ieroboam filii Nabat, qui peccare fecit Isrel. In diebus Phacee regis Isrel uenit Theglath-Phalasar rex Assur, et cepit Aion, et Abel-Domum-Maacha, et Iane, et Cedes, et Asor, et Galaad, et Galileam, uniuersam terram Nephthali [Ms. Nephthalim], et  transtulit eos in Assyrios. [T.CLXXXIII.] Coniurauit autem, et tetendit insidias Osee filius Ela [h. Rebellauit autem Osee filius Ela] contra Phacee filium Romelie, et percussit eum, et interfecit: regnauitque pro eo uicesimo anno Ioatham filii [a 1Kb] Ozie. Reliqua autem sermonum Phacee, et uniuersa que fecit, nonne hec scripta sunt [h. ecce scripta sunt] in libro Sermonum dierum regum Isrel? [T. CLXXXIu.] Anno secundo Phacee, filii Romelie regis Isrel, regnauit Ioatham filius Ozie regis Iuda. uiginti quinque annorum [h. Filius XXu annorum] erat cum regnare cepisset, et sedecim annis regnauit in Ierusalem: nomen matris eius Ierusa, filia Sadoc. Fecitque quod erat placitum coram Domino [h. in oculis Domini]: iuxta omnia que fecerat Ozias pater  suus, operatus est. uerumtamen excelsa non abstulit [h. non sunt ablata]: adhuc populus immolabat, et adolebat incensum in excelsis: ipse edificauit portam domus Domini sublimissimam. Reliqua autem sermonum Ioatham, et uniuersa [h. non habet], que fecit, nonne hec scripta sunt in libro uerborum dierum regum Iuda? In diebus illis cepit Dominus mittere in Iudam Rasin regem Syrie, et Phacee filium Romelie. [T. CLXXXu.] Et dormiuit Ioatham cum patribus suis, sepultusque est cum eis in ciuitate Dauid patris sui, et regnauit Ahaz filius eius pro eo.

[Cap. XuI.] Anno decimo septimo Phacee filii Romelie, regnauit Ahaz filius Ioatham regis Iuda. [h. Filius] uiginti annorum erat Ahaz cum regnare cepisset, et sedecim annis regnauit in Ierusalem:  non fecit quod erat placitum in conspectu Domini [h. in oculis Domini] Dei [uulg. add. sui], sicut Dauid pater eius. Sed ambulauit in uia regum Isrel. [T. CLXXXuI.] Insuper et filium suum consecrauit, transferens per ignem secundum idola [h. abominationes] Gentium, que dissipauit Dominus coram filiis  Isrel. Immolabat quoque uictimas, et adolebat incensum in excelsis, et in collibus, et sub omni ligno frondoso. Tunc ascendit Rasin rex Syrie, et Phacee filius Romelie rex Isrel, in Ierusalem ad preliandum. Cumque obsiderent Ahaz, non ualuerunt superare eum. In tempore illo restituit Rasin rex Syrie, Ailam [h. Eleth] Syrie, et [b 1Kb] eiecit Iudeos de Aila, et Idumei [c 2Kb] et Syri uenerunt in Ailam, et habitauerunt ibi usque in diem hanc. Misit autem Ahaz nuntios ad Theglath-Phalasar regem Assyriorum [Ms. Syriorum], dicens: Seruus tuus, et filius tuus ego sum: ascende, et saluum me fac de manu regis Syrie, et de manu regis Isrel, qui consurrexerunt aduersum me. Et cum collegisset [h. Et tulit] Ahaz [uulg. tac. Ahaz] argentum et  aurum, quod inuenire potuit in domo Domini, et in thesauris regis, misit [h. et in thesauris domus regis, et misit] regi Assyriorum munera. Qui et acquieuit uoluntati eius: ascendit enim rex Assyriorum in Damascum, et uastauit eam, et transtulit habitatores eius Cyrenen [h. Chira]: Rasin autem interfecit. Perrexitque Ahaz in occursum Theglath-Phalasar regi [Ms. regis] Assyriorum in Damascum. Cumque uidisset altare Damasci, misit rex Ahaz ad Uriam sacerdotem exemplar eius, et similitudinem iuxta omne opus eius. [T. CLXXXuII.] Exstruxitque Urias sacerdos altare: iuxta omnia que preceperat rex Ahaz de Damasco, ita fecit Urias sacerdos, donec ueniret rex Ahaz de Damasco. Cumque uenisset rex de Damasco, uidit altare, et  ueneratus est illud, ascenditque et immolauit holocausta, et sacrificium suum, et libauit libamina, et fudit sanguinem pacificorum, que obtulerat super altare. Porro altare ereum, quod erat coram Domino, transtulit de facie templi, et de loco altaris, et de loco templi Domini: posuitque illud ex latere altaris ad Aquilonem [h. Porro altare eneum, quod erat coram Domino inter altare et domum Domini, transtulit de facie domus: et posuit ex latere altaris ad Aquilonem]. [T. CLXXXuIII.] Precepit quoque rex Ahaz Urie sacerdoti, dicens: Super altare maius offer holocaustum matutinum, et sacrificium uespertinum, et holocaustum regis, et sacrificium eius, et holocaustum uniuersi populi terre, et sacrificia eorum, et libamina eorum, et omnem sanguinem  holocausti, et uniuersum sanguinem uictime super illud effundes: altare uero ereum erit paratum ad uoluntatem meam. Fecit igitur Urias sacerdos iuxta omnia, que preceperat rex Ahaz. Tulit [h. abscidit] autem rex Ahaz celatas bases, et luterem, qui erat desuper, et mare deposuit de bobus  ereis, qui sustentabant illud, et posuit super pauimentum stratum lapide. Musach quoque sabbati, quod [a 1Kb] edificauerat in templo, et ingressum regis exterius, conuertit in templum [h. domum] Domini, propter regem Assyriorum. [T. CLXXXIX.] Reliqua autem uerborum Ahaz, que fecit, nonne hec scripta sunt in libro Sermonum dierum regum Iuda? Dormiuitque Ahaz cum patribus suis, et sepultus est cum eis in ciuitate Dauid, et regnauit Ezechias filius eius pro eo.

[T. CXC, Cap. XuII.] Anno duodecimo Ahaz regis Iuda, regnauit Osee filius Ela in Samaria super Isrel nouem annis. Fecitque malum coram Domino [h. in oculis Domini]: sed non sicut reges Isrel qui ante eum fuerant. Contra hunc ascendit Salmanasar  rex Assyriorum, et factus est ei Osee seruus, reddebatque illi tributa [h. munera]. Cumque deprehendisset rex Assyriorum Osee, quod rebellare nitens misisset nuntios ad [b 2Kb] Sua [h. ad Zo] regem Aegypti, ne prestaret tributa [h. munera] [c 1Kb] regi Assyriorum, sicut singulis annis solitus erat, obsedit eum, et uinctum misit in carcerem. Peruagatusque est omnem terram, et ascendens Samariam, obsedit eam tribus annis. Anno autem nono Osee, cepit rex Assyriorum Samariam, et transtulit Isrel in Assyrios: posuitque eos in Hala, et in Habor iuxta fluuium [h. flumine] Gozan, in ciuitatibus Medorum. [T. CXCI.] Factum est autem, cum peccassent filii Isrel Domino Deo suo, qui eduxerat eos de terra Aegypti, de manu Pharaonis regis Aegypti, coluerunt  [h. timuerunt] deos alienos. Et ambulauerunt iuxta ritum gentium, quas consumpserat Dominus in conspectu filiorum Isrel, et regum Isrel: quia similiter fecerant. Et [d 1Kb] operuerunt filii Isrel uerbis non rectis Dominum Deum suum, et edificauerunt sibi excelsa in cunctis urbibus suis, a turre Custodum usque ad ciuitatem Munitam. Feceruntque sibi statuas [h. titulos], et lucos in omni colle sublimi, et subter omne lignum nemorosum, et adolebant ibi incensum super aras [h. excelsa] in morem gentium, quas transtulerat Dominus a facie eorum: feceruntque [e 1Kb] uerba pessima irritantes Dominum. Et coluerunt immunditias, de quibus preceperat [Ms. precepit] Dominus eis, ne facerent uerbum hoc. Et testificatus est Dominus in Isrel et Iuda, per manum  omnium prophetarum et uidentium, dicens: Reuertimini a uiis uestris pessimis, et custodite precepta mea, et ceremonias, iuxta omnem legem, quam precepi patribus uestris, et sicut misi ad uos  in manu seruorum meorum prophetarum. Qui non audierunt, sed indurauerunt ceruicem suam iuxta ceruicem patrum suorum, qui noluerunt obedire [h. non crediderunt] Domino Deo suo. Et abiecerunt legitima eius, et pactum, quod pepigit cum patribus eorum, et testificationes, quibus testificatus [Ms. contestatus] est eos: secutique sunt uanitates [h. uanitatem], et uane egerunt, et secuti sunt gentes, que erant per circuitum eorum, super quibus preceperat Dominus eis, ut non facerent sicut et ille faciebant. Et dereliquerunt omnia precepta Domini Dei sui: feceruntque sibi conflatiles duos uitulos, et lucos, et adorauerunt uniuersam militiam celi: seruieruntque Baal, et consecrabant [Ms. add. ei] filios suos, et filias suas, per ignem, et diuinationibus  inseruiebant et auguriis, et tradiderunt se, ut facerent malum coram Domino [h. uendiderunt se ut facerent malum in oculis Domini], ut irritarent [Ms. irritauerunt] eum. Iratusque est Dominus uehementer Isreli, et abstulit eos de conspectu suo, et non remansit nisi tribus Iuda tantummodo. Sed nec ipse Iuda custodiuit mandata Domini Dei sui: uerum ambulauit in erroribus Isrel, quos operatus fuerat. Proiecitque Dominus omne semen Isrel, et afflixit eos, et tradidit in manu diripientium, donec proiiceret eos a facie sua: ex eo iam tempore, quo scissus est Isrel a domo Dauid, et constituerunt sibi regem Ieroboam filium Nabat: separauit enim Ieroboam Isrel a Domino, et peccare eos fecit peccatum magnum. Et ambulauerunt filii Isrel in uniuersis peccatis Ieroboam  que fecerat: non recesserunt ab eis, usquequo auferret Dominus Isrel a facie sua, sicut locutus fuerat in manu omnium seruorum suorum prophetarum: translatusque est Isrel de terra sua in Assyrios, usque in diem hanc. [T. CXCII.] Adduxit autem rex Assyriorum de Babylone, et de Cutha, et de Aua [Ms. Hauath], et de Emath, et de Sepharuaim, et collocauit eos in ciuitatibus Samarie pro filiis Isrel: qui possederunt Samariam, et habitauerunt in urbibus eius. Cumque ibi habitare cepissent, non timebant Dominum, et immisit in eos Dominus leones, qui interficiebant eos. Nuntiatumque est regi Assyriorum, et dictum: Gentes, quas transtulisti, et habitare fecisti in ciuitatibus Samarie, ignorabant legitima Dei terre, et immisit in eos  Dominus [h. non habet] leones, et ecce interficiunt eos, eo quod ignorent ritum Dei terre. Precepit autem rex Assyriorum, dicens: Ducite illuc unum de sacerdotibus, quos inde captiuos adduxistis, et uadat,  et habitet cum eis, et doceat eos legitima Dei terre. Igitur cum uenisset unus de sacerdotibus his, qui captiui ducti fuerant de Samaria, habitauit in Beth-El, et docebat eos quomodo colerent Dominum. Et unaqueque gens fabricata est Deum suum: posueruntque eos in fanis excelsis, que fecerant Samarite, gens et gens in urbibus suis, in quibus habitabant. uiri enim Babylonii fecerunt Sochoth-Benoth: uiri autem Chutei [Ms. Chuteni] fecerunt Nergel, et uiri de Emath fecerunt Asima. Porro Auei [Ms. Euei] fecerunt Nebaaz et Tharthac [Ms. Therthac]. Hi autem qui erant de Sepharuaim comburebant filios suos igni, Adramelech et Anamelech diis Sepharuaim: et nichilominus colebant Dominum. Fecerunt sibi de nouissimis sacerdotes excelsorum,  et ponebant eos in fanis [Ms. finibus] sublimibus. Et cum Dominum colerent, diis quoque suis seruiebant iuxta consuetudinem gentium, de quibus translati fuerant Samariam: usque in presentem diem morem sequuntur antiquum. [T. CXCIII.] Non timent Dominum, neque custodiunt ceremonias eius, iudicia, et legem, et mandatum, quod preceperat Dominus filiis Iacob, quem cognominauit Isrel, et percusserat cum eis pactum, et mandauerat eis, dicens: Nolite timere deos alienos, et non adoretis eos, neque colatis eos [Ms. tac. eos], et non immoletis eis: sed Dominum Deum uestrum [h. non habet], qui eduxit uos de terra Aegypti in fortitudine magna, et in brachio extento: ipsum timete, et illum adorate, et ipsi immolate. Ceremonias quoque  et iudicia, et legem, et mandatum, quod scripsit uobis, custodite, ut faciatis cunctis diebus, et non timeatis deos alienos. Et pactum, quod [a 1Kb] percussit uobiscum, nolite obliuisci: nec colatis deos alienos, sed Dominum Deum uestrum timete [h. et non timeatis deos alienos, sed Dominum Deum uestrum timete], et ipse eruet uos de manu omnium inimicorum uestrorum. Illi uero non audierunt; sed iuxta consuetudinem suam pristinam perpetrabant. Fuerunt igitur gentes iste timentes quidem Dominum, sed nichilominus et idolis suis seruientes [Ms. seruiebant]: nam et filii eorum, et nepotes, sicut fecerunt patres [Ms. parentes] sui, ita faciunt usque in presentem diem.

[T. CXCIu, Cap. XuIII.] Anno tertio Osee filii Ela regis Isrel, regnauit Ezechias filius Ahaz regis  Iuda. uiginti [h. Filius XXu] quinque annorum erat, cum regnare cepisset, et uiginti nouem annis regnauit in Ierusalem: nomen matris eius Abi filia Zacarie. Fecitque quod erat [b 1Kb] bonum coram Domino [h. in oculis Domini], iuxta omnia que fecerat Dauid  pater eius [Ms. suus]. [T.CXCu.] Ipse dissipauit excelsa, et contriuit statuas [h. titulos], et succidit lucos, confregitque serpentem eneum [Ms. ereum], quem fecerat Moses: siquidem usque ad illud tempus filii Isrel adolebant ei incensum: uocauitque nomen eius [c 1Kb] Naasthan. In Domino Deo Isrel sperauit: itaque post eum non fuit similis ei de cunctis regibus Iuda, sed neque in his qui ante eum fuerunt: et adhesit Domino, et non recessit a uestigiis eius, fecitque [h. custodiuitque] mandata eius, que preceperat Dominus Mosi. Unde et erat Dominus cum eo, et in cunctis, ad que procedebat, sapienter se agebat. Rebellauit quoque contra regem Assyriorum, et non seruiuit ei. Ipse percussit Philistheos usque Gazam, et omnes terminos eorum, a turre  Custodum usque ad ciuitatem Munitam [Ms. muratam]. Anno quarto regis Ezechie, qui erat annus septimus Osee filii Ela regis Isrel, ascendit Salmanasar rex Assyriorum in [Ms. tacet in] Samariam, et oppugnauit eam, et cepit. Nam post annos tres, anno sexto Ezechie, id est nono anno [Ms. tacet anno] Osee regis Isrel, capta est Samaria, et transtulit rex Assyriorum Isrel in Assyrios, collocauitque eos in Hala et in Habor fluuiis Gozan [Ms. Gazan] in ciuitatibus [h. et in ciuitatibus] Medorum: quia non audierunt uocem Domini Dei sui, sed pretergressi sunt pactum eius: omnia que preceperat Moses seruus Domini, non audierunt, neque fecerunt. [T. CXCuI.] Anno quarto decimo regis Ezechie, ascendit Sennacherib [d 1Kb] rex Assyriorum ad  uniuersas ciuitates Iuda munitas, et cepit eas. Tunc [Ms. Et nunc] misit Ezechias rex Iuda nuntios ad regem Assyriorum in [Ms. tac. in] Lachis, dicens: Peccaui, recede a me, et omne, quod imposuerimus mihi, feram. Indixit itaque rex Assyriorum Ezechie regi Iude trecenta talenta argenti, et triginta talenta auri. Deditque Ezechias omne argentum quod repertum fuerat in domo Domini, et in thesauris regis [h. et in thesauris domus regis]. In tempore illo confregit Ezechias ualuas templi Domini, et laminas auri [h. non habet], quas ipse affixerat, et dedit eas regi Assyriorum. Misit autem rex Assyriorum Tharthan, et Rabsaris, et Rabsacen [Ms. Rabsachen] de Lachis ad regem Ezechiam, cum manu ualida, Ierusalem: qui cum ascendissent, uenerunt Ierusalem,  et steterunt iuxta aqueductum piscine superioris, que est in uia Agri fullonis. uocaueruntque regem: egressus est autem ad eos Eliacim filius Helcie prepositus domus, et Sobna scriba, [e 1Kb] et Ioahe filius Asaph a commentariis. Dixitque ad  eos Rabsaces: Loquimini Ezechie: Hec dicit rex magnus, rex Assyriorum: que est ista fiducia qua niteris? Forsitan inisti consilium, ut prepares te ad prelium. In quo confidis, ut audeas rebellare? an speras [h. In quo confidisti, ut ausus fuisses rebellare mihi? sperasti] in baculo arundineo atque confracto Aegypto, super quem, si incubuerit homo, comminutus ingredietur [uulg. ingreditur] manum eius, et perforabit eam? sic est Pharao rex Aegypti omnibus, qui confidunt in eo [Ms. et uulg. se]. Quod si dixeritis mihi: In Domino Deo nostro habemus fiduciam, nonne iste est, cuius abstulit Ezechias excelsa et altaria, et precepit Iude et Ierusalem: Ante altare hoc adorabitis in Ierusalem? Nunc igitur transite ad dominum meum regem Assyriorum, et dabo  uobis duo millia equorum, et uidete an habere ualeatis ascensores eorum. Et quomodo potestis resistere ante unum satrapam [h. uno satrape] de seruis domini mei minimis? An fiduciam habes in Aegypto propter currus et equites? Numquid sine Domini uoluntate ascendi ad locum istum, ut demoliar [Ms. et uulg. demolirer] eum? Dominus dixit mihi: Ascende ad terram hanc, et demolire eam. Dixerunt autem, Eliacim filius Helcie, et Sobna [h. Sebna], et Ioahe, Rabsaci: Precamur ut loquaris nobis seruis tuis Syriace: siquidem intelligimus hanc linguam, et non loquaris nobis Iudaice, audiente populo, qui est super murum. Responditque eis Rabsaces: Numquid ad dominum tuum, et ad te misit me dominus meus, ut loquerer sermones hos, et non [a 1Kb] potius ad uiros,  qui sedent super murum, ut comedant stercora sua, et bibant urinam suam uobiscum? Stetitque itaque Rabsaces, et clamauit uoce magna Iudaice, et ait: Audite uerba regis magni, regis Assyriorum. Hec dicit rex: Non uos seducat Ezechias: non enim poterit eruere uos de manu mea. Neque fiduciam uobis tribuat super Domino, dicens: Eruens liberabit nos Dominus, et non tradetur ciuitas hec in manu regis Assyriorum. Nolite audire Ezechiam. Hec enim dicit rex Assyriorum: Facite mecum quod uobis est utile et egredimini ad me, et comedet unusquisque de uinea sua, et de ficu sua, et bibetis aquas de cisternis uestris: donec ueniam, et transferam uos in terram, que similis terre uestre est, in terram fructiferam, et fertilem uini, terram panis et uinearum, terram  oliuarum, et olei ac mellis: et uiuetis, et non moriemini. Nolite audire Ezechiam, qui uos decipit, dicens: Dominus liberabit nos. Numquid liberauerunt dii gentium terram suam de manu regis Assyriorum? Ubi est Deus Emath, et Arphad? ubi est [Ms. tac. est] Deus Sepharuaim, [b 1Kb] Ana et Aua? numquid liberauerunt Samariam [c 1Kb] de manu mea? Quinam illi sunt in uniuersis diis terrarum,qui eruerunt regionem suam de manu mea, ut possit eruere Dominus Ierusalem de manu mea? Tacuit itaque populus, et non respondit ei quidquam: siquidem preceptum  regis acceperant, ut non responderent ei. uenitque Eliacim [Ms. Eliachim] filius Helcie, prepositus domus, et Sobna scriba, et Iohe filius Asaph a commentariis, ad Ezechiam, scissis uestibus, et nuntiauerunt ei uerba Rabsacis.

[C. CXCuII, Cap. XIX.] Que cum audisset Ezechias rex [Ms. tac. rex], scidit uestimenta sua, et opertus est sacco, ingressusque est domum Domini. Et misit Eliacim prepositum domus, et Sobnam scribam, et senes de sacerdotibus, opertos saccis, ad Isaiam prophetam filium Amos. Qui dixerunt: Hec dicit Ezechias: Dies tribulationis, et increpationis, et blasphemie, dies iste; uenerunt filii usque ad partum, et uires non habet parturiens. Si forte audiat Dominus Deus tuus uniuersa uerba Rabsacis,  quem misit rex Assyriorum dominus suus, ut exprobraret Deum uiuentem, et argueret uerbis, que audiuit Dominus Deus [Ms. tac. Deus] tuus, et fac [h. leua] orationem pro reliquiis, que reperte sunt: uenerunt ergo serui regis Ezechie ad Isaiam. [T. CXCuIII.] Dixitque eis Isaias: Hec dicetis domino uestro: Hec dicit Dominus: Noli timere a facie sermonum, quos audisti, quibus blasphemauerunt pueri regis Assyriorum me. Ecce, ego immittam [h. dabo] ei spiritum, et audite nuntium, et reuertetur in terram suam,et deiiciam eum gladio in terra sua. [T. CXCIX.] Reuersus est igitur Rabsaces, et inuenit regem Assyriorum expugnantem Lobnam [h. Libna]: audierat enim quod recessisset de Lachis. Cumque audisset de Tharaca rege  Aethiopie, dicentes: Ecce, egressus est ut pugnet aduersum te: et iret contra eum, misit nuntios [h. reuersus misit nuntios] ad Ezechiam, dicens: Hec dicite Ezechie regi Iuda: Non te seducat Deus tuus, in quo habes fiduciam; neque dicas: Non tradetur Ierusalem in manus regis Assyriorum. Tu enim ipse audisti que fecerunt [Ms. fecerint] reges Assyriorum uniuersis terris, quomodo uastauerunt eas: num ergo solus poteris liberari? Numquid liberauerunt dii gentium singulos, quos uastauerunt patres mei, Gozan uidelicet, et Aran, et Reseph, et filios Eden, qui erant in Thelassar [Ms. Thalassar]. Ubi est rex Emath, et rex Arphad, et rex ciuitatis Sepharuaim, Ana et Aua? Itaque cum accepisset Ezechias litteras [h. libros] de manu nuntiorum, et legisset eas,  ascendit in domum Domini, et expandit eas coram Domino, et orauit in conspectu eius, dicens: Domine Deus Isrel, qui sedes super cherubim, tu es Deus solus regum omnium terre: tu fecisti celum et terram. Inclina aurem tuam, et audi: aperi, Domine [Ms. tac. Domine], oculos tuos, et uide, et audi omnia uerba Sennacherib, qui misit ut exprobraret nobis [h. non habet] Deum uiuentem. uere, Domine, dissipauerunt reges Assyriorum gentes, et terras omnium. Et miserunt [h. dederunt] deos eorum in igne: non enim erant dii, sed opera manuum  hominum ex ligno et lapide, et perdiderunt eos. Nunc igitur, Domine Deus noster, saluos nos fac de manu eius, ut sciant omnia regna terre, quia tu es Dominus Deus solus. [T. CC.] Misit autem Isaias filius Amos ad Ezechiam, dicens: Hec dicit Dominus Deus Isrel: Que deprecatus es me super Sennacherib rege Assyriorum, audiui. Iste est sermo, quem locutus est Dominus de eo: Spreuit te, et subsannauit te [Ms. tac. te], uirgo filia Sion: post tergum tuum caput mouit, filia Ierusalem. Cui exprobrasti, et quem blasphemasti? contra quem exaltasti uocem [uulg. add. tuam], et eleuasti in excelsum oculos tuos? contra sanctum Isrel. Per manum seruorum tuorum exprobrasti Domino, et dixisti: In multitudine curruum meorum, ascendi [h. ego  ascendi] excelsa montium in summitate Libani, et succidi [h. latere Libani et succidam] sublimes cedros eius, et electas abietes illius. Et ingressus sum usque ad terminos eius [h. Et ingrediar habitaculum termini eius], et [Ms. tac. et] saltum Charmeli eius [a 1Kb] ego succidi [h. fodi]. Et bibi aquas alienas, et siccaui uestigiis pedum meorum omnes aquas clausas. Numquid non audisti quid ab initio fecerim? Ex diebus antiquis plasmaui illud; et nunc adduxi: eruntque in ruinam collium pugnantium ciuitates munite. Et qui sedent in eis, humiles manu, contremuerunt et confusi sunt, facti sunt quasi fenum agri, et uirens herba tectorum, que arefacta est antequam ueniret ad maturitatem. Habitaculum tuum, et egressum tuum, et [b 1Kb] introitum tuum, et  uiam tuam [h. non habet] ego presciui et furorem tuum, contra me. Insanisti [h. Eo quod insanisti] in me, et superbia tua ascendit in aures meas: ponam itaque [h. non habet] circulum in naribus tuis, et camum [h. frenum] in labiis [Ms. labris] tuis, et reducam te in uiam, per quam uenisti. Tibi autem, Ezechia [h. non habet], hoc erit signum: Comede hoc anno quod repereris; in secundo autem anno, que sponte nascuntur [Ms. nascentur]; porro in anno tertio seminate et metite [h. Comede hoc anno que sponte nascuntur, et in anno secundo pomis uescere: in anno autem tertio seminate et metite]: plantate uineas, et comedite fructum earum. Et quodcumque reliquum fuerit de domo Iuda, mittet radicem deorsum, et faciet fructum sursum. De  Ierusalem quippe egredientur reliquie, et quod saluetur de monte Sion: zelus Domini exercituum faciet hoc. Quamobrem hec dicit Dominus de rege Assyriorum: Non ingredietur urbem hanc, nec mittet in eam sagittam, nec occupabit eam clypeus, nec circumdabit eam munitio. Per uiam, qua uenit,  reuertetur, et ciuitatem hanc non ingredietur, dicit Dominus. Protegamque urbem hanc, et saluabo eam propter me, et propter Dauid seruum meum. Factum est igitur in nocte illa, uenit angelus Domini, et percussit in castris Assyriorum centum octoginta quinque millia. Cumque diluculo surrexisset, uidit omnia corpora mortuorum [h. diluculo surrexissent, ecce omnes corpora mortuorum], et recedens abiit, et reuersus est Sennacherib rex Assyriorum, et mansit in Niniue. Cumque adoraret in templo [h. domo] Nesroch [Ms. Neserath] deum suum, Adramelech [Ms. Adarmelech] et Sarazar filii eius percusserunt eum gladio, fugeruntque in terram Armeniorum, et regnauit Esaraddon [Ms. Aseraddon] filius eius pro eo.

 [T. CCI, Cap. XX.] In diebus illis egrotauit Ezechias usque ad mortem, et uenit ad eum Isaias filius Amos, propheta, dixitque ei: Hec dicit Dominus [Ms. et uulg. add. Deus]: Precipe domui tue: morieris enim tu [Ms. tac. tu], et non uiues. Qui conuertit faciem suam ad parietem, et orauit Dominum, dicens: Obsecro, Domine, memento [uulg. add. queso] quomodo ambulauerim coram te in ueritate, et in corde perfecto, et quod placitum est coram te [h. in oculis tuis] fecerim. Fleuit itaque Ezechias fletu magno. [T. CCII.] Et antequam egrederetur Isaias mediam partem atrii, factus est sermo Domini ad eum, dicens: Reuertere, et dic Ezechie duci populi mei: Hec dicit Dominus Deus Dauid patris tui: Audiui orationem tuam, uidi [c 1Kb] lacrymas  tuas; et ecce sanaui te, die tertio ascendes templum [h. domum] Domini. Et addam diebus tuis quindecim annos: sed et de manu regis Assyriorum liberabo te, et ciuitatem hanc, et protegam urbem istam propter me, et propter Dauid seruum meum. Dixit Isaias: Afferte massam ficorum. Quam cum attulissent, et posuissent super ulcus eius, curatus est. Dixerat [h. Dixit] autem Ezechias ad Isaiam: Quod erit signum, quia Dominus me sanabit, et quia ascensurus sum die tertia [Ms. add. in] templum [h. domum] Domini? Cui ait Isaias: Hoc erit signum a Domino, quod facturus sit Dominus sermonem, quem locutus est: uis ut ascendat [Ms. accedat] umbra decem lineis [h. gradibus], an ut reuertatur totidem gradibus? Et ait Ezechias: Facile  est, umbram crescere decem lineis [h. gradibus]: nec hoc uolo, ut fiat, sed ut reuertatur retrorsum decem gradibus. Inuocauit itaque Isaias propheta Dominum, et reduxit umbram per lineas [h. gradus], quibus iam descenderat in horologio [h. gradibus] Ahaz, retrorsum decem gradibus. [T. CCIII.] In tempore  illo misit Berodach Baladan [Ms. tac. Baladan], filius Baladan, rex Babyloniorum, litteras [h. libros] et munera ad Ezechiam: audierat enim quod egrotasset Ezechias. Letatus est autem in aduentu eorum Ezechias, et ostendit [h. Audito autem aduentu eorum, Ezechias ostendit] eis domum aromatum, et aurum et argentum, et pigmenta uaria [h. non habet], unguenta quoque [h. unguentum quoque optimum], et domum uasorum suorum, et omnia que habere poterat in thesauris suis. Non fuit quidquam [Ms. tac. quidquam] quod non monstraret eis Ezechias in domo sua, et in omni potestate sua. uenit autem Isaias propheta ad regem Ezechiam, dixitque ei: Quid dixerunt uiri isti? aut unde uenerunt ad te? Cui ait Ezechias: De terra longinqua uenerunt [uulg.  add. ad me], de Babylone. At ille respondit: Quid uiderunt in domo tua? Ait Ezechias: Omnia que sunt in domo mea, uiderunt: nichil est quod non monstrauerim eis in thesauris meis. [T. CCIu]. Dixit itaque Isaias Ezechie: Audi sermonem Domini: Ecce dies uenient, et auferentur omnia, que sunt in domo tua, et que condiderunt patres tui [a 1Kb] usque in diem hanc, in Babylonem: non remanebit quidquam, ait Dominus. Sed et de filiis tuis qui egredientur ex te, quos generabis, tollent [Ms. et uulg. tollentur] et erunt eunuchi in palatio [h. templo] regis Babylonis. Dixitque Ezechias ad Isaiam: Bonus sermo Domini, quem locutus es: sit pax et ueritas in diebus meis. Reliqua autem sermonum Ezechie, et omnis fortitudo eius, et quomodo fecerit piscinam,  et aque ductum, et introduxerit aquas in ciuitatem, nonne hec scripta sunt in libro Sermonum dierum regum Iuda? [T. CCu.] Dormiuitque Ezechias cum patribus suis, et regnauit Manasses filius eius pro eo.

[Cap. XXI.] Duodecim annorum erat Manasses cum regnare cepisset, et quinquaginta quinque annis regnauit in Ierusalem: nomen matris eius Aphsiba [Ms. Absiba]. Fecitque malum in conspectu Domini [h. in oculis Domini], iuxta idola [h. abominationes] gentium, quas deleuit Dominus a facie filiorum Isrel. Conuersusque est, et edificauit excelsa, que dissipauerat [Ms. dissipauit] Ezechias pater eius, et erexit aras Baal, et fecit lucos [h. lucum] sicut fecerat Ahab rex Isrel, et adorauit omnem militiam celi, et coluit eam. Exstruxitque  aras in domo Domini, de qua dixit Dominus: In Ierusalem ponam nomen meum. Et exstruxit altaria uniuerse militie celi in duobus atriis templi [h. domus] Domini. Et transduxit filium suum per ignem, et ariolatus est, et obseruauit auguria, et fecit pythones, et aruspices multiplicauit, ut faceret malum coram Domino [h. in oculis] Domini, et irritaret eum. Posuit quoque idolum luci, quem fecerat in templo [h. domo] Domini [h. non habet] super quod [b 9Kb] locutus est Dominus ad Dauid, et ad Salomonem filium eius: In templo hoc [h. in domo hac], et in Ierusalem, quam elegi de cunctis tribubus Isrel, ponam nomen meum in sempiternum. Et ultra non faciam commoueri pedem Isrel de terra, quam dedi patribus eorum, [c 1Kb] sic tamen si custodierint opere  [uulg. opera] omnia que precepi eis, et uniuersam legem, quam mandauit eis seruus meus Moses. Illi uero non audierunt: sed seducti sunt a Manasse, ut facerent malum super gentes, quas contriuit Dominus a facie filiorum Isrel. Locutusque est Dominus in manu seruorum suorum prophetarum, dicens: Quia fecit Manasses rex Iuda abominationes istas pessimas, super omnia que fecerunt Amorrhei ante eum, et peccare fecit etiam Iudam in immunditiis suis. [T. CCuI.] Propterea hec dicit Dominus Deus Isrel: Ecce ego inducam mala [Ms. malum] super Ierusalem et Iudam: ut quicumque audierit, tinniant ambe aures eius. Et extendam super Ierusalem funiculum Samarie, et pondus domus Ahab, et delebo Ierusalem, sicut deleri solent [d 2Kb] tabule [h. solet  ampulla]; delens uertam, et ducam crebrius stylum [h. non habet] super faciem eius. Dimittam uero reliquias hereditatis mee, et tradam eas in manus [Ms. manu] inimicorum eius: eruntque in uastitatem, et in rapinam cunctis aduersariis suis: eo quod fecerint malum coram me [h. in oculis meis] et perseuerauerint irritantes me, ex die qua egressi sunt patres eorum ex Aegypto, usque ad diem hanc. Insuper et sanguinem innoxium fudit Manasses multum nimis, donec impleret Ierusalem usque ad os: absque peccatis suis [h. peccato suo], quibus peccare fecit Iudam, ut faceret malum coram Domino [h. in oculis Domini]. Reliqua autem sermonum Manasse, et uniuersa que fecit, et peccatum eius quod peccauit, nonne hec scripta  sunt in libro Sermonum dierum regum] Iuda? Iuda? [T. CCuII.] Dormiuitque Manasses cum patribus suis, et sepultus est in horto domus sue, in horto [a 1Kb] Aza [Mss. et uulg. Oza], et regnauit Amon filius eius pro eo. uiginti duorum annorum erat Amon cum regnare cepisset: duobus quoque annis regnauit in Ierusalem. Nomen matris eius Messalemeth [h. Messelemeth] filia Harus de Ietaba. Fecitque malum in conspectu Domini [h. in oculis Domini], sicut fecerat Manasses pater eius. Et ambulauit in omni uia per quam ambulauerat pater eius; seruiuitque immunditiis [h. sordibus], quibus seruierat pater eius, et adorauit eas, et dereliquit Dominum Deum patrum suorum, et non ambulauit in uia Domini. [T. CCuIII.] Tetenderuntque ei [Ms. tacet ei] insidias  serui sui [h. Rebellaueruntque ei serui sui], et interfecerunt regem in domo sua. Percussit autem populus terre omnes, qui coniurauerant contra regem Amon, et constituerunt sibi regem Iosiam filium eius pro eo. Reliqua autem sermonum Amon que fecit, nonne hec scripta sunt in libro Sermonum dierum regum Iuda? Sepelieruntque eum [Sepeliuitque eum] in sepulcro suo, in horto Aza, et regnauit Iosias filius eius pro eo.

[Cap. XXII.] Octo annorum erat Iosias cum regnare cepisset, et triginta uno anno regnauit in Ierusalem: nomen matris eius Idida, filia Adaia de Besecath. Fecitque quod placitum erat coram Domino [h. in oculis Domini], et ambulauit per omnes uias Dauid patris sui: non declinauit ad dexteram, siue ad  sinistram [T. CCIX]. Anno autem octauo decimo regis Iosie, misit rex Saphan filium [b 1Kb] Assia, filii Messulam, scribam templi Domini, dicens ei: uade ad Helciam sacerdotem magnum, ut confletur pecunia, que illata est in templum [h. domum] Domini, quam collegerunt ianitores [uulg. add. templi] a populo, deturque fabris per prepositos in domo Domini: qui et distribuant [Mss. distribuent] eam his qui operantur in templo [h. domo] Domini, ad instauranda sartatecta templi [h. domus]: tignariis uidelicet et cementariis, et iis qui interrupta componunt, et ut emantur ligna, et lapides de lapicidinis ad instaurandum templum [h. domum]. uerumtamen non supputetur eis argentum quod accipiunt, sed in potestate habeant, et [uulg. tac. et] in fide [h. uerumtamen  non supputetur argentum his qui accipiunt quia in fide]. [T. CCX.] Dixit autem Helcias pontifex ad Saphan scribam: librum Legis reperi in domo Domini: deditque Helcias uolumen [h. librum] Saphan, qui et legit illud. uenit quoque Saphan scriba ad regem, et renuntiauit ei [h uerbum] quod preceperat, et ait: Conflauerunt serui tui pecuniam, que reperta est domo Domini [h. non habet]: et dederunt, ut distribueretur  fabris a prefectis operum templi [h. domus] Domini. Narrauitque [h. Nuntiauitque] Saphan scriba regi, dicens: Librum dedit mihi Helcias sacerdos. Quem cum legisset Saphan coram rege, et audisset rex uerba libri Legis Domini [h. non habet], scidit uestimenta sua. Et precepit Helcie sacerdoti, et Ahicam filio Saphan, et Achobor filio Micha, et Saphan scribe, et Asaie seruo regis, dicens: Ite et consulite Dominum super me et super populo et [c 1Kb] super omni Iuda [h. et super re . . . et Iuda], de uerbis uoluminis istius, quod inuentum est: magna enim ira Domini succensa est contra nos, quia non audierunt patres nostri uerba libri huius, ut facerent omne quod scriptum est nobis. Ierunt itaque, Helcias sacerdos et Ahicam, et Achobor, et Saphan, et Asaia,  ad Holdam propheten, uxorem Sellum, filii [d 1Kb] Thecue [h. Thiteua], filii Araas custodis uestium, que habitabat in Ierusalem in Secunda: locutique sunt ad eam. Et illa respondit eis: Hec dicit Dominus Deus Isrel: Dicite uiro, qui misit uos ad me: Hec dicit Dominus: Ecce, ego adducam mala super locum hunc, et super habitatores eius, omnia uerba Legis [h. libri] que legit rex Iuda: quia dereliquerunt me, et sacrificauerunt diis alienis, irritantes me in cunctis operibus manuum suarum, et succendetur indignatio mea in loco hoc, et non exstinguetur: Regi autem Iuda, qui misit uos ut consuleretis Dominum, sic dicetis: Hec dicit Dominus Deus Isrel: Pro eo quod audisti uerba uoluminis [h. non habet], et perterritum est cor tuum, et humiliatus es coram Domino,  auditis sermonibus contra locum istum, et habitatores eius, quod [Mss. duo] uidelicet fierent in stuporem et in maledictum, et scidisti uestimenta tua, et fleuisti coram me, et ego audiui, ait Dominus: idcirco colligam te ad patres tuos, et colligeris ad sepulcrum tuum in pace, ut non uideant oculi tui omnia mala, que inducturus sum super locum istum.

[T. CCXI, Cap. XXIII.] Et renuntiauerunt regi quod dixerat. Qui misit: et congregati sunt ad eum omnes senes Iuda et Ierusalem. Ascenditque rex templum [h. domum] Domini, et omnes uiri Iuda, uniuersique qui habitabant [Ms. habitant] in Ierusalem, cum eo sacerdotes et prophete, et omnis populus a paruo usque ad magnum: legitque cunctis audientibus omnia uerba libri federis, qui inuentus est in domo  Domini. Stetitque rex super gradum [h. columnam], et fedus percussit coram Domino, ut ambularent post Dominum, et custodirent precepta eius, et testimonia, et ceremonias, in omni corde, et in tota anima, et suscitarent uerba federis huius, que scripta erant in libro illo: acquieuitque populus pacto. Et precepit rex Helcie pontifici et sacerdotibus secundi ordinis, et ianitoribus, ut proiicerent de  templo Domini omnia uasa, que facta fuerant Baal, et luco [Ms. et uulg. in luco], et uniuerse militie celi, et combussit ea foris Ierusalem in conualle Cedron, et tulit puluerem eorum in Beth-El. Et deleuit aruspices [h. sacerdotes] quos posuerant reges Iuda ad sacrificandum in excelsis per ciuitates Iuda, et in circuitu Ierusalem, et eos, qui adolebant incensum Baal, et soli, et lune, et duodecim signis, et omni militie celi. Et efferri fecit lucum de domo Domini foras Ierusalem in conualle Cedron, et combussit eum ibi, et redegit in puluerem, et proiecit super sepulcra [Ms. sepulcrum] uulgi. Destruxit quoque ediculas examinatorum, que erant in domo Domini, pro quibus mulieres texebant quasi [h. non habet] domunculas luci. Congregauitque omnes sacerdotes  de ciuitatibus Iuda, et contaminauit excelsa, ubi sacrificabant [h. adolebant] sacerdotes, de Gabbaa [Ms. Gaba] usque Ber-Sabee, et destruxit aras [h. in excelsa] portarum in introitu ostii Iosue principis ciuitatis, quod erat ad sinistram porte ciuitatis. uerumtamen non ascendebant sacerdotes excelsorum ad altare Domini in Ierusalem: sed tantum comedebant azyma in medio fratrum suorum. Contaminauit quoque [a 6Kb] Topheth, quod est in conualle filii Ennom, ut nemo consecraret filium suum aut filiam per ignem, Moloch. Abstulit quoque equos, quos dederant reges Iude, soli, in introitu templi [h. domus] Domini iuxta exedram Nathan Melech eunuchi, qui erat in [b 1Kb] Pharurim: currus autem solis combussit igni. Altaria quoque, que erant super tecta cenaculi,  Ahaz, que fecerant reges Iuda, et altaria que fecerat Manasses in duobus atriis templi [h. domus] Domini, destruxit rex, et cucurrit inde, et dispersit cinerem eorum in torrentem Cedron. Excelsa quoque que erant in [h. contra] Ierusalem ad dexteram partem montis Offensionis, que edificauerat Salomon rex Isrel Astaroth idolo [h. contaminationi] Sidoniorum, et Chamos offensioni Moab, et Melchom abominationi filiorum Ammon, polluit rex. Et contriuit statuas [h. titulos], et succidit lucos: repleuitque loca eorum ossibus mortuorum. Insuper et altare, quod erat in Beth-El, excelsum [uulg. et excelsum], quod fecerat Ieroboam filius Nabat, qui peccare fecit Isrel, et altare illud, excelsum destruxit, atque combussit, et comminuit in puluerem, succenditque  etiam lucum. Et conuersus Iosia, uidit ibi sepulcra, que erant in monte; misitque, et tulit ossa de sepulcris, et combussit ea super altare, et polluit illud iuxta uerbum Domini, quod locutus est [h. acclamauit] uir Dei, qui predixerat uerba hec. [T. CCXII.] Et ait: Quis est titulus ille, quem uideo? Responderuntque ei ciues illius urbis: Sepulcrum est [hominis h. uiri] Dei, qui uenit de Iuda, et predixit uerba  hec, que fecisti super altare Beth-El. Et ait: Dimitte eum, nemo commoueat ossa eius. Et intacta manserunt ossa illius, cum ossibus prophete qui uenerat de Samaria [h. Liberauerunt Ossa eius, ossa prophete, qui uenerat de Samaria]. Insuper et omnia fana excelsorum que erant in ciuitatibus Samarie, que fecerant reges Isrel ad irritandum Dominum, abstulit Iosias, et fecit eis, secundum omnia opera que fecerat in Beth-El. Et occidit uniuersos sacerdotes excelsorum, qui erant ibi super altaria, et combussit ossa humana super ea: reuersusque est Ierusalem. [T. CCXIII.] Et precepit omni populo, dicens: Facite Phase Domino Deo uestro, secundum quod scriptum est in libro federis huius. Nec enim factum est Phase tale a diebus iudicum, qui iudicauerunt  Isrel, et omnium dierum regum Isrel, et regum Iuda, sicut in octauo decimo anno regis Iosie factum est Phase istud Domino [Ms. add. Deo] in Ierusalem. Sed et pythones, et ariolos, et figuras idolorum, et immunditias, abominationesque, que fuerant in terra Iuda et Ierusalem, abstulit Iosias: ut statueret uerba legis, que scripta sunt in libro, quem inuenit Helcias sacerdos in templo [h. domo] Domini. Similis illi [Ms. tacet illi] non fuit ante eum rex, qui reuerteretur ad Dominum in omni corde suo, et in tota anima sua, et in uniuersa uirtute sua, iuxta omnem legem Mosi: neque post eum surrexit similis illi. uerumtamen non est auersus Dominus ab ira furoris sui magni, quo iratus est furor eius contra Iudam propter irritationes, quibus prouocauerat eum Manasses.  Dixit itaque Dominus: Etiam Iudam auferam a facie mea, sicut abstuli Isrel, et proiiciam ciuitatem hanc, quam elegi, Ierusalem, et domum de qua dixi: Erit nomen meum ibi. Reliqua autem uerborum [uulg. sermonum] Iosie, et uniuersa que fecit, nonne hec scripta sunt in libro uerborum dierum regum Iuda? [T. CCXIu.] In diebus eius ascendit Pharao Necho, rex Aegypti, contra regem Assyriorum, ad flumen Euphraten, et abiit Iosias rex in occursum eius, et occisus est in Mageddo, cum uidisset eum. Et portauerunt eum serui sui mortuum de Mageddo, et pertulerunt in Ierusalem, et sepelierunt eum in sepulcro suo. Tulitque populus terre Ioahaz filium Iosie, et unxerunt eum, et constituerunt eum regem pro patre suo. uiginti trium  annorum erat Ioahaz cum regnare cepisset, et tribus mensibus regnauit in Ierusalem; nomen matris eius [c 1Kb] Amital [h. Amutal], filia Ieremie, de Lobna [h. Libna]. Et fecit malum coram [h. in oculis] Domino, iuxta omnia que fecerant patres eius. [T. CCXu.] uinxitque eum Pharao Necho in Rebla, que est in terra Emath, ne regnaret in Ierusalem, et imposuit mulctam terre, centum talentis argenti  et talento auri. Regemque constituit Pharao Necho Eliacim filium Iosie pro Iosia patre eius: uertitque nomen eius [a 17Kb] Ioiacim. Porro Ioahaz tulit, et duxit in Aegyptum [h. et mortuus est ibi. Sic uulg.] Argentum autem et aurum dedit Ioiacim Pharaoni, cum indixisset terre [Ms. tacet terre] per singulos, ut conferretur iuxta preceptum Pharaonis, et unumquemque secundum uires suas exegit, tam argentum quam aurum de populo terre, ut daret Pharaoni Necho. uiginti quinque annorum erat Ioiacim cum regnare cepisset, et undecim annis regnauit in Ierusalem: nomen matris eius [b 1Kb] Zebida filia Phadaia de Ruma. Et fecit malum coram Domino [h. in oculis Domini], iuxta omnia que fecerant patres eius.

[Cap. XXIu.] In diebus eius ascendit Nabuchodonosor,  rex Babylonis, et factus est ei Ioiacim seruus tribus annis, et rursum rebellauit [Ms. bellauit] contra eum. Immisitque ei Dominus latrunculos Chaldeorum, et latrunculos Syrie, et latrunculos Moab, et latrunculos filiorum Ammon, et immisit eos in Iudam, ut disperderent eum, iuxta uerbum Domini, quod locutus fuerat per seruos suos prophetas. [T. CCXuI.] Factum est autem hoc per uerbum Domini contra Iudam, ut auferret eum coram se, propter peccata Manasse uniuersa que fecit, et propter sanguinem innoxium, quem effudit, et impleuit Ierusalem cruore innocentium, et ob hanc rem noluit Dominus propitiari. [T. CCXuII.] Reliqua autem sermonum Ioiacim, et uniuersa que fecit, nonne hec scripta sunt in libro Sermonum dierum regum  Iuda? Et dormiuit Ioiacim cum patribus suis: et regnauit [c 1Kb] Ioiachin filius eius pro eo. Et ultra non addidit rex Aegypti, ut egrederetur de terra sua: tulerat enim rex Babylonis, a riuo Aegypti usque ad fluuium Euphraten, omnia que fuerant regis Aegypti. Decem et octo annorum erat Ioiachin cum regnare  cepisset, et tribus mensibus regnauit in Ierusalem: nomen matris eius [d 1Kb] Nehesta filia Elnathan de Ierusalem. Et fecit malum coram Domino [h. in oculis Domini], iuxta omnia que fecerat pater eius. In tempore illo ascenderunt serui Nabuchodonosor regis Babylonis in Ierusalem, et circumdata est urbs munitionibus. uenitque Nabuchodonosor rex Babylonis ad ciuitatem, cum serui eius oppugnarent eam. Egressusque est Ioiachin rex Iuda ad regem Babylonis, ipse et mater eius, et serui eius, et principes eius, et eunuchi eius, et suscepit eum rex Babylonis anno octauo [e 1Kb] regni sui. Et protulit inde omnes thesauros domus Domini, et thesauros domus regie: et concidit uniuersa uasa aurea, que fecerat Salomon rex Isrel in templo Domini iuxta uerbum Domini.  Et transtulit omnem Ierusalem, et uniuersos principes et omnes fortes exercitus, decem millia, in captiuitatem, et omnem artificem et clusorem: nichilque relictum est, exceptis pauperibus populi terre. Transtulit quoque Ioiachin in Babylonem, et matrem regis, et uxores regis, et eunuchos eius: et iudices terre duxit in captiuitatem de Ierusalem in Babylonem. Et omnes uiros robustos, septem millia, et artifices, et clusores mille, omnes uiros fortes et bellatores, duxitque eos rex Babylonis captiuos in Babylonem. Et constituit Matthaniam patruum eius pro eo: imposuitque nomen ei [h. uertitque nomen eius] Sedeciam. uigesimum et primum annum etatis habebat Sedecias cum regnare cepisset, et undecim annis regnauit in Ierusalem; nomen matris eius  erat [f 1Kb] Amital, filia Ieremie, de Lobna [h. Libna]. Et fecit malum coram Domino, iuxta omnia que fecerat Ioiacim. Irascebatur enim Dominus contra Ierusalem, et contra Iudam, donec proiiceret eos a facie sua: recessitque [h. rebellauit] Sedecias a rege Babylonis.

 [T. CCXuIII. Cap. XXuI] [a 1Kb] Factum est autem anno nono regni eius, mense decimo, decima die mensis, uenit Nabuchodonosor rex Babylonis, ipse et omnis exercitus eius, in Ierusalem, et circumdederunt eam, et exstruxerunt in circuitu eius munitiones. Et clausa est ciuitas atque uallata, usque ad undecimum annum regis Sedecie, nona die mensis: preualuitque fames in ciuitate, nec erat panis populo terre. Et interrupta est ciuitas, et omnes uiri bellatores nocte fugerunt per uiam porte, que est inter duplicem murum ad hortum regis , fugit itaque [b 3Kb] per uiam que ducit ad campestria solitudinis [h. non habet]. Et persecutus est exercitus Chaldeorum regem, comprehenditque eum in planitie Iericho, et omnes bellatores,  qui erant cum eo, dispersi sunt, et reliquerunt eum. Apprehensum ergo regem duxerunt ad regem Babylonis in Reblatha: qui locutus est cum eo iudicium. Filios autem Sedecie occidit coram eo, et oculos eius effodit, uinxitque eum catenis, et adduxit in Babylonem. Mense quinto septima die mensis : uenit Nabuzardan [c 33Kb] princeps exercitus [h. magister cocorum], seruus regis Babylonis, Ierusalem. Et succendit domum Domini, et domum regis: et [d 1Kb] omnes domos Ierusalem omnemque domum magnam combussit igni. Et muros Ierusalem in circuitu destruxit omnis exercitus Chaldeorum, qui erat cum principe militum [h. cum magistro cocorum]. Reliquam autem populi partem [h. Reliquum autem populum], qui  remanserat in ciuitate, et perfugas qui transfugerant ad regem Babylonis, et reliquum uulgus, transtulit Nabuzardan princeps militie [h. magister cocorum]. Et de pauperibus terre reliquit uinitores et agricolas. Columnas autem ereas, que erant in templo [h. domo] Domini, et bases, et mare ereum, quod erat in  domo Domini, confregerunt Chaldei, et transtulerunt es [e 11Kb] omne in Babylonem. Ollas quoque ereas [h. non habet], et trullas, et [f 1Kb] mortariola, et tridentes, et scyphos, et omnia uasa erea, in quibus ministrabant, tulerunt. Necnon et thuribula et phialas; que aurea, aurea, et que argentea, argentea, tulit princeps militie [h. magister cocorum]: id est [h. non habet], columnas duas, mare unum, et bases, quas fecerat Salomon in templo [h. non habet] Domini: non erat pondus eris omnium uasorum. Decem et octo cubitos altitudinis habebat columna una, et capitellum ereum super se altitudinis trium cubitorum, et retiaculum, et malogranata super capitellum columne, omnia erea: similem et columna secunda habebat ornatum. Tulit quoque princeps  militie [h. magister cocorum] Saraiam sacerdotem primum, et Sophoniam sacerdotem secundum et tres ianitores. Et de ciuitate eunuchum unum, qui erat prefectus super bellatores uiros, et quinque uiros de his qui steterant coram rege [h. uidebant faciem regis], quos reperit in ciuitate: et Sopher principem exercitus, qui probabat tyrones de populo terre, et [g 1Kb] sexaginta uiros e uulgo [h. e uulgo terre.] qui inuenti fuerant in ciuitate. Quos tollens Nabuzardan princeps militum [h. magister cocorum], duxit ad regem Babylonis in Reblatha. Percussitque eos rex Babylonis, et interfecit eos in Reblatha in terra Emath, et translatus est Iuda de terra sua. Populo autem qui relictus erat in terra Iuda, quem dimiserat Nabuchodonosor rex Babylonis, prefecit  Godoliam filium Ahicam filii Saphan. Quod cum audissent omnes duces militum, ipsi et uiri qui erant cum eis, uidelicet quod constituisset rex Babylonis Godoliam, uenerunt ad Godoliam in Maspha, Ismel filius Nathanie, et Iohannan filius Caree, et [h 1Kb] Saraia filius Theneumeth Nethophathites, et Iezionias  filius [a 8Kb] Maachath, ipsi et socii eorum. Iurauitque eis Godolias et sociis eorum, dicens: Nolite timere seruire Chaldeis [h. seruos Chaldeorum]: manete in terra, et seruite regi Babylonis, et bene erit uobis. Factum est autem, in mense septimo uenit Ismel filius Nathanie, filii Elisama [Ms. Elimasa] de semine regio, et decem uiri cum eo: percusseruntque Godoliam, qui mortuus est: sed et Iudeos et Chaldeos, qui erant cum eo in Maspha. Consurgens autem omnis populus a paruo usque ad magnum, et principes militum, uenerunt in Aegyptum, timentes Chaldeos. Factum est uero anno tricesimo  septimo transmigrationis Ioiachin [Ms. Ioachin] regis Iuda, mense duodecimo, uicesima septima die [h. non habet] mensis subleuauit Euilmerodach rex Babylonis, anno quo regnare ceperat, caput Ioiachin regis Iuda de carcere. Et locutus est ei benigne et posuit thronum eius super thronum regum, qui erant cum eo in Babylone. Et mutauit uestes eius, quas habuerat in carcere, et comedebat panem semper in conspectu eius cunctis diebus uite sue. Annonam quoque constituit ei absque intermissione, que et dabatur ei a rege per singulos dies omnibus diebus uite sue.


 Expliciunt libri duo Malachim.





[LIBER ISAIAE.]



PRAEFATIO HIERONYMI IN LIBRUM ISAIAE.

 Nemo cum Prophetas uersibus uiderit esse descriptos [a 2Kb] metro eos estimet apud Hebreos ligari, et aliquid simile habere de Psalmis, uel operibus Salomonis; sed quod in Demosthene et Tullio solet fieri, ut per [b 1Kb] cola scribantur et commata, qui utique prosa, et non uersibus conscripserunt: nos quoque utilitati legentium prouidentes, interpretationem nouam, nouo scribendi genere distinximus. Ac primum de Isaia sciendum, quod in sermone suo disertus sit: [c 1Kb] quippe ut uir nobilis et urbane eloquentie, nec habens quidpiam in eloquio rusticitatis admistum. Unde accidit, ut pre ceteris, florem sermonis eius translatio non potuerit conseruare. Deinde etiam hoc adiiciendum, quod non tam propheta, quam euangelista [d 1Kb] dicendus sit. Ita enim  uniuersa Christi Ecclesieque mysteria [Al. ministeria] ad liquidum prosecutus est, ut non eum putes  de futuro uaticinari, sed de preteritis historiam texere. Unde coniicio, noluisse tunc temporis, Septuaginta Interpretes fidei sue sacramenta perspicue [e 1Kb] ethnicis prodere, ne sanctum canibus, et margaritas porcis darent: que [Al. qui] cum hanc ditionem legeritis, ab illis animaduertetis abscondita. Nec ignoro quanti laboris sit Prophetas intelligere, nec facile quempiam posse iudicare de interpretatione, nisi intellexerit ante que legerit: nos quoque patere morsibus plurimorum, qui stimulante inuidia, quod consequi non ualent, despiciunt. Sciens ergo et prudens in flammam mitto manum: et nichilominus hoc a fastidiosis lectoribus precor, ut quomodo Greci post Septuaginta Translatores, Aquilam et Symmachum et Theodotionem legunt, uel ob studium doctrine sue,  uel ut Septuaginta magis ex collatione eorum intelligant: sic et isti saltem unum post priores habere  dignentur [a 1Kb] interpretem. Legant prius, et postea despiciant: ne uideantur, non ex iudicio, sed ex odii presumptione ignorata damnare. Prophetauit autem Isaias in Ierusalem, et in Iudea, necdum decem tribubus in captiuitatem ductis: ac de utroque regno, nunc commistim, nunc separatim, texit oraculum. Et cum interdum ad presentem respiciat historiam; et post Babyloniam captiuitatem reditum populi significet in Iudeam: tamen omnis ei cura  de uocatione gentium, et aduentu Christi est. Quem quanto plus amatis, o Paula et Eustochium, tanto magis ab eo petite, ut pro obtrectatione presenti, qua me indesinenter emuli laniant, ipse mihi mercedem restituat in futuro: qui scit me ob hoc in peregrine lingue eruditione sudasse, ne Iudei [b 1Kb] de falsitate Scripturarum Ecclesiis eius diutius insultarent [c 1Kb] .



INCIPIT LIBER ISAIAE PROPHETAE.


 [Cap. I.] uisio Isaie filii Amos, quam uidit super Iudam
      et Ierusalem in diebus Ozie, Ioathan,
Achaz, et Ezechie, regum Iuda.
Audite, celi, et auribus percipe, terra, quoniam Dominus locutus est.
Filios enutriui, et exaltaui:
   ipsi autem spreuerunt me.
Cognouit bos possessorem suum,
   et asinus presepe domini sui:
Isrel autem non cognouit,
   populus meus non intellexit.
ue genti peccatrici, populo graui iniquitate.
   semini nequam, filiis sceleratis!
Dereliquerunt Dominum,
   blasphemauerunt sanctum Isrel,
   abalienati sunt retrorsum.
Super quo percutiam uos,
   ultra addentes preuaricationem?
Omne caput languidum,
   Et omne cor merens.
 A planta pedis usque ad uerticem,
   non est in eo sanitas:
uulnus, et liuor, et plaga tumens, non
   est circumligata,
   nec curata medicamine, neque fota oleo.
Terra uestra deserta,
    ciuitates uestre succense igni;
   regionem uestram coram uobis alieni deuorant,
   et desolabitur sicut in uastitate hostili.
Et derelinquetur filia Sion ut umbraculum in uinea,
   et sicut tugurium in cucumerario,
   sicut ciuitas que uastatur.
Nisi Dominus exercituum reliquisset nobis semen,
   quasi Sodoma fuissemus,
   et quasi Gomorrha similes essemus.
Audite uerbum Domini, principes Sodomorum,
   percipite auribus legem Dei nostri, populus Gomorrhe.
Quo mihi multitudinem uictimarum uestrarum? dicit
      Dominus.
   plenus sum:
[a 3Kb] Holocausta arietum, et adipem pinguium,
   et sanguinem uitulorum, et agnorum, et hircorum
      nolui.
Cum ueniretis ante conspectum meum,
    quis quesiuit hec de manibus uestris, ut ambularetis in atriis meis?
Ne afferatis ultra sacrificium frustra:
   incensum abominatio est mihi.
[b 1Kb] Neomeniam, et sabbatum et festiuitates alias non
      feram,
   iniqui sunt cetus uestri:
 Kalendas uestras, et solmnitates uestras odiuit anima mea:
   facta sunt mihi molesta, laboraui sustinens.
Et cum extenderitis manus uestras
   auertam oculos meos a uobis:
Et cum multiplicaueritis orationem, non exaudiam:
   manus uestre sanguine plene sunt.
Lauamini, mundi estote.
   auferte malum cogitationum uestrarum ab oculis
      meis:
Quiescite agere peruerse,
   discite benefacere:
Querite iudicium,
   subuenite oppresso,
   iudicate pupillo;
   defendite uiduam.
Et uenite, et arguite me, dicit Dominus:
Si fuerint peccata uestra ut coccinum,
   quasi nix dealbabuntur:
   et si fuerint rubra quasi uermiculus, uelut lana
       alba erunt.
Si uolueritis, et audieritis me,
   bona terre comedetis.
Quod si nolueritis, et me prouocaueritis
   ad iracundiam:
   gladius deuorabit uos, quia os Domini locutum est.
Quomodo facta est meretrix ciuitas fidelis, plena iudicii?
   iustitia [a 1Kb] habitauit in ea, nunc autem homicide.
Argentum tuum uersum est in scoriam:
   uinum tuum mistum est aqua.
Principes tui infideles [Al. inobedientes], socii furum:
   omnes diligunt munera, sequuntur retributiones.
Pupillo non iudicant:
   et causa uidue non ingreditur ad eos.
Propter hoc ait Dominus exercituum fortis Isrel:
Heu! consolabor super hostibus meis,
   et uindicabor de inimicis meis.
 Et conuertam manum meam ad te,
   et excoquam ad purum scoriam tuam,
   et auferam omne stannum tuum.
Et restituam iudices tuos ut fuerunt prius,
   et consiliarios tuos sicut antiquitus:
Post hec uocaberis ciuitas iusti, urbs fidelis.
Sion in iudicio redimetur.
   et reducent eam in iustitia:
   et conteret scelestos, et peccatores simul,
   et qui dereliquerunt Dominum, consumentur,
Confundentur enim ab idolis, quibus sacrificauerunt.
   et erubescetis super hortis, quos elegeratis,
   cum fueritis uelut quercus [Al. erunt enim quasi
      terebinthus] defluentibus foliis,
   et uelut hortus absque aqua.
Et erit fortitudo uestra, ut fauilla stuppe,
   et opus uestrum quasi scintilla,
   et succendetur utrumque simul,
   et non erit qui exstinguat.
[Cap. II.] uerbum [b 1Kb] , quod uidit Isaias, filius Amos,
       super Iudam et Ierusalem.
Et erit in nouissimis diebus preparatus mons domus
      Domini in uertice montium,
   et eleuabitur super colles,
   et fluent ad eum omnes gentes.
 Et ibunt populi multi, et dicent:
uenite, ascendamus ad montem Domini, et ad domum Dei Iacob,
   et docebit nos uias suas,
   et ambulauimus in semitis eius:
Quia de Sion exibit lex,
   et uerbum Domini de Ierusalem,
Et iudicabit gentes,
   et arguet populos multos,
   et conflabunt gladios suos in uomeres,
   et lanceas suas in falces:
Non leuabit gens contra gentem gladium,
   nec exercebuntur ultra ad prelium.
Domus Iacob, uenite,
   ambulemus in lumine Domini.
Proiecisti enim populum tuum, domum Iacob:
   quia repleti sunt ut [uulg. tac. ut] olim,
   et augures habuerunt ut Philisthim,
   et pueris alienis adheserunt.
[c 1Kb] Repleta est terra argento et auro:
    et non est finis thesaurorum eius,
Et repleta est terra eius equis,
   et innumerabiles quadrige eius.
Et repleta est terra eius idolis:
   opus manuum suarum adorauerunt quod fecerunt
      digiti eorum.
Et incuruatus est [uulg. incuruauit te] homo, et humiliatus est uir:
   ne ergo dimittas eis.
Ingredere in petram:
   abscondere fossa humo a facie timoris Domini, et
      a gloria maiestatis eius.
[d 1Kb] Oculi sublimis hominis humiliati sunt,
   et incuruabitur altitudo uirorum,
   exaltabitur autem Dominus solus in die illa.
Quia dies Domini exercituum super omnem superbum, et excelsum,
   et super omnem arrogantem, et humiliabitur.
Et super omnes cedros Libani sublimes et erectas,
 et super omnes quercus Basan.
Et super omnes montes excelsos,
   et super omnes colles eleuatos.
Et super omnem turrem excelsam,
   et super omnem murum munitum.
Et super omnes naues Tharsis,
   et super omne quod uisu pulchrum est.
Et incuruabitur sublimitas hominum,
   et humiliabitur altitudo uirorum,
   et eleuabitur Dominus solus in die illa:
   et idola penitus conterentur:
Et introibunt in speluncas petrarum, et in uoragines
      terre,
   a facie formidinis Domini, et a gloria maiestatis eius,
   cum surrexerit percutere terram.
In die illa proiiciet homo idola argenti sui,
   et simulacra auri sui, que fecerat sibi, ut adoraret talpas et uespertitiones.
Et ingredietur scissuras petrarum, et cauernas
      saxorum,
    a facie formidinis Domini, et a gloria maiestatis
      eius,
   cum surrexerit percutere terram.
Quiescite ergo ab homine, cuius spiritus in naribus
      eius,
    quia excelsus reputatus est ipse.
[Cap. III.] Ecce enim dominator Dominus exercituum.
   auferet a Ierusalem et a Iuda ualidum et fortem,
   omne robur panis, et omne robur aque;
Fortem, et uirum bellatorem,
   iudicem, et prophetam,
   et ariolum, et senem:
Principem super quinquaginta,
   et honorabilem uultu,
Et consiliarium sapientem de architectis [Al. architectum],
   et prudentem eloquii mystici.
   Et dabo pueros principes eorum,
   et effeminati dominabuntur eis.
Et irruet populus, uir ad uirum,
   unusquisque ad proximum suum:
         tumultuabitur puer contra senem,
   et ignobilis contra nobilem.
Apprehendet enim uir fratrem suum domesticum
       patris sui:
uestimentum tibi est, princeps esto noster,
   ruina autem hec sub manu tua.
Respondebit in die illa, dicens:
   Non sum medicus, et in domo mea non est panis,
   neque uestimentum:
Nolite constituere me principem populi.
Ruit enim Ierusalem, et Iudas concidit:
   quia lingua eorum et adinuentiones eorum contra
      Dominum,
   ut prouocarent oculos maiestatis eius.
Agnitio uultus eorum respondit eis,
   et peccatum suum quasi Sodoma predicauerunt,
      nec absconderunt:
ue anime eorum:
   quoniam reddita sunt eis mala.
Dicite iusto quoniam bene,
   quoniam fructum adinuentionum suarum comedet.
ue impio in malum:
   retributio enim manuum eius fiet ei.
 Populum meum exactores sui spoliauerunt,
   et mulieres dominate sunt eius [Al. eis].
Popule meus, qui beatum te dicunt, ipsi te decipiunt,
   et uiam gressuum tuorum dissipant.
Stat ad iudicandum Dominus,
   et stat ad iudicandos populos.
Dominus ad iudicium ueniet cum senibus populi sui,
   et principibus eius:
uos enim depasti estis uineam [Al. add. meam],
   rapina pauperis in domo uestra.
Quare atteritis populum meum,
   et facies pauperum commolitis, dicit Dominus Deus
      exercituum?
Et dixit Dominus:
Pro eo quod eleuate sunt filie Sion,
   et ambulauerunt extento collo, et nutibus oculorum ibant, et plaudebant:
   ambulabant, et in pedibus suis composito gradu
      incedebant:
Decaluabit Dominus uerticem filiarum Sion,
    et Dominus [Al. tac. Dominus] crinem earum
      nudabit.
In die illa auferet Dominus ornamentum calceamentorum,
   et lunulas, et torques, et monilia, et armillas, et
      mitras,
Et discriminalia, et periscelides, et murenulas, et
      olfactoriola, et inaures,
   et annulos, et gemmas in fronte pendentes,
   et mutatoria, et pallia, et linteamina, et acus,
    et specula, et sindones, et uittas, et theristra.
Et erit pro suaui odore fetor,
   et pro zona funiculus,
   et pro crispanti crine caluitium,
   et pro fascia pectorali cilicium.
Pulcherrimi quoque uiri tui gladio cadent,
   et fortes tui in prelio.
Et merebunt, atque lugebunt porte eius
   et [Al. add. ipsa urbs] desolata in terra sedebit.
[Cap. Iu.] Et apprehendent septem mulieres uirum
      unum in die illa dicentes:
Panem nostrum comedemus, et uestimentis nostris
      operiemur:
   tantummodo inuocetur nomen tuum super nos,
      aufer opprobrium nostrum.
In die illa, erit germen Domini in magnificentia et in
      gloria,
   et fructus terre sublimis,
   et exsultatio his qui saluati fuerint de Isrel.
 Et erit: Omnis qui relictus fuerit in Sion, et residuus
      in Ierusalem,
   sanctus uocabitur, omnis qui scriptus est in uita
      in Ierusalem.
Si abluerit Dominus sordem filiarum Sion,
   et sanguinem Ierusalem lauerit de medio eius,
   spiritu iudicii et spiritu ardoris [Al. combustionis].
Et creabit Dominus super omnem locum montis
      Sion, et ubi inuocatus est, nubem per diem,
   et fumum et splendorem ignis flammantis in nocte:
   super omnem enim gloriam protectio.
Et tabernaculum erit in umbraculum diei ab estu,
   et in securitatem et absconsionem a turbine et
      pluuia.
[Cap. u.] Cantabo [Al. add. nunc] dilecto meo
      canticum patruelis mei, uinee sue.
uinea facta est dilecto meo.
      in cornu filio olei.
Et sepiuit eam et lapides elegit ex illa,
   et plantauit [a 1Kb] eam electam,
 Et edificauit turrim in medio eius,
   et torcular exstruxit in ea:
Et exspectauit, ut faceret uuas,
   et fecit labruscas.
Nunc ergo, habitatores Ierusalem, et uiri Iuda,
   iudicate inter me et uineam meam.
Quid est quod debui ultra facere uinee
   mee, et non feci [Al. fecerim] ei?
An quod exspectaui, ut faceret uuas, et fecit labruscas?
Et nunc ostendam uobis quid ego faciam uinee mee;
   auferam sepem eius, et erit in direptionem:
   diruam maceriam eius, et erit in conculcationem.
Et ponam eam desertam:
   non putabitur, et non fodietur:
   et ascendent uepres et spine;
   et nubibus mandabo, ne pluant super eam imbrem.
uinea enim Domini exercituum, domus Isrel est:
   et uir Iuda, germen delectabile eius:
   et exspectaui, ut faceret iudicium,
    et ecce iniquitas:
   et iustitiam,
   et ecce clamor.
ue qui coniungitis domum ad domum,
   et agrum agro copulatis usque ad terminum loci:
Numquid habitabitis soli uos in medio terre [Al.
      super terram]?
In auribus meis sunt [b 1Kb] Domini exercituum:
Nisi domus multe deserte fuerint, grandes et pulchre, absque habitatore.
 Decem enim iugera uinearum facient lagunculam
      unam,
   et triginta modii sementis facient modios tres.
ue qui consurgitis mane ad ebrietatem spectandam,
   et potandum usque ad uesperam, ut uino estuetis.
Cithara, et lyra, et tympanum, et tibia, et uinum in
      conuiuiis uestris:
   et opus Domini non respicitis,
   nec opera manuum eius consideratis.
Propterea captiuus ductus est populus meus; quia
      non habuit scientiam,
Et nobiles eius interierunt fame,
   et multitudo eius siti exaruit.
Propterea dilatauit infernus animam suam,
   et aperuit os suum absque ullo termino:
Et descendent fortes eius, et populus eius,
   et sublimes gloriosique eius, ad eum.
Et incuruabitur homo, et humiliabitur uir,
   et oculi sublimium deprimentur.
Et exaltabitur Dominus exercituum in iudicio,
   et Deus sanctus sanctificabitur in iustitia.
Et pascentur agni iuxta ordinem suum,
   et deserta in ubertatem uersa aduene comedent.
ue qui trahitis iniquitatem in funiculis uanitatis,
   et quasi uinculum plaustri peccatum.
Qui dicitis: Festinet, et cito ueniat opus eius, ut
      uideamus:
    et appropiet, et ueniat consilium sancti Isrel,
      sciemus illud.
ue qui dicitis malum bonum, et bonum malum: ponentes tenebras lucem, et lucem tenebras:
   ponentes amarum in dulce, et dulce in amarum.
ue qui sapientes estis in oculis uestris,
   et coram uobismetipsis prudentes.
ue qui potentes estis ad bibendum uinum,
   et uiri fortes ad miscendam ebrietatem.
Qui iustificatis impium pro muneribus,
   et iustitiam iusti aufertis ab eo.
Propter hoc, sicut deuorat stipulam lingua ignis, et
      calor flamme exurit:
   sic radix eorum quasi fauilla erit,
   et germen eorum ut puluis ascendet.
Abiecerunt enim legem Domini exercituum,
   et eloquium sancti Isrel blasphemauerunt.
Ideo iratus est furor Domini in populum suum,
   et extendit manum suam super eos, et percussit eos,
   et conturbati sunt montes,
   et facta sunt morticina eorum, quasi stercus in
      medio platearum.
In omnibus his non est auersus furor eius,
   sed adhuc manus eius extenta.
Et leuabit signum in nationibus procul,
    et sibilabit ad eum de finibus terre:
   et ecce festinus uelociter ueniet.
Non est [Al. non erit] deficiens, neque laborans in eo:
   non dormitabit, neque dormiet,
   neque soluetur cingulum renum eius,
   nec rumpetur corrigia calceamenti eius.
Sagitte eius acute,
   et omnes arcus eius extenti.
Ungule equorum eius ut silex,
   et rote eius quasi impetus tempestatis.
Rugitus eius ut leonis,
   rugiet ut catuli leonum:
   et frendet, et tenebit predam:
   et amplexabitur, et non erit qui eruat.
Et sonabit super eum in die illa sicut sonitus maris:
   aspiciemus in terram, et ecce tenebre tribulationis,
   et lux obtenebrata est in caligine eius.
[Cap. uI.] In anno, quo mortuus est rex Ozias,
   uidi Dominum sedentem super solium excelsum
      et eleuatum,
    et ea que sub eo erant, replebant templum.
Seraphim stabant super illud:
   sex ale uni, et sex ale alteri:
   duabus uelabant faciem eius,
   et duabus uelabant pedes eius,
   et duabus uolabant.
Et clamabat alter ad alterum, et dicebat:
   Sanctus, Sanctus, Sanctus, Dominus exercituum,
   plena est omnis terra gloria eius.
Et commota sunt superliminaria cardinum a uoce
      clamantis,
   et domus impleta est fumo. Et dixi:
ue mihi, quia tacui,
   quia uir pollutus labiis ego sum,
   et in medio populi polluta labia habentis ego
      habito [Al. habitabo],
   et regem Dominum exercituum uidi oculis meis.
Et uolauit ad me unus de Seraphim,
   et in manu eius calculus, quem forcipe tulerat de
      altari.
Et tetigit os meum, et dixit:
Ecce tetigit [Al. tetigi] hoc labia tua,
   et auferetur iniquitas tua,
   et peccatum tuum mundabitur.
Et audiui uocem Domini dicentis:
Quem mittam? et quis ibit nobis? Et dixi:
 Ecce ego, mitte me. Et dixit:
uade, et dices populo huic:
Audite audientes [Al. auditu audite], et nolite intelligere:
   et uidete uisionem [Al. uisu], et nolite cognoscere.
Exceca cor populi huius, et aures eius aggraua:
   et oculos eius claude:
   ne forte [a 1Kb] uideat oculis suis,
   et auribus suis audiat,
   et corde suo [Al. tacet suo] intelligat:
   et conuertatur, et sanem eum [Al. sanetur].
Et dixi:
   Usquequo, Domine?
Et dixit:
   Donec desolentur ciuitates absque habitatore,
   et domus sine homine,
   et terra relinquetur [Al. relinquatur] deserta.
Et longe faciet Dominus homines,
   et multiplicabitur que derelicta fuerat in medio
      terre.
Et adhuc in ea decimatio, et conuertetur,
   et erit in ostensionem sicut [Al. rursum erit in
      depredationem sicut, etc.] terebinthus,
   et sicut quercus, que expandit ramos [Al. proiecit
      fructus] suos:
 Semen sanctum erit,
   id quod steterit in ea.
[Cap. uII.] Et factum est in diebus Ahaz filii Ioathan, filie Ozie regis Iuda,
   ascendit Rasin rex Syrie, et Phacee filius Romelie rex Isrel, in Ierusalem, ad preliandum
      contra eam;
   et non potuerunt debellare eam.
Et nuntiauerunt domui Dauid, dicentes:
Requieuit Syria super [Al. consensit . . . . cum]
      Ephraim,
   et commotum est cor eius, et cor populi eius,
Sicut mouentur ligna siluarum a facie uenti.
Et dixit Dominus ad Isaiam:
   Egredere in occursum Ahaz, tu, et qui derelictus
      est Iasub filius tuus,
   ad extremum aqueductus piscine superioris in
      uia Agri fullonis.
Et dices ad eum:
uide, ut sileas:
   noli timere,
    et cor tuum ne formidet a duabus caudis titionum
      fumigantium istorum:
   in ira furoris Rasin [a 1Kb] regis Syrie, et filii Romelie:
   eo quod consilium inierit contra te Syria in malum [Al. pessimum].
Ephraim, et filius Romelie, dicentes:
Ascendamus ad Iudam;
   et suscitemus eum, et auellamus [Al. euellamus]
      eum ad nos,
   et ponamus regem in medio eius filium Tabeel.
Hec dicit Dominus Deus:
   Non stabit, et non erit istud:
   sed caput Syrie Damascus,
   et caput Damasci Rasin:
Et adhuc sexaginta et quinque anni,
   et desinet Ephraim esse populus:
Et caput Ephraim Samaria,
   et caput Samarie filius Romelie.
Si non credideritis,
    non permanebitis.
Et adiecit Dominus loqui ad Ahaz, dicens:
Pete tibi signum a Domino Deo tuo in profundum
      inferni,
   siue in excelsum supra.
Et dixit Ahaz:
Non petam,
   et non tentabo Dominum.
Et dixit: Audite ergo domus Dauid:
Numquid parum uobis est, molestos esse hominibus,
   quia molesti estis et Deo meo?
Propter hoc dabit Dominus ipse uobis signum.
Ecce uirgo concipiet, et pariet filium [Al. tacet filium],
   et [b 2Kb] uocabis nomen eius Emmanuel.
Butyrum et mel comedet,
   ut sciat reprobare malum, et eligere bonum.
Quia antequam sciat puer reprobare malum, et eligere bonum,
    derelinquetur terra, quam tu detestaris a facie
      duorum regum suorum.
Adducet Dominus super te, et super populum tuum,
      et super domum patris tui,
   dies qui non uenerunt a diebus separationis
      Ephraim a Iuda cum rege Assyriorum.
Et erit in die illa:
Sibilabit Dominus musce, que est in extremo fluminum Aegypti,
   et api, que est in terra Assur,
   et uenient, et requiescent omnes in torrentibus
      uallium, et in cauernis petrarum,
   et in omnibus frutetis, et in uniuersis foraminibus.
In die illa radet Dominus in nouacula conducta,
   in his qui trans flumen sunt, in rege Assyriorum,
   caput et pilos pedum,
   et barbam uniuersam.
Et erit in die illa:
    Nutriet homo uaccam boum et duas oues,
   et pre ubertate lactis comedet butyrum:
Butyrum enim, et mel manducabit
      omnis qui relictus fuerit in medio terre.
Et erit in die illa:
 Omnis locus ubi fuerint mille uites, mille argenteis,
   et in spinas et in uepres erunt.
Cum sagittis et arcu ingredientur illuc:
uepres enim et spine erunt in uniuersa terra,
   et omnes montes, qui in sarculo sarrientur,
   non ueniet illuc terror spinarum et ueprium,
Et erit in pascua bouis,
   et in conculcationem pecoris.
[Cap. uIII.] Et dixit Dominus ad me:
Sume tibi librum grandem,
   et scribe in eo stylo hominis:
uelociter spolia detrahe,
   cito predare.
Et adhibui mihi testes fideles,
   Uriam sacerdotem, et Zacariam filium Barachie:
Et accessi ad prophetissam,
   et concepit, et peperit filium.
Et dixit Dominus ad me:
   uoca nomen eius, Accelera spolia detrahere
      [Al. detrahe]:
    Festina predari.
Quia antequam sciat puer uocare patrem suum et
      matrem suam,
   auferetur fortitudo Damasci,
   et spolia Samarie, coram rege Assyriorum.
Et adiecit Dominus adhuc loqui ad me dicens:
Pro eo quod abiecit populus iste aquas Sile, que
      uadunt cum silentio,
   et assumpsit magis Rasin, et filium Romelie:
   propter hoc ecce Dominus adducet super eos
      aquas fluminis fortes et multas,
   regem Assyriorum, et omnem gloriam eius:
Et ascendet super omnes riuos eius,
   et fluet super uniuersas ripas eius,
Et ibit per Iudam, inundans, et transiens
   usque ad collum ueniet.
Et erit extensio alarum eius,
   implens latitudinem terre tue, o Emmanuel.
Congregamini populi, et uincimini:
    et audite uniuerse procul terre:
Confortamini, et uincimini,
   accingite uos et uincimini;
   inite consilium, et dissipabitur:
   loquimini uerbum, et non fiet:
   quia nobiscum Deus.
Hec enim ait Dominus ad me:
   sicut in forti manu erudiuit me,
   ne irem in uia populi huius, dicens:
   Non dicatis, coniuratio:
Omnia enim que loquitur populus iste, coniuratio
      est,
   et timorem eius ne timeatis, neque paueatis.
Dominum exercituum ipsum sanctificate:
   ipse pauor uester, et ipse terror uester.
Et erit uobis in sanctificationem.
   In lapidem autem offensionis, et in petram scandali, duabus domibus Isrel;
   in laqueum et in ruinam habitantibus Ierusalem.
 Et offendent plurimi ex eis, et cadent, et conterentur.
   et irretientur, et capientur.
Liga testimonium [Al. testimonia],
   signa legem in discipulis meis.
 Et exspectabo Dominum, qui abscondit faciem suam
      a domo Iacob,
   et prestolabor eum.
Ecce ego et pueri mei, quos dedit mihi Dominus in
      signum, et in portentum [Al. signa atque portenta] Isrel,
   a Domino exercituum, qui habitat in monte Sion.
Et cum dixerint ad uos:
Querite a pythonibus, et a diuinis, qui strident in
      incantationibus suis:
Numquid non populus a Deo suo requiret,
   pro uiuis ac mortuis?
Ad legem magis, et ad testimonium.
Quod si non dixerint iuxta uerbum hoc,
   non erit eis matutina lux.
Et transibit per eam,
   et corruet, et esuriet:
Et cum esurierit, irascetur,
   et maledicet regi suo, et Deo suo,
Et suspiciet sursum;
   et ad terram intuebitur,
 Et ecce tribulatio et tenebre,
   dissolutio et angustia, et caligo persequens,
   et non poterit auolare de angustia sua.
[Cap. IX.] Primo tempore alleuiata est terra Zabulon, et terra Nephthali,
   et nouissimo aggrauata est uia maris trans Iordanem Galilee gentium.
Populus, qui ambulabat in tenebris uidit lucem magnam:
Habitantibus in regione umbre mortis, lux orta est
      eis.
Mutiplicasti gentem,
   non magnificasti letitiam.
Letabuntur coram te, sicut letantur in messe,
   sicut exsultant uictores[Al. add. capta preda]
      quando diuidunt spolia.
Iugum enim oneris eius, et uirgam humeri eius,
   et sceptrum exactoris eius superasti, sicut in die
      Madian.
 Quia omnis uiolenta predatio cum tumultu,
   et uestimentum mixtum sanguine, erit in combustionem, et cibus ignis.
Paruulus enim natus est nobis,
   et filius datus est nobis,
Et factus est principatus eius super humerum eius,
   et uocabitur nomen eius, admirabilis, consiliarius, Deus, fortis,
   pater futuri seculi, princeps pacis.
Multiplicabitur eius imperium,
   et pacis non erit finis:
   super solium Dauid sedebit, et super regnum eius:
   ut confirmet illud, et corroboret in iudicio et iustitia,
Amodo et usque in sempiternum:
   zelus Domini exercituum faciet hoc.
uerbum misit Dominus in Iacob,
   et cecidit in Isrel.
Et sciet populus omnis Ephraim, et habitantes Samariam,
    in superbia et magnitudine cordis dicentes:
Lateres ceciderunt,
   sed quadris lapidibus edificabimus:
Sycomoros succiderant,
   sed cedros immutabimus.
Et eleuabit Dominus hostes Rasin super eum,
   et inimicos eius in tumultum uertet:
Syriam ab oriente, et Philisthim ab occidente:
   et deuorabunt Isrel toto ore.
In omnibus his non est auersus furor eius,
   sed adhuc manus eius extenta.
Et populus non est reuersus ad per cutientem se,
   et Dominum exercituum non inquisierunt.
Et disperdet Dominus ab Isrel caput et caudam,
   incuruantem et refrenantem, [Al, deprauantem in]
      die una.
    Longeuus et honorabilis, ipse est caput:
   et propheta docens mendacium, ipse est cauda.
Et erunt, qui beatificant populum istum, seducentes; et
      qui beatificantur [Al. beati dicuntur], precipitati.
Propter hoc super adolescentulis eius non letabitur
      Dominus:
   et pupillorum eius, et uiduarum non miserebitur:
Quia omnis hypocrita est et nequam,
   et uniuersum os locutum est stultitiam.
In omnibus his non est auersus furor eius,
   sed adhuc manus eius extenta.
Succensa est enim quasi ignis impietas,
   ueprem et spinam uorabit:
   et succendetur in densitate saltus,
   et conuoluetur superbia fumi.
In ira Domini exercituum conturbata est [Al. contremuit] terra,
   et erit populus quasi esca ignis:
uir fratri suo non parcet.
   Et declinabit ad dexteram, et esuriet:
   et comedet ad sinistram, et non saturabitur:
 Unusquisque carnem brachii sui uorabit;
   Manasses Ephraim,
   et Ephraim Manassen,
   simul ipsi contra Iudam.
In omnibus his non est auersus furor eius,
   sed adhuc manus eius extenta.
[Cap. X.] ue qui condunt leges iniquas:
   et scribentes, iniustitiam scripserunt ut opprimerent pauperes in iudicio,
   et uim facerent cause humilium populi mei:
   ut essent uidue preda eorum,
et pupillos diriperent.
Quid facietis in die uisitationis, et calamitatis de
      longe uenientis?
   ad cuius confugietis auxilium?
   et ubi derelinquetis gloriam uestram, ne incuruemini sub uinculo,
   et cum interfectis cadatis?
Super omnibus his non est auersus furor eius,
    sed adhuc manus eius extenta.
ue Assur, uirga furoris mei et baculus ipse,
   in manu eorum indignatio mea:
Ad gentem fallacem mittam eum,
   et contra populum furoris mei mandabo illi, ut
      auferat spolia, et diripiat predam,
   et ponat illum in conculcationem quasi lutum platearum.
Ipse autem non sic arbitrabitur,
   et cor eius non ita existimabit:
   sed ad conterendum erit cor eius, et ad internecionem gentium non paucarum.
Dicet enim: Numquid non principes mei simul reges
      suet?
   numquid non ut Charchamis, sic Chalano?
   et ut Arphad, sic Emath?
   numquid non ut Damascus, sic Samaria?
Quomodo inuenit manus mea regna idoli,
   sic et simulacra eorum de Ierusalem et de Samaria.
 Numquid non sicut feci Samarie et idolis eius,
   sic faciam Ierusalem et simulacris eius?
Et erit, cum impleuerit Dominus cuncta opera sua
      in monte Sion, et in Ierusalem,
   uisitabo super fructum magnifici cordis regis Assur,
   et super gloriam altitudinis oculorum eius.
Dixit enim: In fortitudine manus mee feci,
   et in sapientia mea intellexi:
Et abstuli terminos populorum:
   et principes eorum depredatus sum,
Et detraxi quasi potens in sublimi residentes.
Et inuenit quasi nidum manus mea fortitudinem
      populorum:
Et sicut colliguntur oua, que derelicta sunt,
   sic uniuersam terram ego congregaui:
    et non fuit qui moueret pennam,
   et aperiret os, et ganniret.
Numquid gloriabitur securis contra eum, qui secat
      in ea?
   aut exaltabitur serra contra eum, a quo trahitur?
   quomodo si eleuetur uirga contra leuantem se,
   et exaltetur baculus, qui utique lignum est.
Propter hoc mittet dominator Dominus exercituum
      in pinguibus eius tenuitatem:
   et subtus gloriam eius succensa ardebit quasi
      combustio ignis.
Et erit lumen Isrel in igne,
   et Sanctus eius in flamma:
Et succendetur, et deuorabitur spina eius,
   et uepres in die una.
Et gloria saltus eius, et Charmeli eius, ab anima usque ad carnem consumetur,
Et erit terrore profugus.
Et reliquie ligni saltus eius pre paucitate numerabuntur,
    et puer scribet eos.
Et erit in die illa:
   non adiiciet residuum Isrel, et hi qui fugerint
      [Al. saluati fuerint] de domo Iacob, inniti super
      eo qui percutit eos;
   sed innitetur super Dominum sanctum Isrel.
In ueritate reliquie conuertentur,
   reliquie, inquam, Iacob ad Deum [Al. Dominum]
      fortem.
Si enim fuerit populus tuus Isrel quasi arena maris,
   reliquie conuertentur ex eo:
Consummatio abbreuiata,
   inundabit iustitiam.
Consummationem enim et abbreuiationem
   Dominus Deus exercituum faciet in medio omnis
      terre.
Propter hoc, hec dicit Dominus Deus exercituum:
   Noli timere, populus meus habitator
Sion, ab Assur:
    in uirga percutiet te,
   et baculum suum leuabit super te in uia Aegypti.
Adhuc enim pusillum modicumque,
   et consummabitur indignatio [Al. add. mea] et furor
      meus super scelus eorum.
Et suscitabit super eum Dominus exercituum flagellum,
   iuxta plagam Madian in petra Horeb,
   et uirgam suam super mare,
   et leuabit eam in uia Aegypti.
Et erit in die illa: Auferetur onus eius de humero
      tuo,
   et iugum eius de collo tuo,
   et computrescet iugum a facie olei.
ueniet in Aiath,
   transibit in Magron:
   apud Machmas commendabit uasa sua.
Transierunt cursim, Gabee sedes nostra:
   obstupuit Rama, Gabaath Saulis fugit.
Hinni uoce tua, filia Gallim;
    attende, Laisa, paupercula Anathot.
Migrauit Medemena:
   habitatores Gabin, confortamini.
Adhuc dies est, ut in Nobe stetur:
   agitabit manum suam super montem filie Sion,
   collem Ierusalem.
Ecce dominator Dominus exercituum confringet lagunculam in terrore,
   et excelsi statura succidentur,
   et sublimes humiliabuntur.
Et subuertentur condensa saltus ferro:
   et Libanus cum excelsis cadet.
[Cap. XI.] Et egredietur uirga de radice Iesse,
   et flos de radice eius ascendet.
Et requiescet super eum spiritus Domini;
   spiritus sapientie et intellectus,
   spiritus consilii et fortitudinis,
    spiritus scientie et pietatis,
   et replebit eum spiritus timoris Domini.
Non secundum uisionem oculorum iudicabit,
   neque secundum aurium auditum arguet:
   sed iudicabit in iustitia pauperes, et arguet in equitate pro mansuetis terre:
Et percutiet terram uirga oris sui,
   et spiritu labiorum suorum interficiet impium.
Et erit iustitia cingulum lumborum eius:
   et fides cinctorium renum eius.
Habitabit lupus cum agno:
   et pardus cum hedo accubabit:
uitulus et leo et ouis simul morabuntur,
   et puer paruulus minabit eos.
uitulus et ursus pascentur;
   simul requiescent catuli eorum:
   et leo quasi bos comedet paleas.
Et delectabitur infans ab ubere super foramine
      aspidis:
   et in cauerna reguli, qui ablactatus fuerit, manum
       suam mittet.
Non nocebunt, et non occident in uniuerso monte
      sancto meo:
   quia repleta est terra scientia Domini,
   sicut aque maris operientes.
In die illa, radix Iesse,
   qui stat in signum populorum,
   ipsum gentes deprecabuntur,
   et erit sepulcrum eius gloriosum.
Et erit in die illa:
Adiiciet Dominus secundo manum suam ad possidendum residuum populi sui,
   quod relinquetur ab Assyriis,
   et ab Aegypto,
   et a Phetros;
   et ab Aethiopia,
   et ab Elam,
   et a Senuaar,
   et ab Emath,
    et ab insulis maris.
Et leuabit signum in nationes,
   et congregabit profugos Isrel,
   et dispersos Iuda colliget a quatuor plagis terre,
Et auferetur zelus Ephraim,
   et hostes Iuda peribunt:
Ephraim non emulabitur Iudam,
   et Iudas non pugnabit contra Ephraim.
Et uolabunt in humeros Philisthim per mare,
   simul predabuntur filios orientis.
Idumea et Moab preceptum manus eorum,
   et filii Ammon obedientes erunt.
Et desolabit Dominus linguam maris Aegypti,
   et leuabit manum suam [Al. tac. suam] super flumen, in fortitudine spiritus sui:
   et percutiet eum in septem riuis,
   ita ut transeant per eum calceati.
Et erit uia residuo populo meo, qui relinquetur ab
      Assyriis:
    sicut fuit Isreli in die, qua ascendit de terra Aegypti.
Et dices in die illa:
[Cap. XII.] Confitebor tibi, Domine, quoniam iratus
      es mihi:
   conuersus est furor tuus, et consolatus es me.
Ecce Deus saluator meus:
   fiducialiter agam, et non timebo.
Quia fortitudo mea, et laus mea Dominus Deus,
   et factus est mihi in salutem.
Haurietis aquas in gaudio de fontibus saluatoris:
   et dicetis in illa die:
Confitemini Domino, et inuocate nomen eius:
notas facite in populis adinuentiones eius,
   mementote, quoniam excelsum est nomen eius.
Cantate Domino, quoniam magnifice fecit:
   annuntiate hoc in uniuersa terra.
Exsulta, et lauda, habitatio Sion:
    quia magnus in medio tui sanctus Isrel.


ONUS BABYLONIS,


Quod uidit Isaias filius Amos.

[Cap. XIII.] Super montem caliginosum leuate signum, exaltate uocem,
   leuate manum, et ingrediantur portas duces.
Ego mandaui sanctificatis meis,
   et uocaui fortes meos in ira mea,
   exsultantes in gloria mea.
uox multitudinis in montibus,
   quasi [a 1Kb] populorum frequentium:
uox sonitus regum,
   gentium congregatarum:
Dominus exercituum precepit militie belli, uenientibus de terra procul.
A summitate celi Dominus, et uasa furoris eius,
   ut disperdat omnem terram.
Ululate, quia prope est dies Domini:
   quasi uastitas a Domino ueniet.
Propter hoc omnes manus dissoluentur,
    et omne cor hominis contabescet, et conteretur.
Torsiones et dolores tenebunt;
   quasi parturiens, dolebunt:
Unusquisque ad proximum suum stupebit,
   facies combuste uultus eorum.
Ecce dies Domini uenit, crudelis, et indignationis
      plenus, et ire furorisque,
   ad ponendam terram in solitudinem,
   et peccatores eius conterendos de ea.
Quoniam stelle celi, et splendor earum,
   non expaudent lumen suum:
Obtenebratus est sol in ortu suo,
   et luna non splendebit lumine suo.
Et uisitabo super orbis mala,
   et contra impios iniquitatem eorum,
   et quiescere faciam superbiam infidelium,
   et arrogantiam fortium humiliabo.
Pretiosior erit uir auro,
   et homo mundo obryzo.
 Super hoc celum turbabo:
   et mouebitur terra de loco suo,
Propter indignationem Domini exercituum,
   et propter diem ire furoris eius.
Et erit quasi damula fugiens, et quasi ouis:
   et non erit qui congreget,
Unusquisque ad populum suum conuertetur,
   et singuli ad terram suam fugient.
Omnis, qui inuentus fuerit, occidetur:
   et omnis, qui superuenerit, cadet in gladio.
Infantes eorum allidentur in oculis eorum:
   diripientur domus eorum,
   et uxores eorum uiolabuntur.
Ecce ego suscitabo super eos Medos, qui argentum
      non querant, nec aurum uelint:
   sed sagittis paruulos interficient,
   et lactentibus uteri non miserebuntur,
   et super filios non parcet oculus eorum.
Et erit Babylon illa gloriosa in regnis,
   inclyta in superbia Chaldeorum,
    sicut subuertit Dominus Sodomam et Gomorrham.
Non habitabitur usque in finem,
   et non fundabitur usque ad generationem et generationem:
Nec ponet ibi tentoria Arabs,
   nec pastores requiescent ibi.
   Sed requiescent [Al. erunt] ibi bestie,
Et replebuntur domus eorum draconibus,
   et habitabunt ibi struthiones,
   et pilosi saltabunt ibi:
Et respondebunt ibi [Al. tac. ibi] ulule edibus
      eius,
    et sirene in delubris uoluptatis.
[Cap. XIu.] Prope est, ut ueniat tempus eius,
   et dies eius non elongabuntur.
Miserebitur enim Dominus Iacob,
   et eliget adhuc de Isrel,
   et requiescere eos faciet super humum suam:
Adiungetur aduena ad eos,
   et adherebit domui Iacob.
Et tenebunt eos populi,
   et adducent eos in locum suum.
Et possidebit eos domus Isrel super terram Domini
      in seruos et ancillas:
   et erunt captiuantes eos, qui se captiuauerant
      [Al. capientes et ceperant],
   et subiicient exactores suos.
Et erit in die illa: cum requiem dederit tibi Deus a
      labore tuo et a concussione tua,
   et a seruitute dura, qua ante seruisti:
   sumes parabolam istam contra regem Babylonis,
      et dices:
 Quomodo cessauit exactor,
      quieuit tributum?
Contriuit Dominus baculum impiorum,
   uirgam dominantium, cedentem populos in indignatione plaga insanabili,
   subiicientem in furore gentes,
   et persequentem crudeliter.
Conquieuit, et siluit omnis terra,
   gauisa est, et exsultauit:
Abietes quoque letate sunt super te,
   et cedri Libani.
Ex quo dormisti
   non ascendit qui succidat nos.
Infernus subter conturbatus est in occursum aduentus tui,
   suscitauit tibi gigantes.
Omnes principes terre surrexerunt de soliis suis,
   omnes principes nationum.
Et uniuersi respondebunt, et dicent tibi:
 Et tu uulneratus es sicut et nos,
   nostri similis effectus es:
Detracta est ad inferos superbia tua,
   concidit cadauer tuum:
Subter te sternetur tinea [Al. putredo],
   et operimentum tuum erunt uermes.
Quomodo cecidisti de celo, lucifer, qui mane oriebaris?
   corruisti in terram, qui uulnerabas gentes?
   qui dicebas in corde tuo:
In celum conscendam,
   super astra Dei exaltabo solium meum,
Sedebo in monte testamenti, in lateribus aquilonis.
Ascendam super altitudinem nubium, et
   ero similis Altissimo.
uerumtamen ad infernum detraheris
   in profundum laci.
Qui te uiderint,
   ad te inclinabuntur, teque prospicient:
 Numquid iste est uir, qui conturbauit terram,
   qui concussit regna,
   qui posuit orbem desertum,
   et urbes eius destruxit,
   uinctis eius non aperuit carcerem?
Omnes reges gentium uniuersi dormierunt in gloria,
   uir in domo sua;
Tu autem proiectus es de sepulcro tuo,
   quasi stirps inutilis,
   pollutus et obuolutus cum his qui interfecti sunt
      gladio,
   et descenderunt ad fundamenta laci,
   quasi cadauer putridum.
Non habebis consortium,
    neque cum eis in sepultura:
Tu enim terram [Al. add. tuam] disperdidisti;
   tu populum occidisti:
   non uocabitur in eternum semen pessimorum.
Preparate filios eius occisioni in iniquitate patrum
      suorum:
   non consurgent, nec hereditabunt terram,
   neque implebunt faciem orbis ciuitatum.
Et consurgam super eos, dicit Dominus exercituum:
   et perdam Babylonis nomen, et reliquias,
   et germen, et progeniem, ait Dominus.
Et ponam eam in possessionem ericii, et in paludes
      aquarum,
   et scopabo eam in scopa terens, dicit Dominus
      exercituum.
Iurauit Dominus exercituum, dicens:
   Si non, ut putaui, ita erit:
   et quomodo mente tractaui, sic eueniet
Ut conteram Assyrium in terra mea,
    et in montibus meis conculcem eum:
   et auferetur ab eis iugum eius,
   et onus illius ab humero eorum tolletur.
Hoc consilium, quod cogitaui super omnem terram,
   et hec est manus extenta super uniuersas gentes.
Dominus enim exercituum decreuit:
   et quis poterit infirmare?
   et manus eius extenta:
   et quis auertet eam?
In anno, quo mortuus est rex Ahaz,
   factum est onus istud:
Ne leteris, Philisthea omnis tu,
   quoniam comminuta est uirga percussoris tui:
De radice enim colubri egredietur regulus,
   et semen eius absorbens uolucrem.
Et pascentur primogeniti pauperum,
   et pauperes fiducialiter requiescent:
   et interire faciam in fame radicem tuam,
   et reliquias tuas interficiam.
 Ulula, porta; clama, ciuitas:
   prostrata est omnis Philisthea:
   ab aquilone enim fumus ueniet,
   et non est qui effugiat agmen eius.
Et quid respondebitur [Al. respondebit] nuntiis gentis?
   Quia Dominus fundauit Sion,
   et in ipso [Al. ipsa cum Hebreo [Figure: [Hebrew Text] 1Kb] ] sperabunt pauperes populi eius.


ONUS MOAB.

[Cap. Xu.] Quia nocte uastata est Ar, Moab conticuit:
   quia nocte uastatus est murus, Moab conticuit.
Ascendit domus, et Dibon ad excelsa
   in planctum super Nabo, et super Medaba, Moab
ululauit [Al. ululabit cum Hebreo [Figure: [Hebrew Text] 1Kb] ]:
   in cunctis capitibus eius caluitium.
Omnis barba radetur.
In triuiis eius accincti sunt sacco:
   super tecta eius, et in plateis eius omnis [a 1Kb] ululat,
    descendit in fletum.
Clamabit Esebon, et Eleale,
   usque Iasa audita est uox eorum;
Super hoc expediti Moab ululabunt,
   anima eius ululabit sibi.
Cor meum ad Moab clamabit,
    uectes eius usque ad Segor uitulam [b 18Kb] conternantem:
Per ascensum enim Luith flens ascendet,
   et in uia Oronaim clamorem contritionis leuabunt.
Aque enim Nemrim deserte erunt,
   quia aruit herba,
   defecit germen,
   uiror omnis interiit.
Secundum magnitudinem operis,
   et uisitatio eorum:
Ad torrentem salicum ducent eos.
Quoniam circumiuit [Al. circuibit] clamor terminum
      Moab:
   usque ad Gallim ululatus eius,
   et usque ad puteum Elim clamor eius,
   quia aque Dibon replete sunt sanguine:
Ponam enim super Dibon additamenta;
   his qui fugerint de Moab leonem, et reliquiis
      terre.
[Cap. XuI.] Emitte agnum dominatorem terre, de
       Petra deserti ad montem filie Sion.
Et erit: Sicut auis fugiens,
   et pulli de nido auolantes:
   sic erunt filie Moab in transcensu Arnon.
Ini consilium, coge concilium:
   pone quasi noctem umbram tuam in meridie:
   absconde fugientes, et uagos ne prodas.
Habitabunt apud te profugi mei:
   Moab, esto latibulum eorum a facie uastatoris:
Finitus est enim puluis,
   consummatus est miser:
   defecit qui conculcabat terram.
Et preparabitur in misericordia solium,
   et sedebit super illud in ueritate in tabernaculo
      Dauid,
   iudicans et querens iudicium,
   et uelociter reddens quod iustum est.
Audiuimus superbiam Moab,
   superbus est ualde:
    superbia eius et arrogantia eius,
   et indignatio eius,
   plusquam fortitudo eius.
Idcirco ululabit Moab ad Moab,
   uniuersus ululabit:
   his, qui letantur super muros cocti lateris,
Loquimini plagas suas.
Quoniam suburbana Esebon deserta sunt, et uineam
      Sabama [Al. uinea sabama] Domini gentium exciderunt.
Flagella eius usque ad Iazer peruenerunt:
   errauerunt in deserto,
   propagines eius relicte sunt,
   transierunt mare.
Super hoc plorabo in fietu Iazer uineam Sabama [Al.
      uinea Sabama]:
   inebriabo te lacryma mea, Esebon, et Elcale,
   quoniam super uindemiam tuam,
   et super messem tuam uox calcantium irruit.
Et auferetur letitia et exsultatio de Charmelo,
    et in uineis non exsultabit, neque iubilabit.
uinum in torculari non calcabit qui calcare consueuerat:
   uocem calcantium abstuli.
Super hoc uenter meus ad Moab quasi cithara sonabit,
   et uiscera mea ad murum cocti lateris.
 Et erit: cum apparuerit quod laborauit
Moab super excelsis suis,
   ingredietur ad sancta sua, ut obsecret,
   et non ualebit.
Hoc uerbum, quod locutus est Dominus
         ad Moab ex tunc,
Et [a 1Kb] nunc locutus est Dominus dicens:
In tribus annis, quasi anni mercenarii, auferetur
      gloria Moab super omni populo multo,
   et relinquetur paruus et modicus, nequaquam
      multus.


ONUS DAMASCI.

[Cap. XuII.] Ecce Damascus desinet esse ciuitas;
   et erit sicut aceruus lapidum in ruina.
Derelicte ciuitates Arer gregibus erunt,
   et requiescent ibi,
   et non erit qui exterreat.
Et cessabit adiutorium ab Ephraim,
   et regnum a Damasco:
 Et reliquie Syrie sicut gloria filiorum Isrel erunt:
   dicit Dominus exercituum.
Et erit in die illa: attenuabitur gloria Iacob,
   et pinguedo carnis eius emarcescet [Al. pingues
      carnes eius emarcescent].
Et erit sicut congregans in messe quod restiterit,
   et brachium eius spicas leget:
Et erit sicut querens spicas in ualle Raphaim.
Et relinquetur in eo sicut racemus,
   et sicut excussio oliue duarum uel trium oliuauarum in summitate rami,
   siue quatuor aut quinque in cacuminibus eius
      fructus eius;
   dicit Dominus Deus Isrel.
In die illa inclinabitur homo ad factorem suum,
   et oculi eius ad sanctum Isrel respicient:
Et non inclinabitur ad altaria,
   que fecerunt manus eius;
   et que operati sunt digiti eius non respiciet, lucos et delubra.
 In die illa, erunt ciuitates fortitudinis eius derelicte
   sicut aratra, et segetes que derelicte sunt a facie
      filiorum Isrel.
   Et erit deserta.
   Quia oblita es Dei saluatoris tui,
   et fortis adiutoris tui non es recordata:
Propterea plantabis plantationem fidelem,
   et germen alienum seminabis.
   In die plantationis tue labrusca,
   et mane semen tuum florebit:
Ablata est messis in die hereditatis,
   et dolebit grauiter.
ue multitudo [Al. multitudini] populorum multorum,
   ut multitudo maris sonantis:
   et tumultus turbarum,
   sicut sonitus aquarum multarum.
Sonabunt populi sicut sonitus aquarum inundantium,
    et increpabit eum,
   et fugiet procul;
Et rapietur sicut puluis montium a facie uenti,
   et sicut turbo coram tempestate.
In tempore uesperi, et ecce turbatio:
   in matutino, et non subsistet.
Hec est pars eorum qui uastauerunt nos,
   et sors diripientium nos.
[Cap. XuIII.] ue terre cymbalo alarum, que est
      trans flumina Aethiopie,
   qui mittit in mare legatos,
   et in uasis papyri super aquas.
Ite, angeli ueloces, ad gentem conuulsam et dilaceratam;
   ad populum terribilem, post quem non est alius;
    gentem exspectantem et conculcatam,
   cuius diripuerunt flumina terram eius.
Omnes habitatores orbis, qui moramini terra,
   cum eleuatum fuerit signum in montibus, uidebitis,
   et clangorem tube audietis:
Quia hec dicit Dominus ad me:
Quiescam, et considerabo in loco meo,
   sicut meridiana lux clara est,
   et sicut nubes roris in die messis.
Ante messem enim totus effloruit,
   et immatura perfectio germinauit,
Et predicentur ramusculi eius falcibus:
   et que derelicta fuerint, abscindentur, et excutientur.
Et relinquentur simul auibus montium et bestiis
      terre:
   et estate perpetua erunt super eum uolucres,
   et omnes bestie terre super illum hyemabunt.
In tempore illo deferetur munus Domino exercituum
    a populo diuulso et dilacerato;
   a populo terribili, post quem non fuit alius;
   a gente exspectante, exspectante et conculcata,
   cuius diripuerunt flumina terram eius;
   ad locum nominis Domini exercituum, montem
      Sion.


ONUS AEGYPTI.

[Cap. XIX.] Ecce Dominus ascendet super nubem
   leuem, et ingredietur Aegyptum,
   et commouebuntur simulacra Aegypti a facie eius,
   et cor Aegypti tabescet in medio eius.
Et concurrere faciam Aegyptios aduersus Aegyptios:
   et pugnabit uir contra fratrem suum,
   et uir contra amicum suum,
   ciuitas aduersus ciuitatem,
   regnum aduersus regnum.
Et dirumpetur spiritus Aegypti in uisceribus eius:
   et consilium eius precipitabo:
 et interrogabunt simulacra sua, et diuinos suos,
   et pythones, et ariolos.
   Et tradam Aegyptum in manu dominorum crudelium,
   et rex fortis dominabitur eorum,
   ait Dominus Deus exercituum:
Et arescet aqua de mari,
   et fluuius desolabitur, atque siccabitur.
Et deficient flumina:
   et attenuabuntur, et siccabuntur riuis aggerum.
Calamus et iuncus marcescet:
   nudabitur alueus riui a fonte suo,
Et omnis sementis irrigua siccabitur,
   arescet, et non erit.
Et merebunt piscatores,
   et lugebunt omnes mittentes in flumen hamum,
   et expandentes rete super faciem aquarum [Al.
   aque] marcescent.
Confundentur qui operabantur [Al. operantur] linum, pectentes [Al. plectentes] et texentes
      subtilia.
   Et erunt irrigua eius flaccentia:
   omnes qui faciebant lacunas ad capiendos pisces.
Stulti principes Taneos;
   sapientes consiliarii Pharaonis dederunt consilium
      insipiens.
Quomodo dicetis Pharaoni:
Filius sapientium ego, filius regum antiquorum?
Ubi sunt nunc sapientes tui?
   annuntient tibi, et indicent
   quid cogitauerit Dominus exercituum super Aegyptum.
Stulti facti sunt principes Taneos,
   emarcuerunt principes Mempheos,
   deceperunt Aegyptum, angulum populorum eius.
Dominus miscuit in medio eius spiritum uertiginis:
    et errare fecerunt Aegyptum in omni opere suo,
   sicut errat ebrius et uomens.
Et non erit Aegypto opus,
   quod faciat caput et caudam,
    [a 9Kb] incuruantem et refrenantem.
In die illa erit Aegyptus quasi mulieres,
   et stupebunt, et timebunt a facie commotionis
      manus Domini exercituum,
   quam ipse mouebit super eam.
   Et erit terra Iuda Aegypto in [b 9Kb] festiuitatem:
Omnis qui illius fuerit recordatus,
   pauebit a facie consilii Domini exercituum,
   quod ipse cogitauit super eam.
In die illa erunt quinque ciuitates in terra Aegypti,
      loquentes lingua Chanaan,
   et iurantes per Dominum exercituum
Ciuitas solis uocabitur una.
In die illa erit altare Domini in medio terre
      Aegypti,
   et titulus Domini iuxta terminum eius:
    Et erit in signum, et in testimonium Domino
      exercituum in terra Aegypti.
Clamabunt enim ad Dominum a facie tribulantis,
   et mittet eis saluatorem et propugnatorem, qui
      liberet eos.
Et cognoscetur Dominus ab Aegypto,
   et cognoscent Aegyptii Dominum in die illa,
   et colent eum in hostiis et muneribus:
   et uota uouebunt Domino, et soluent.
Et percutiet Dominus Aegyptum plaga,
   et sanabit eam,
   et reuertentur ad Dominum, et placabitur eis,
   et sanabit eos.
In die illa erit uia de Aegypto in Assyrios,
   et intrabit Assyrius Aegyptum, et Aegyptus [Al. Aegyptius] in Assyrios,
   et seruient Aegyptii Assur.
In die illa erit Isrel tertius Aegypto [Al. Aegyptio]
      et Assyrio:
    benedictio in medio terre, cui benedixit Dominus exercituum, dicens:
Benedictus populus meus Aegypti,
   et opus manuum mearum Assyrio:
   hereditas autem mea Isrel.
[Cap. XX.] In anno, quo ingressus est Tharthan
   in Azotum,
   cum misisset eum Sargon rex Assyriorum,
   et pugnasset contra Azotum, et cepisset eam:
   in tempore illo locutus est Dominus in manu
      Isaie filii Amos, dicens:
uade, et solue saccum de lumbis tuis,
   et calceamenta tua tolle de pedibus tuis.
 Et fecit sic, uadens nudus, et discalceatus,
   Et dixit Dominus:
Sicut ambulauit seruus meus Isaias nudus, et discalceatus.
   trium annorum signum et portentum erit super
      Aegyptum et super Aethiopiam:
Sic minabit rex Assyriorum captiuitatem Aegypti,
   et transmigrationem Aethiopie,
      iuuenem et senem [Al. iuuenum et senum]
   nudum et discalceatum,
      discoopertis natibus,
   ignominiam Aegypti.
Et timebunt, et confundentur ab Aethiopia spe sua,
   et ab Aegypto gloria sua.
Et dicet habitator insule huius in die illa:
Ecce hec erat spes nostra, ad quos confugimus in
      auxilium,
   ut liberarent nos a facie regis Assyriorum:
   et quomodo effugere poterimus nos?


ONUS DESERTI MARIS.

   [Cap. XXI.] Sicut turbines ab Aphrico ueniunt,
   de deserto uenit, de terra horribili.
uisio dura nuntiata est mihi:
Qui incredulus est, infideliter agit:
   et qui depopulator est, uastat.
Ascende, Elam;
   obside, Mede:
   omnem gemitum eius cessare feci.
Propterea repleti sunt lumbi mei dolore,
   angustia possedit me
   sicut angustia parturientis:
Corrui cum audirem,
   conturbatus sum cum uiderem.
Emarcuit cor meum,
   tenebre stupefecerunt me:
Babylon dilecta mea
   posita est mihi in miraculum.
Pone mensam,
    contemplare in specula
   comedentes et bibentes.
Surgite, principes,
   arripite clypeum.
Hec enim mihi Dominus:
uade, et pone speculatorem:
   et quodcumque uiderit, annuntiet.
Et uidit currum duorum equitum,
   ascensorem asini, et ascensorem cameli:
Et contemplatus est diligenter multo intuitu.
   Et clamauit leo:
Super speculam Domini ego sum, stans iugiter per
      diem:
    et super custodiam meam ego sum, stans totis noctibus.
Ecce iste uenit ascensor uir bige equitum,
   et respondit, et dixit:
Cecidit Babylon,
   et omnia sculptilia deorum eius contrita sunt in
      terram,
Tritura mea, et [a 1Kb] fili aree mee,
   que audiui a Domino exercituum Deo Isrel, annuntiaui
      uobis.


ONUS DUMA.

Ad me clamat ex Seir:
Custos, quid de nocte?
   custos, quid de nocte?
Dixit custos:
uenit mane, et nox:
   si queritis, querite:
   conuertimini, uenite.


ONUS IN ARABIA.

In saltu ad uesperam dormietis,
   in semitis Dodanim.
Occurrentes sitienti ferte aquam,
   qui habitatis terram Austri,
   cum panibus occurrite fugienti.
A facie enim gladiorum fugerunt,
   a facie gladii imminentis,
   a facie arcus extenti,
   a facie grauis prelii:
   Quoniam hec dicit Dominus ad me:
Adhuc in uno anno,
   quasi in anno mercenarii,
   et auferetur omnis gloria Cedar.
   Et reliquie numeri sagittariorum fortium de filiis
Cedar imminuentur:
Dominus enim Deus Isrel locutus est.


ONUS uALLIS uISIONIS.

    [Cap. XXII.] Quidnam tibi quoque est,
   quia ascendisti et tu omnis in tecta?
   Clamoris plena,
   urbs frequens,
   ciuitas exsultans:
Interfecti tui, non interfecti gladio,
   nec mortui in bello.
Cuncti principes tui fugerunt simul,
   dureque ligati sunt:
Omnes qui inuenti sunt, uincti sunt pariter,
   procul fugerunt.
Propterea dixi:
   Recedite a me, amare flebo:
   nolite incumbere ut consolemini me super uastitate filie populi mei.
Dies enim interfectionis, et conculcationis, et fletuum,
   Domino Deo exercituum in ualle uisionis,
    scrutans murum,
   et magnificus super montem.
Et Elam sumpsit pharetram,
   currum hominis equitis,
   et parietem nudauit clypeus.
Et erunt electe ualles tue plene quadrigarum,
   et equites ponent sedes suas in porta.
 Et reuelabitur operimentum Iude,
   et uidebis in die illa armamentarium
   domus saltus.
   Et scissuras ciuitatis Dauid uidebitis, quia multiplicate sunt:
Et congregastis aquas piscine inferioris,
   et domos Ierusalem numerastis,
   et destruxistis domos ad muniendum murum.
Et lacum fecistis inter duos muros
    [b 1Kb] ad aquam piscine ueteris:
   et non suspexistis ad eum, qui fecerat eam,
   et operatorem eius de longe non uidistis.
Et uocabit Dominus Deus exercituum in die illa ad
      fletum, et ad planctum,
   ad caluitium, et ad cingulum sacci:
Et ecce gaudium et letitia,
   occidere uitulos, et iugulare arietes,
   comedere carnes, et bibere uinum:
Comedamus, et bibamus:
   cras enim moriemur.
 Et reuelata est in auribus meis, [c 1Kb] Domini [uulg. uox
      Domini] exercituum:
Si dimittetur iniquitas hec uobis donec moriamini,
   dicit Dominus Deus exercituum.
Hec dicit Dominus Deus exercituum:
uade, ingredere ad eum, qui habitat in tabernaculo,
      ad Sobnam prepositum templi, et dices ad eum:
Quid tu hic:
   aut quasi quis hic?
   quia excidisti tibi hic sepulcrum,
   excidisti in excelso memoriam diligenter,
   in petra tabernaculum tibi.
Ecce Dominus asportari te faciet,
   sicut asportatur gallus gallinaceus,
   et quasi amictum sic subleuabit te.
Coronans coronabit te tribulatione,
   quasi pilam mittet te in terram latam et spatiosam:
   ibi morieris, et ibi erit currus glorie tue,
    ignominia domus Domini tui.
Et expellam de statione tua,
   et de ministerio tuo deponam te.
Et erit in die: uocabo seruum meum Eliacim filium
      Helcie,
   et induam illum tunica tua,
   et cingulo tuo confortabo eum,
   et potestatem tuam dabo in manu eius:
   et erit quasi pater habitantibus Ierusalem,
   et domui Iuda.
Et dabo clauem domus Dauid super humerum eius,
   et aperiet, et non erit qui claudat:
   et claudet, et non erit qui aperiat.
Et figam illum paxillum in loco fideli,
   et erit in solium glorie domui patris [Al. solio domus patris] sui.
Et suspendent super eum omnem gloriam domus patris eius,
   uasorum diuersa genera,
    omne uas paruulum,
   a uasis craterarum usque ad omne uas musicorum.
In die illa dicit Dominus exercituum:
Auferetur paxillus, qui fixus fuerat in loco fideli:
   et frangetur, et cadet,
   et peribit quod pependerat in eo,
   quia Dominus locutus est.


ONUS TYRI.

   [Cap. XXIII.] Ululate, naues maris:
   quia uastata est domus, unde uenire consueuerant:
   de terra Cethim reuelatum [Al. reuelata] est eis.
Tacete qui habitatis in insula:
   negotiatio Sidonis.
Transfretantes mare repleuerunt te in aquis multis.
   Semen Nili, messis fluminis fruges eius.
   et facta est negotiatio gentium.
Erubesce, Sidon:
   ait enim mare fortitudo maris, dicens:
Non parturiui, et non peperi,
   et non enutriui iuuenes,
   nec ad incrementum perduxi uirgines.
Cum auditum fuerit in Aegypto,
   dolebunt cum audierint de Tyro:
Transite maria,
   ululate qui habitatis in insula:
Numquid non hec uestra est,
    que gloriabatur a diebus pristinis in antiquitate
      sua?
   ducent eam pedes sui longe ad peregrinandum.
Quis cogitauit hoc super Tyrum quondam coronatam,
   cuius negotiatores principes,
   institores eius inclyti terre?
Dominus exercituum cogitauit hoc,
   ut detraheret superbiam omnis glorie,
   et ad ignominiam deduceret uniuersos inclytos
      terre.
Transi terram tuam quasi flumen, filia maris,
   non est cingulum ultra tibi.
Manum suam extendit supra mare,
   conturbauit regna:
Dominus mandauit aduersus Chanaan,
   ut contereret fortes eius, et dixit:
Non adiicies ultra, ut glorieris,
   calumniam sustinens uirgo filia Sidonis:
    in Cethim consurgens transfreta,
   ibi quoque non erit requies tibi.
Ecce terra Chaldeorum
   talis populus non fuit,
   Assur fundauit eam,
   in captiuitatem traduxerunt robustos eius,
   suffoderunt domos eius,
   posuerunt eam in ruinam.
Ululate, naues maris,
   quia deuastata est fortitudo uestra.
Et erit in die illa:
   In obliuione eris, o Tyre, septuaginta annis,
   sicut dies regis unius:
Post septuaginta autem annos
   erit Tyro quasi canticum meretricis.
Sume citharam, circui ciuitatem,
   meretrix obliuioni tradita:
   bene cane,
   frequenta canticum, ut memoria tui sit.
Et erit post septuaginta annos:
 uisitabit Dominus Tyrum,
   et reducet eam ad [a 1Kb] mercedes suas:
Et rursum fornicabitur cum uniuersis regnis terre,
   super faciem terre.
Et erunt negotiatio eius, et mercedes eius sanctificate Domino:
    non condentur, neque reponentur:
Quia his, qui habitauerint coram Domino, erit negotiatio eius, ut manducent in saturitatem,
   et uestiantur usque ad uetustatem.
[Cap. XXIu.] Ecce Dominus dissipabit terram, et
      nudabit eam,
   et affliget faciem eius,
   et disperget habitatores eius.
Et erit sicut populus, sic sacerdos:
   et sicut seruus, sic dominus eius:
   sicut ancilla, sic domina eius:
   sicut emens, sic ille qui uendit:
   sicut fenerator, sic is qui mutuum accipit:
   sicut qui repetit, sic qui debet.
Dissipatione dissipabitur terra,
   et direptione predabitur.
Dominus enim locutus est uerbum hoc.
Luxit, et defluxit terra, et infirmata est:
   defluxit orbis,
   infirmata est altitudo populi terre.
 Et terra [b 2Kb] interfecta est ab habitatoribus suis:
   quia transgressi sunt leges [Al. legem],
   mutauerunt ius,
   dissipauerunt fedus sempiternum.
Propter hoc maledictio uorabit terram,
   et peccabunt habitatores eius,
Ideoque insanient cultores eius,
   et relinquentur homines pauci.
Luxit uindemia,
   infirmata est uitis,
   ingemuerunt omnes qui letabantur corde.
Cessauit gaudium tympanorum,
   quieuit sonitus letantium,
   conticuit dulcedo cithare.
Cum cantico non bibent uinum:
   amara erit potio bibentibus illam.
Attrita est ciuitas uanitatis,
   clausa est omnis domus, nullo intreunte.
Clamor erit super uino in plateis:
    deserta est omnis letitia:
   translatum est gaudium terre.
Relicta est in urbe solitudo,
   et calamitas opprimet portas.
Quia hec erunt in medio terre,
   in medio populorum:
Quomodo si pauce oliue, que remanserunt, excutiantur ex olea,
   et racemi, cum fuerit finita uindemia.
Hi leuabunt uocem suam, atque laudabunt.
Cum glorificatus fuerit Dominus, hinnient de mari.
Propter hoc in doctrinis glorificate Dominum:
   in insulis maris nomen Domini Dei Isrel.
A finibus terre laudes audiuimus,
   gloriam iusti.
   Et dixi:
Secretum meum mihi,
   secretum meum mihi:
ue mihi: preuaricantes preuaricati sunt, et preuaricatione transgressorum preuaricati sunt.
 Formido, et fouea, et laqueus super te, qui habitator es terre.
Et erit: Qui fugerit a uoce formidinis, cadet in foueam:
   et qui se explicauerit de fouea,
   tenebitur laqueo:
 Quia cataracte de excelsis aperte sunt,
   et concutientur fundamenta terre.
Confractione confringetur terra,
   contritione conteretur terra,
   commotione commouebitur terra,
Agitatione agitabitur terra sicut ebrius, et auferetur
      quasi tabernaculum unius noctis:
Et grauabit eam iniquitas sua, et corruet,
   et non adiiciet, ut resurgat.
Et erit: In die illa uisitabit Dominus super militiam
      celi in excelso;
   et super reges terre, qui sunt super terram.
Et congregabuntur in congregatione unius fascis in
      lacum,
   et claudentur ibi in carcere:
   et post multos dies uisitabuntur.
Et erubescet luna et confundetur sol,
   cum regnauerit Dominus exercituum in monte
      Sion, et in Ierusalem,
   et in conspectu senum suorum fuerit glorificatus.
 [Cap. XXu.] Domine, Deus meus es tu, exaltabo te,
      confitebor nomini tuo: quoniam fecisti mirabilia,
   cogitationes antiquas, fideles, amen.
Quia posuisti ciuitatem in tumulum,
   urbem fortem in ruinam;
   domum alienorum, ut non sit ciuitas,
   et in sempiternum non edificetur.
Super hoc laudabit te populus fortis,
   ciuitas gentium robustarum timebit te.
Quia factus es fortitudo pauperi,
   fortitudo egeno in tribulatione sua:
   spes a turbine,
   umbraculum ab estu.
Spiritus enim robustorum quasi turbo impellens parietem:
   Sicut estus in siti humiliabis,
Tumultum alienorum,
   et quasi calore sub nube torrente,
   propaginem fortium marcescere facies.
 Et faciet Dominus exercituum omnibus populis in
      monte hoc
   conuiuium pinguium,
   conuiuium uindemie,
   pinguium medullatorum,
   uindemie defecate.
Et precipitabit in monte isto faciem uinculi colligati
      super omnes populos,
   et telam quam orditus est super omnes nationes.
Precipitabit mortem in sempiternum:
   et auferet Dominus Deus lacrymam ab omni facie,
   et opprobrium populi sui auferet de uniuersa
      terra:
   quia Dominus locutus est.
Et dicet in illa die:
Ecce Deus noster iste,
   exspectauimus eum, et saluabit nos:
   iste Dominus, sustinuimus eum,
   exsultabimus, et letabimur in salutari eius.
 Quia requiescet manus Domini in monte isto,
   triturabitur Moab sub eo,
   sicuti teruntur palee in plaustro.
Et extendet manus suas sub eo,
   sicut extendit natans ad natandum:
Et humiliabit gloriam eius cum allisione manuum
      eius.
Et munimenta sublimium murorum tuorum concident,
   et humiliabuntur,
   et detrahentur in terram usque ad puluerem.
In die illa cantabitur canticum istud in terra Iuda:
   [Cap. XXuI.] Urbs fortitudinis nostre Sion saluator, ponetur in ea murus et antemurale.
Aperite portas,
   et ingrediatur gens iusta, custodiens ueritatem.
uetus error abiit:
   seruabis pacem, pacem,
   quia in te sperauimus.
 Sperastis in Domino in seculis eternis,
   in Domino Deo forti in perpetuum.
Quia incuruabit habitantes in excelso,
   ciuitatem sublimem humiliabit.
   Humiliabit eam usque ad terram,
   detrahet eam usque ad puluerem.
Conculcabit eam pes, pedes pauperi,
   gressus egenorum.
Semita iusti recta est,
   rectus callis iusti ad ambulandum.
Et in semita iudiciorum tuorum, Domine, sustinuimus te:
   nomen tuum, et memoriale tuum in desiderio
      anime.
Anima mea desiderauit te in nocte:
   sed et spiritu meo in precordiis meis de mane uigilabo ad te.
Cum feceris iudicia tua in terra,
   iustitiam discent habitatores orbis.
Misereamur impio,
    et non discet iustitiam:
In terra sanctorum inique gessit,
   et non uidebit gloriam Domini.
Domine, exaltetur manus tua, et non uideant:
   uideant, et confundantur zelantes [Al. confundatur zelus] populi:
   et ignis hostes tuos deuoret.
Domine, dabis pacem nobis:
   omnia enim opera nostra operatus es nobis,
Domine Deus noster, possederunt nos domini absque te,
   tantum in te recordemur nominis tui.
Morientes non uiuant,
   gigantes non resurgant:
   Propterea uisitasti et contriuisti eos,
   et perdidisti omnem memoriam eorum.
Indulsisti genti, Domine, indulsisti genti:
   numquid glorificatus es?
   elongasti omnes terminos terre,
 Domine, in angustia requisierunt te,
   in tribulatione murmuris doctrina tua eis.
Sicut que concipit [Al. concepit], cum appropinquauerit ad partum
   dolens, clamat in doloribus suis:
   sic facti sumus a facie tua, Domine.
Concepimus, et quasi parturiuimus, et peperimus
      spiritum:
   salutes non fecimus in terra:
Ideo non ceciderunt habitatores terre [Al. orbis].
   uiuent [Al. uiuan:] mortui tui, interfecti mei resurgent. [Al. resurgant]:
Expergiscimini et laudate qui habitatis in puluere:
   quia ros lucis ros tuus,
   et terram gigantum detrahes in ruinam.
uade populus meus, intra in cubicula tua,
   claude ostia tua super te.
Abscondere modicum ad momentum,
   donec pertranseat indignatio.
 Ecce enim Dominus egredietur de loco suo,
   ut uisitet iniquitatem habitatoris terre contra
      eum:
   et reuelabit terra sanguinem suum,
   et non operiet ultra interfectos suos.
[Cap. XXuII.] In die illa uisitabit Dominu in gladio
suo duro,
   et grandi, et forti, super Leuiathan serpentem uectem,
   et super Leuiathan serpentem tortuosum:
   et occident cetum, qui in mari est:
In die illa uinea meri cantabit ei.
Ego Dominus qui seruo eam,
   repente propinabo ei:
   ne forte uisitetur contra eam,
Nocte et die seruo eam.
   Indignatio non est mihi:
Quis dabit me spinam et ueprem in prelio?
   gradiar super eam,
    succendam eam pariter.
An potius tenebit [Al. tenebo] fortitudinem meam,
      faciet pacem mihi,
   pacem faciet mihi?
Qui egrediuntur [a 2Kb] impetu a Iacob,
   florebit, et germinabit Isrel, et implebunt faciem orbis semine.
Numquid iuxta plagam percutiens se, percussit
      eum?
   aut sicut occidit interfectos eius, sic occisus est?
In mensura contra mensuram, cum abiecta fuerit,
      iudicabis eam:
   meditatus est in spiritu suo duro per diem estus.
Idcirco super hoc [Al. his] dimittetur iniquitas domui Iacob:
   et iste omnis fructus, ut auferatur peccatum
      eius,
   cum [Al. quia] posuerit omnes lapides altaris sicut lapides cineris allisos,
   non stabunt luci et delubra.
 Ciuitas enim munita, desolata erit,
   speciosa relinquetur, et dimittetur quasi desertum [Al. deserta]:
Ibi pascetur uitulus, et ibi accubabit,
   et consumet summitates eius.
In siccitate messes [Al. messis] illius conterentur,
   mulieres uenientes et docentes eam:
Non est enim populus sapiens,
   propterea non miserebitur eius, qui fecit eum; et
      qui formauit eum, non parcet ei.
Et erit in die illa
   percutiet Dominus ab alueo fluminis usque ad
      torrentem Aegypti,
et uos congregabimini unus et unus, filii Isrel.
Et erit in die illa, clangetur in tuba magna, et uenient qui perditi fuerant de terra Assyriorum,
et qui eiecti erant in terra Aegypti,
et adorabunt Dominum in monte sancto in Ierusalem.
 [Cap. XXuIII.] ue corone superbie ebriis Ephraim,
      et flori decidenti, glorie exsultationis eius, qui
      erant in uertice uallis pinguissime, errantes a
      uino.
Ecce ualidus et fortis Dominus [Al. Domini, cum
      Heb. [Figure: [Hebrew Text] 1Kb] ,
   sicut impetus grandinis, turbo confringens, sicut
   impetus aquarum multarum inundantium et emissarum super terram spatiosam.
Pedibus conculcabitur corona superbie ebriorum
      Ephraim.
Et erit flos decidens glorie exsultationis eius, qui
   est super uerticem uallis pinguium, quasi temporaneum ante maturitatem autumni:
   quod cum aspexerit uidens statim ut manu tenuerit, deuorabit illud.
In die illa erit Dominus exercituum corona glorie,
   et sertum exsultationis residuo populi sui:
   et spiritus iudicii sedenti super iudicium,
et fortitudo reuertentibus de bello ad portam.
    uerum hi quoque pre uino nescierunt,
   et pre ebrietate errauerunt:
Sacerdos et propheta nescierunt pre ebrietate,
   absorpti sunt a uino,
   errauerunt in ebrietate,
   nescierunt uidentem,
   ignorauerunt iudicium.
Omnes enim mense replete sunt uomitu, sordiumque,
   ita ut non esset ultra locus.
Quem docebit scientiam?
   et quem intelligere faciet auditum?
   ablactatos a lacte, [b 1Kb] auulsos ab uberibus.
Quia manda, remanda;
   manda, remanda;
   exspecta, reexspecta;
   exspecta, reexspecta;
   modicum ibi, modicum ibi.
In loquela enim labii, et lingua altera
   loquetur ad populum istum.
 Cui dixit: Hec requies mea, reficite lassum,
   et hoc est meum refrigerium:
   et noluerunt audire.
Et erit eis uerbum Domini:
   Manda, remanda;
   manda, remanda;
   exspecta, reexspecta;
   exspecta, reexspecta;
   modicum ibi, modicum ibi:
Ut uadant, et cadant retrorsum,
   et [c 1Kb] conterantur, et illaqueentur, et capiantur.
Propter hoc audite uerbum Domini, uiri illusores,
   qui dominamini super populum meum, qui est in
      Ierusalem.
Dixistis enim:
   Percussimus fedus cum morte,
   et cum inferno fecimus pactum.
Flagellum inundans cum transierit, non ueniet super nos:
    quia posuimus mendacium spem nostram, et
      mendacio protecti sumus.
Idcirco hec dicit Dominus Deus:
Ecce ego mittam in fundamentis Sion lapidem,
   lapidem probatum, angularem, pretiosum, in fundamento fundatum [Al. fundatum fundamenti].
   Qui crediderit,
   non [d 1Kb] festinet,
Et ponam iudicium in pondere,
   et iustitiam in mensura:
Et subuertet grando spem mendacii:
   et protectionem aque inundabunt.
Et delebitur fedus uestrum cum morte,
   et pactum uestrum cum inferno non stabit:
Flagellum inundans cum transierit,
   eritis in conculcationem.
Quandocumque [Al. cum] pertransierit, tollet uos,
   quoniam mane diluculo pertransibit in die et in
      nocte,
et tantummodo sola uexatio intellectum dabit auditui.
 Coangustatum est enim stratum, ita ut alter decidat,
   et pallium breue utrumque operire non potest.
Sicut enim in monte diuisionum stabit Dominus:
   sicut in ualle, que est in Gabaon, irascetur, ut
   faciat opus suum,
   alienum opus eius:
   ut operetur opus suum
   peregrinum est opus ab eo.
Et nunc nolite illudere,
   ne forte constringantur uincula uestra.
Consummationem enim et abbreuiationem
   audiui a Domino Deo exercituum
   super uniuersam terram.
Auribus percipite, et audite uocem meam,
   attendite, et audite eloquium meum.
Numquid tota die arabit arans ut serat, proscindet
   et sarriet humum suam?
Nonne cum adequauerit faciem eius, seret gith, et
      cyminum sparget,
   et ponet triticum per ordinem,
    et hordeum et milium, et uiciam in finibus suis?
Et erudiet illum iudicio,
Deus suus docebit illum.
Non enim in ferris triturabitur gith,
   nec rota plaustri super cyminum circuibit,
   sed in uirga excutietur gith,
   et cyminum in baculo:
   Panis autem comminuetur:
uerum non in perpetuum triturans triturabit illum,
   neque uexabit eum rota plaustri,
   nec in ungulis suis comminuet eum.
Et hoc a [a 1Kb] Domino Deo exercituum exiuit,
   ut mirabile faceret consilium,
   et magnificaret iustitiam.
[Cap. XXIX.] ue Ariel ciuitas,
   quam expugnauit Dauid:
Additus est annus ad annum:
   solemnitates euolute sunt.
Et circumuallabo Ariel,
    et erit tristis et merens,
   et erit mihi quasi Ariel.
Et circumdabo quasi spheram in circuitu tuo,
   et iaciam contra te aggerem,
   et munimenta ponam in obsidionem tuam.
Humiliaberis, de terra loqueris,
   et de humo audietur eloquium tuum:
      Et erit quasi Pythonis de terra uox tua, de humo eloquium tuum mussitabit.
Et erit sicut puluis tenuis multitudo uentilantium te:
   et sicut fauilla pertransiens multitudo eorum,
   qui contra te preualuerunt:
   eritque repente confestim.
A Domino exercituum uisitabitur in tonitruo, et commotione terre,
   et uoce magna turbinis et tempestatis,
   et flamme ignis deuorantis.
Et erit sicut somnium uisionis nocturne multitudo
      omnium gentium, que dimicauerunt contra
      Ariel,
    et omnes qui militauerunt, et obsederunt, et preualuerunt aduersus eam.
Et sicut somniat esuriens, et comedit,
   cum autem fuerit expergefactus,
   uacua est anima eius:
   et sicut somniat sitiens, et bibit,
   et postquam fuerit expergefactus [Al. euigilauerit],
   lassus adhuc sitit,
   et anima eius uacua est:
Sic erit multitudo omnium gentium,
   que dimicauerunt contra montem Sion.
Obstupescite, et admiramini,
   fluctuate et uacillate:
    inebriamini, et non a uino:
   mouemini, et non ab ebrietate.
Quoniam miscuit uobis Dominus spiritum soporis,
   claudet oculos uestros, prophetas
   et [b 1Kb] principes uestros, qui uident uisiones, operiet.
Et erit uobis uisio omnium
   sicut uerba libri signati,
   quem cum dederint scienti litteras, dicent:
   Lege istum: et respondebit:
   Non possum, signatus est enim.
   Et dabitur liber nescienti litteras, diceturque ei:
   Lege: et respondebit:
   Nescio litteras.
Et dixit Dominus: Eo quod appropinquat populus
      iste ore suo,
   et labiis suis glorificat me,
   cor autem eius longe est a me,
   et timuerunt me mandato hominum et doctrinis:
 Ideo ecce ego addam ut admirationem faciam populo
      huic, miraculo grandi et stupendo:
   peribit enim sapientia a sapientibus eius,
   et intellectus prudentium eius abscondetur.
ue qui profundi estis corde,
   ut a Domino abscondatis consilium:
   quorum sunt in tenebris opera, et dicunt:
Quis uidet nos, et quis nouit nos?
Peruersa est hec uestra cogitatio:
   quasi si lutum contra figulum cogitet,
   et dicat opus factori suo: Non fecisti me:
   et figmentum dicat fictori suo: Non intelligis.
Nonne adhuc in modico et in breui conuertetur Libanus in Chermel,
   et Chermel in saltum reputabitur?
Et audient in die illa surdi uerba libri,
   et de tenebris et caligine oculi cecorum uidebunt.
Et addent mites in Domino letitiam,
   et pauperes homines in sancto Isrel exsultabunt.
 Quoniam defecit qui preualebat,
   consummatus est illusor,
   et succisi sunt omnes qui uigilabant super iniquitatem:
   qui peccare faciebant homines in uerbo,
   et arguentem in porta supplantabant,
   et declinauerunt frustra a iusto.
Propter hoc, hec dicit Dominus ad domum Iacob,
   qui redemit Abraham:
Non modo confundetur Iacob,
   nec modo uultus eius erubescet:
   sed cum uiderit filios suos, opera manuum mearum, in medio sui sanctificantes nomen meum,
   et sanctificabunt sanctum Iacob,
   et Deum Isrel predicabunt;
Et scient errantes spiritu intellectum,
   et mussitatores discent legem.
[Cap. XXX.] ue, filii desertores, dicit Dominus,
   ut faceretis consilium, et non ex me:
   et ordiremini telam, et non per spiritum meum,
    ut adderetur [Al. adderetis] peccatum super peccatum:
   qui ambulatis, ut descendatis in Aegyptum,
   et os meum non interrogastis,
Sperantes auxilium in fortitudine Pharaonis,
   et habentes fiduciam in umbra Aegypti.
Et erit uobis fortitudo Pharaonis in confusionem,
   et fiducia umbre Aegypti in ignominiam.
   Erant [Al. erunt] enim in Tanis principes tui,
   et nuntii tui usque ad Anes peruenerunt.
Omnes confusi sunt super populo,
   qui eis prodesse non potuit [Al. poterit]:
Non fuerunt in auxilium, et in aliquam utilitatem,
    sed in confusionem et in opprobrium.


ONUS IUMENTORUM AUSTRI.

In terra tribulationis et angustie leena, et leo:
   ex eis uipera, et regulus uolans,
Portantes super humeros iumentorum diuitias suas,
   et super gibbum camelorum thesauros suos, ad
      populum, qui eis prodesse non poterit.
Aegyptus enim frustra et uane auxiliabitur:
   ideo clamaui super hoc:
Superbia tantum est, quiesce.
Nunc ingressus scribe eis super buxum,
   et in libro diligenter exara illud,
Et erit in die nouissimo in testimonium,
   et usque in eternum.
Populus enim ad iracundiam prouocans est,
   et filii mendaces, filii nolentes audire legem Dei.
Qui dicunt uidentibus: Nolite uidere,
   et aspicientibus: Nolite aspicere nobis ea que
      recta sunt:
 Loquimini nobis placentia,
   uidete nobis errores.
Auferte a me uiam,
   declinate a me semitam,
   cesset a facie nostra sanctus Isrel.
Propterea hec dicit sanctus Isrel:
Pro eo quod reprobastis uerbum hoc,
   et sperastis in calumnia et tumultu,
   et innixi estis super eo:
Propterea erit uobis iniquitas hec sicut interruptio
      cadens,
   et requisita in muro excelso:
Quoniam subito, dum non speratur, ueniet contritio
      eius.
Et comminuetur sicut conteritur lagena
   figuli contritione perualida:
   et non inuenietur de fragmentis eius testa, in qua
      portetur igniculus de incendio,
   aut hauriatur parum aque de fouea.
 Quia hec dicit Dominus Deus sanctus Isrel:
Si reuertamini et quiescatis,
   salui eritis:
In silentio et in spe
   erit fortitudo uestra.
Et noluistis, et dixistis:
Nequaquam, sed ad equos fugiemus:
   ideo fugietis.
Et super ueloces ascendemus:
   ideo uelociores [Al. ueloces] erunt, qui persequentur uos.
Mille homines a facie terroris unius, et a facie terroris quinque fugietis,
   donec relinquamini quasi malus nauis in uertice
      montis,
   et quasi signum super collem.
Propterea exspectat Dominus, ut misereatur uestri:
   et ideo exaltabitur parcens uobis:
   quia Deus iudicii Dominus:
   beati omnes, qui exspectant eum.
 Populus enim Sion habitabit in Ierusalem,
   plorans nequaquam plorabis,
   miserans miserebitur tui:
   ad uocem clamoris tui statim ut audierit, respondebit tibi.
Et dabit uobis Dominus panem arctum, et aquam
      breuem:
   et non faciet auolare [Al. additur a te] ultra doctorem tuum:
Et erunt oculi tui uidentes preceptorem tuum.
Et aures tue audient uerbum post tergum monentis:
Hec uia, ambulate in ea:
   et non declinetis [Al. tacet et non declinetis] neque
      ad dexteram, neque ad sinistram.
Et contaminabis laminas sculptilium argenti tui,
   et uestimentum conflatilis auri tui,
   et disperges ea sicut immunditiam menstruate.
   Egredere, dices ei:
 Et dabitur pluuia semini tuo, ubicumque seminaueris in terra:
   et panis frugum terre erit uberrimus, et pinguis,
Pascetur in possessione tua in die illa agnus spatiose:
   et tauri tui, et pulli asinorum, qui operantur terram, commixtum migma comedent
   sicut in area uentilatum est.
Et erunt super omnem montem excelsum, et super
      omnem collem eleuatum riui currentium aquarum,
   in die interfectionis multorum, cum ceciderint
      turres.
Et erit lux lune sicut lux solis,
   et lux solis erit septempliciter sicut lux septem
      dierum,
   in die qua alligauerit Dominus uulnus populi sui,
   et percussuram plage eius sanauerit.
Ecce nomen Domini uenit de longinquo,
   ardens furor eius, et grauis ad portandum:
 Labia eius repleta sunt indignatione,
   et lingua eius quasi ignis deuorans.
Spiritus eius uelut torrens inundans usque ad medium colli, ad perdendas gentes in nichilum [Al.
      pro nichili],
   et frenum erroris, quod erat in maxillis populorum.
Canticum erit uobis sicut nox sanctificate solemnitatis,
   et letitia cordis sicut qui pergit cum tibia,
   ut intret in montem Domini ad fortem Isrel.
Et auditam faciet Dominus gloriam uocis sue,
   et terrorem brachii sui ostendet in comminatione
      furoris,
   et flamma ignis deuorantis:
   allidet in turbine et in lapide grandinis.
A uoce enim Domini pauebit Assur uirga percussus.
Et erit transitus uirge fundatus,
   quam requiescere faciet Dominus super eum.
 In tympanis et citharis, et in bellis precipuis expugnabit eos.
Preparata est enim ab heri Thopheth,
   a rege preparata, profunda et dilatata.
Nutrimenta eius, ignis et ligna multa:
   flatus Domini sicut torrens sulphuris succendens
      eam.
[Cap. XXXI.] ue qui descendunt in Aegyptum ad
      auxilium, in equis sperantes,
   et habentes fiduciam super quadrigis, quia multe
      sunt,
   et super equitibus, quia preualidi nimis:
Et non sunt confisi super sanctum Isrel,
   et Dominum non requisierunt.
Ipse autem sapiens adduxit malum,
   et uerba sua non abstulit:
Et consurget contra domum pessimorum,
   et contra auxilium operantium iniquitatem.
Aegyptus, homo, et non Deus:
   et equi eorum, caro, et non spiritus:
 Et Dominus inclinabit manum suam,
   et corruet auxiliator,
   et cadet cui prestatur auxilium,
   simulque omnes consumentur.
Quia hec dicit Dominus ad me:
Quomodo si rugiat leo, et catulus leonis super predam suam, cum occurrerit ei multitudo pastorum,
   a uoce eorum non formidabit, et a multitudine
      eorum non pauebit:
   sic descendet Dominus exercituum, ut prelietur
   super montem Sion, et super collem eius.
Sicut aues uolantes, sic proteget Dominus exercituum Ierusalem,
   protegens et liberans,
   transiens et saluans.
Conuertimini sicut in profundum recesseratis, filii
      Isrel.
 In die enim illa abiiciet uir idola argenti sui, et idola
      auri sui,
   que fecerunt uobis manus uestre in peccatum.
Et cadet Assur in gladio non uiri,
   et gladius non hominis uorabit eum,
   et fugiet non a facie gladii:
   et iuuenes eius uectigales erunt:
   et fortitudo eius a terrore transibit,
   et pauebunt fugientes principes eius:
Dixit Dominus, cuius ignis est in Sion,
   et caminus eius in Ierusalem.
[Cap. XXXII.] Ecce in iustitia regnabit rex,
   et principes in iudicio preerunt.
Et erit uir sicut qui absconditur a uento, et celat se
      a tempestate,
   sicut riui aquarum in siti,
   et umbra petre prominentis in terra deserta.
Non caligabunt oculi uidentium,
   et aures audientium diligenter auscultabunt.
Et cor stultorum intelliget scientiam,
    et lingua balborum uelociter loquetur et plane.
Non uocabitur ultra is, qui insipiens est, princeps:
   neque fraudulentus appellabitur maior [Al. magnus]:
Stultus enim fatua loquetur,
   et cor eius faciet iniquitatem, ut perficiat simulationem,
   et loquatur ad Dominum fraudulenter,
   et uacuam faciat animam esurientis,
   et potum sitienti auferat.
Fraudulenti uasa pessima sunt:
   ipse enim cogitationes concinnauit ad perdendos
      mites in sermone mendaci,
   cum loqueretur pauper iudicium.
Princeps uero ea, que digna sunt principe, cogitabit, et ipse super duces stabit.
Mulieres opulente, surgite,
   et audite uocem meam:
   filie confidentes, percipite auribus eloquium
       meum.
Post dies et annum, et uos conturbabimini confidentes:
   consummata est enim uindemia,
   collectio ultra non ueniet.
Obstupescite, opulente;
   conturbamini, confidentes:
   exuite uos, et confundimini,
   accingite lumbos uestros. Super ubera plangite,
   super regione desiderabili,
   super uinea fertili.
Super humum populi mei spine et uepres ascendent:
   quanto magis super omnes domos gaudii ciuitatis
      exsultantis!
Domus enim dimissa est,
   multitudo urbis relicta est,
Tenebre et palpatio facta sunt super speluncas usque in eternum.
   Gaudium onagrorum pascua gregum,
    donec effundatur super nos spiritus de excelso,
Et erit desertum in Chermel,
   et Chermel in saltum reputabitur.
Et habitabit in solitudine iudicium,
   et iustitia in Chermel sedebit.
Et erit opus iustitie pax,
   et cultus iustitie silentium,
   et securitas usque in sempiternum.
Et sedebit populus meus in pulchritudine pacis,
   et in tabernaculis fiducie,
   et in requie opulenta.
Grando autem in descensione saltus,
    et humilitate humiliabitur ciuitas.
Beati, qui seminatis super omnes aquas,
   immittentes pedem bouis et asini.
   [Cap. XXXIII.] ue qui predaris,
   nonne et ipse predaberis?
Et qui spernis,
   nonne et ipse sperneris?
Cum consummaueris depredationem,
   depredaberis:
Cum fatigatus desieris contemnere,
   contemneris.
Domine, miserere nostri: te enim exspectauimus:
   esto brachium nostrum [Al. eorum] in mane,
   et salus nostra in tempore tribulationis.
A uoce angeli fugerunt populi,
   et ab exaltatione tua disperse sunt gentes.
Et congregabuntur spolia uestra sicut colligitur bruchus:
   uelut cum fosse plene fuerint de eo.
Magnificatus est Dominus,
    quoniam habitauit in excelso:
   impleuit Sion iudicio et iustitia.
Et erit fides in temporibus tuis:
   diuitie salutis sapientia et scientia,
   timor Domini ipse thesaurus eius.
Ecce uidentes clamabunt foris,
   angeli pacis amare flebunt.
Dissipate sunt uie,
   cessauit transiens per semitam,
   irritum factum est pactum,
Proiecit ciuitates,
   non reputauit homines.
Luxit, et elanguit terra:
   confusus est Libanus, et obsorduit,
   et factus est Saron sicut desertum:
   et concussa est Basan, et Charmelus.
Nunc consurgam, dicit Dominus:
   nunc exaltabor, nunc subleuabor.
   Concipietis ardorem,
    parietis stipulam:
   spiritus uester ut ignis uorabit uos.
Et erunt populi quasi de incendio cinis,
   spine congregate igni comburentur.
Audite, qui longe estis, que fecerim,
   et cognoscite, uicini, fortitudinem meam.
Conterriti sunt in Sion peccatores,
   possedit tremor hypocritas.
Quis poterit habitare de uobis cum igne deuorante?
   quis habitabit ex uobis cum ardoribus sempiternis?
Qui ambulat in iustitiis,
   et loquitur ueritatem,
Qui proiicit auaritiam ex calumnia,
   et excutit manus suas ab omni munere,
Qui obturat aures suas ne audiat sanguinem,
   et claudit oculos suos ne uideat malum.
Iste in excelsis habitabit,
   munimenta saxorum sublimitas eius:
Panis ei datus est,
    aque eius fideles sunt.
Regem in decore suo uidebunt oculi eius,
   cernent terram de longe.
   Cor tuum meditabitur timorem:
Ubi est litteratus [Al. Scriba]?
   ubi legis uerba ponderans?
   ubi doctor paruulorum?
Populum [a 1Kb] impudentem non uidebis,
   populum alti sermonis:
   ita ut non possis intelligere disertitudinem linque
   eius,
   in quo nulla est sapientia.
 Respice, Sion, ciuitatem solemnitatis nostre:
   oculi tui uidebunt, Ierusalem, habitationem opulentam,
   tabernaculum, quod nequaquam transferri poterit:
   nec auferentur claui eius in sempiternum,
   et omnes funiculi eius non rumpentur:
Quia solummodo ibi magnificus Dominus noster:
   locus fluuiorum
   riui latissimi et patentes:
Non transibit per eam nauis remigum,
   neque trieris magna transgredietur eum.
Dominus enim iudex noster,
   Dominus legifer noster,
   Dominus rex noster:
   ipse saluabit nos.
Laxati sunt funiculi tui,
   sed non preualebunt:
Sic erit malus [a 9Kb] tuus
   ut dilatare signum non queas.
Tunc diuidentur spolia predarum multarum:
    claudi diripient rapinam.
Nec dicet uicinus: Elangui:
   populus qui habitat in ea,
   auferretur ab eo iniquitas.
[Cap. XXXIu.] Accedite, gentes, et audite,
   et populi, attendite:
Audiat terra, et plenitudo eius:
   orbis, et omne germen eius.
Quia indignatio Domini super omnes gentes,
   et furor super uniuersam militiam eorum:
   interfecit eos, et dedit eos [Al. tacet eos] in occisionem.
Interfecti eorum proiicientur,
   et de cadaueribus eorum ascendet fetor:
Tabescent montes a sanguine eorum.
   Et tabescet omnis militia celorum,
Et complicabuntur sicut liber celi:
   et omnis malitia eorum defluet,
   sicut defluit folium de uinea et de ficu.
    Quoniam inebriatus est in celo gladius meus:
Ecce super Idumeam descendet,
   et super populum interfectionis mee, ad iudicium.
Gladius Domini repletus est sanguine, incrassatus est
   adipe,
De sanguine agnorum et hircorum,
   de sanguine medullatorum arietum:
uictima enim Domini in Bosra,
   et interfectio magna in terra Edom.
Et descendent unicornes cum eis,
   et tauri cum potentibus:
Inebriabitur terra eorum sanguine,
   et humus eorum adipe pinguium:
Quia dies ultionis Domini,
   annus retributionum iudicii Sion.
Et conuertentur torrentes eius in picem,
   et humus eius in sulphur:
Et erit terra eius in picem ardentem nocte et die,
   non exstinguetur in sempiternum:
Ascendet fumus eius a generatione in generationem:
   desolabitur in secula seculorum,
    non erit transiens per eam.
Et possidebunt illam onocrotalus et ericius:
   et ibis et coruus habitabunt in ea:
Et extendetur super eam mensura, ut redigatur ad
      nichilum,
et perpendiculum in desolationem.
Nobiles eius non erunt ibi:
    regem potius inuocabunt,
   et omnes principes eius erunt in nichilum.
Et orientur in domibus [Al. domo] eius spine, et
   urtice,
   et paliurus in munitionibus eius:
Et erit cubile draconum,
   et pascua struthionum:
   et occurrent demonia [b 1Kb] onocentauris,
   et pilosus clamabit alter ad alterum:
Ibi cubauit [Al. cubabit] lamia,
   et inuenit [Al. inueniet] sibi requiem.
Ibi habuit foueam ericius,
   et enutriuit catulos,
   et circumfodit, et fouit in umbra eius:
Illuc congregati sunt milui,
   alter ad alterum.
Requirite diligenter in libro Domini, et legite,
   unum ex eis non defuit,
   alter alterum non quesiuit,
Quia quod ex ore meo procedit, ille mandauit,
    et spiritus eius ipse congregauit ea.
Et ipse misit eis sortem,
   et manus eius diuisit eam illis in mensuram:
Usque in eternum possidebunt eam,
   in generationem et generationem habitabunt in ea.
[Cap. XXXu.] Letabitur deserta et inuia,
   et exsultabit solitudo, et florebit quasi lilium.
Germinans germinabit,
   et exsultabit letabunda et laudans:
Gloria Libani data est ei:
   decor Charmeli, et Saron.
Ipsi uidebunt gloriam Domini,
   et decorem Dei nostri:
Confortate manus dissolutas,
   et genua debilia roborate,
Dicite pusillanimis:
Confortamini, nolite timere:
   ecce Deus uester ultionem adducet retributionis:
   Deus ipse ueniet, et saluabit uos.
 Tunc aperientur oculi cecorum,
   et aures surdorum patebunt.
Tunc saliet sicut ceruus claudus,
   et aperta erit lingua mutorum,
Quia scisse sunt in deserto aque,
   et torrentes, in solitudine.
Et que erat arida, erit in stagnum.
   et sitiens in fontes aquarum.
In cubilibus, in quibus prius dracones habitabant,
   orietur uiror calami et iunci.
Et erit ibi semita et uia,
   et uia sancta uocabitur:
Non transibit per eam pollutus,
   et hec erit [c 1Kb] nobis [uulg. uobis] directa uia,
   ita ut stulti non errent per eam.
Non erit ibi leo,
   et mala bestia non ascendet per eam,
   nec inuenietur ibi:
Et ambulabunt [Al. add. per eam] qui liberati fuerint,
   et redempti a Domino.
Conuertentur, et uenient in Sion cum laude:
    et letitia sempiterna super caput eorum:
Gaudium et letitiam obtinebunt,
   et fugiet dolor et gemitus.
[Cap. XXXuI.] Et factum est in quarto decimo anno
      regis Ezechie,
   ascendit Sennacherib rex Assyriorum super omnes ciuitates Iuda munitas, et cepit eas.
 Et misit rex Assyriorum Rabsacen de Lachis in Ierusalem, ad regem Ezechiam in manu graui,
   et stetit in aqueductu piscine superioris in uia
      agri fullonis.
Et egressus est ad eum Eliacim filius Helcie qui erat
      super domum, et Sobna scriba,
   et Ioahe filius Asaph a commentariis.
Et dixit ad eos Rabsaces:
   Dicite Ezechie:
Hec dicit rex magnus rex Assyriorum:
   Que est ista fiducia, qua confidis?
   aut quo consilio uel fortitudine rebellare disponis?
Super quem habes fiduciam, quia recessisti a me?
Ecce confidis super baculum arundineum confractum
      istum, super Aegyptum:
   cui si innisus fuerit homo, intrabit in manum eius,
      et perforabit eam:
Sic Pharao rex Aegypti omnibus
   qui confidunt in eo.
Quod si responderis mihi: In Domino
    Deo nostro confidimus:
   nonne ipse est, cuius abstulit Ezechias excelsa et
      altaria,
   et dixit Iude et Ierusalem:
   Coram altari isto adorabitis?
Et nunc trade te Domino meo regi Assyriorum,
   et dabo tibi duo millia equorum,
   nec poteris ex te prebere ascensores eorum:
Et quomodo sustinebis faciem iudicis unius loci ex
      seruis domini mei minoribus?
   Quod si confidis in Aegypto, in quadriga, et in equitibus:
   et nunc numquid sine Domino ascendi ad terram
      istam, ut disperderem eam?
Dominus dixit ad me:
   Ascende super terram istam, et disperde eam.
Et dixit Eliacim, et Sobna, et Ioahe ad Rabsacen:
Loquere ad seruos tuos Syra lingua:
   intelligimus enim:
 Ne loquaris ad nos Iudaice in auribus populi,
   qui est super murum.
Et dixit ad eos Rabsaces:
   Numquid ad domimum tuum et ad te misit me dominus meus, ut loquerer omnia uerba ista;
   et non potius ad uiros, qui sedent in muro, ut comedant stercora sua,
   et bibant urinam pedum suorum uobiscum?
Et stetit Rabsaces, et clamauit uoce magna Iudaice,
   et dixit:
Audite uerba regis magni
   regis Assyriorum.
Hec dicit rex:
Non seducat uos Ezechias, quia non poterit eruere
      uos.
   Et non uobis tribuat fiduciam Ezechias super Domino, dicens:
Eruens liberabit nos Dominus:
   non dabitur ciuitas ista in manu regis Assyriorum.
Nolite audire Ezechiam:
    hec enim dicit rex Assyriorum:
Facite mecum benedictionem, et egredimini ad me,
   et comedite unusquisque uineam suam,
   et unusquisque ficum suam:
Et bibite, unusquisque aquam cisterne sue,
   donec ueniam, et tollam uos ad terram, que est ut
      terra uestra [Al. similis terre uestre],
   terram frumenti et uini,
   terram panum et uinearum.
Nec conturbet uos Ezechias, dicens:
   Dominus liberabit nos.
Numquid liberauerunt dii gentium unusquisque terram suam de manu regis Assyriorum?
 Ubi est deus Emath, et Arphad?
   ubi est deus Sepharuaim?
   numquid liberauerunt Samariam de manu mea?
Quis est ex omnibus diis terrarum istarum, qui eruerit terram suam de manu mea?
Et siluerunt, ut eruat Dominus Ierusalem de manu
   mea,
   et non responderunt ei uerbum.
Mandauerat enim rex, dicens:
   Ne respondeatis ei.
Et ingressus est Eliacim filius Helcie, qui erat super
      domum,
   Et Sobna scriba, et Ioahe filius Asaph a commentariis, ad Ezechiam scissis uestibus,
   et nuntiauerunt ei uerba Rabsacis.
[Cap. XXXuII.] Et factum est, cum audisset rex Ezechias,
   scidit uestimenta sua, et obuolutus est sacco,
   et intrauit in domum Domini [Al. Dei]:
Et misit Eliacim, qui erat super domum, et Sobnam
       scribam, et seniores de sacerdotibus, opertos
      saccis, ad Isaiam filium Amos prophetam [Al.
      prophete],
   et dixerunt ad eum:
Hec dicit Ezechias:
   Dies tribulationis [a 1Kb] ,
   et correptionis,
   et blasphemie,
   dies hec:
Quia uenerunt filii usque ad partum,
   et uirtus non est parturienti [Al. pariendi].
Si quomodo audiat Dominus Deus tuus uerba Rabsacis,
   quem misit rex Assyriorum dominus suus ad blasphemandum Deum uiuentem,
   et exprobrandum sermonibus, quos audiuit Dominus Deus tuus.
Leua ergo orationem pro reliquiis,
   que reperte sunt.
Et uenerunt serui regis Ezechie ad Isaiam.
       Et dixit ad eos Isaias:
Hec dicetis domino uestro:
Hec dicit Dominus:
Ne timeas a facie uerborum, que audisti,
   quibus blasphemarunt pueri regis Assyriorum me.
Et ego dabo ei spiritum,
   et audiet nuntium, et reuertetur ad terram suam,
   et corruere eum faciam gladio in terra sua.
Reuersus est autem Rabsaces,
   et inuenit regem Assyriorum preliantem aduersus
      Lobnam.
Audierat enim quia profectus esset de Lachis,
   et audiuit de [b 1Kb] Tharaca rege Aethiopie, dicentes:
Egressus est, ut pugnet contra te.
   Quod cum audisset, misit nuntios ad Ezechiam,
      dicens:
Hec dicetis Ezechie regi Iude, loquentes:
Non te decipiat Deus tuus,
   in quo tu confidis, dicens:
Non dabitur Ierusalem in manu regis Assyriorum.
    Ecce in audisti omnia, que fecerunt reges Assyriorum omnibus terris, quas subuerterunt,
   et tu poteris liberari?
Numquid eruerunt eos dii gentium, quos subuerterunt patres mei?
Gozam, et Aram, et Reseph, et filios Eden, qui erant
      in Thalassar?
Ubi est rex Emath, et rex Arphad,
   et rex urbis Sepharuaim, Ana, et Aua
Et tulit Ezechias libros de manu nuntiorum, et legit
      eos, et ascendit in domum Domini,
   et expandit eos Ezechias [Al. tacet Ezechias] coram Domino.
    Et orauit Ezechias [Al. tacet Ezechias] ad Dominum, dicens:
   Domine exercituum, Deus Isrel, qui sedes super
      cherubim,
   tu es Deus solus omnium regnorum terre,
   tu fecisti celum et terram.
Inclina, Domine, aurem tuam, et audi:
   aperi, Domine, oculos tuos, et uide,
   et audi omnia uerba Sennacherib, que misit ad
      blasphemandum Deum uiuentem.
uere enim, Domine, desertas fecerunt reges Assyriorum terras, et regiones earum;
   et dederunt deos earum igni:
Non enim erant dii,
   sed opera manuum hominum,
   lignum et lapis:
   et comminuerunt eos.
Et nunc, Domine Deus noster, salua nos de manu
      eius:
    et cognoscant omnia regna terre, quia
   tu es Dominus [Al. Deus] solus.
Et misit Isaias filius Amos ad Ezechiam, dicens:
Hec dicit Dominus Deus Isrel:
Pro quibus rogasti me de Sennacherib rege Assyriorum,
   hoc est uerbum, quod locutus est Dominus super
      eum:
Despexit te,
   et subsannauit te, uirgo filia Sion:
   post te caput mouit, filia Ierusalem.
Cui exprobrasti, et quem blasphemasti,
   et super quem exaltasti uocem [Al. add. tuam], et
      leuasti altitudinem oculorum tuorum?
Ad sanctum Isrel.
In manu seruorum tuorum exprobrasti Domino: et
      dixisti:
In multitudine quadrigarum mearum ego ascendi altitudinem montium, iuga Libani.
   et succidam excelsa cedrorum eius,
    et electas abietes illius,
Et introibo altitudinem summitatis eius,
   saltum Charmeli eius.
Ego fodi, et bibi aquam,
   et exsiccaui uestigio pedis mei omnes riuos aggerum.
Namquid non audisti, que olim fecerim ei?
   ex diebus antiquis ego plasmaui illud:
   et nunc adduxi [Al. add. eos; f. illud, ex Heb.]:
Et factum est in eradicationem collium compugnantium,
   et ciuitatum munitarum.
Habitatores earum breuiata manu contremuerunt,
   et confusi sunt:
Facti sunt sicut fenum agri,
   et gramen pascue,
   et herba tectorum, que exaruit antequam maturesceret,
Habitationem tuam, et egressum tuum, et introitum
       tuum cognoui,
   et insaniam tuam contra me.
Cum fureres aduersum me,
   superbia tua ascendit in aures meas:
Ponam ergo circulum in naribus tuis,
   et frenum in labiis tuis,
   et reducam te in uiam, per quam uenisti.
Tibi autem hoc erit signum:
Comede hoc anno que sponte nascuntur,
   et in anno secundo pomis uescere:
In anno autem tertio seminate, et metite, et plantate
      uineas, et comedite fructum earum.
Et mittet id, quod saluatum fuerit de domo Iuda
   et quod reliquum est, radicem deorsum,
   et faciet fructum sursum:
Quia de Ierusalem exibunt reliquie,
   et saluatio de monte Sion:
Zelus Domini exercituum faciet istud,
Propterea hec dicit Dominus de rege Assyriorum:
 Non introibit ciuitatem hanc,
   et non iaciet ibi sagittam,
   et non occupabit eam clypeus,
   et non mittet in circuitu eius aggerem.
In uia qua uenit [Al. ueniet], per eam reuertetur,
   et ciuitatem hanc non ingredietur, dicit Dominus:
Et protegam ciuitatem istam, ut saluet  eam propter me,
   et propter Dauid seruum meum.
Egressus est autem angelus Domini ,
   et percussit in castris Assyriorum centum octoginta quinque millia.
Et surrexerunt mane,
   et ecce omnes , cadauera mortuorum.
Et egressus est, et abiit,
   et reuersus est Sennacherib rex Assyriorum et habitauit in Niniue.
Et factum est, cum adoraret in templo Nefrach deum
      suum,
 Adramelech et Sarasar filii eius percusserunt eum
      gladio:
   fugeruntque in terram Ararat,
   et regnauit Asaraddon filius eius pro eo.
 In diebus illis egrotauit Ezechias
      usque ad mortem:
Et introiuit ad eum Isaias filius Amos propheta, et
      dixit ei:
Hec dicit Dominus:
   Dispone domui tue,
   quia morieris tu, et non uiues.
Et conuertit Ezechias faciem suam ad parietem,
   et orauit ad Dominum, et dixit:
Obsecro, Domine,
   memento, queso,
   quomodo ambulauerim coram te in ueritate, et in
      corde perfecto,
   et quod bonum est in oculis tuis fecerim.
Et fleuit Ezechias fletu magno,
Et factum est uerbum Domini ad Isaiam, dicens:
    uade, et dic Ezechie:
Hec dicit Dominus Deus Dauid patris tui:
   Audiui orationem tuam,
   uidi lacrymam tuam:
Ecce ego adiiciam super dies tuos quindecim annos:
   et de manu regis Assyriorum eruam te,
   et ciuitatem istam,
   et protegam eam.
Hoc autem tibi erit signum a Domino,
   quia faciet Dominus uerbum hoc, quod locutus est:
Ecce ego reuerti faciam umbram linearum,
   per quas descenderet in horologio Achaz in sole,
   retrorsum decem lineis
Et reuersum decem lineis,
Et reuersus est sol decem lineis,
   per gradus quos descenderat.


SCRIPTURA EZECHIAE REGIS IUDA,


Cum egrotasset et conualuisset de infirmitate sua.

 Ego dixi: In dimidio dierum meorum uadam ad portas inferi.
Quesiui residuum annorum meorum.
   Dixi: Non uidebo Dominum Deum in terra uiuentium.
Non aspiciam hominem ultra
   et habitatorem quietis.
Generatio mea ablata est,
   et conuoluta est a me, quasi tabernaculum pastorum.
Precisa est, uelut a texente, uita mea.
   dum adhuc ordirer, succidit me:
   de mane usque ad uesperam finies me.
Sperabam usque ad mane,
   quasi leo sic contriuit omnia ossa mea.
De mane usque ad uesperam finies me;
   sicut pullus hirundinis, sic clamabo,
   meditabor ut columba.
Attenuati sunt oculi mei,
    suspicientes in excelsum,
Domine, uim patior,
   responde pro me.
Quid dicam, aut quid respondebit mihi, cum ipse
      fecerit?
   Recogitabo  omnes annos meos
   in amaritudine anime mee.
Domine, si sic uiuitur, et in talibus uita spiritus mei,
   corripies me, et uiuificabis me.
Ecce in pace amaritudo mea amarissima:
Tu autem eruisti animam meam, ut non periret,
   proiecisti post tergum tuum omnia peccata mea.
Quia non infernus confitebitur tibi, neque mors laudabit te:
   non exspectabunt qui descendunt in lacum, ueritatem tuam.
uiuens, uiuens ipse confitebitur tibi, sicut et ego hodie:
   pater filiis notam faciet ueritatem tuam.
Domine, saluum me fac,
    et psalmos nostros cantabimus cunctis diebus uite
      nostre in domo Domini.
Et iussit Isaias, ut tollerent massam de ficis
   et cataplasmarent super uulnus,
   et sanaretur.
Et dixit Ezechias:
Quod erit signum quia ascendam in domum Domini?
 In tempore illo
   misit Merodach Baladan, filius Baladam rex Babylonis, libros et munera ad Ezechiam:
   audierat enim quod egrotasset et conualuisset.
Letatus est autem super eis Ezechias,
   et ostendit eis cellam aromatum,
   et argenti, et auri, et odoramentorum,
   et unguenti optimi,
   et omnes apothecas supellectilis sue,
   et uniuersa que inuenta sunt in thesauris eius.
Non fuit uerbum quod non ostenderet eis Ezechias,
      in domo sua,
    et in omni potestate sua.
Introiuit autem Isaias propheta ad regem Ezechiam,
   et dixit ei:
Quid dixerunt uiri isti,
   et unde uenerunt ad te?
Et dixit Ezechias:
De terra longinqua uenerunt ad me,
   de Babylone.
Et dixit:
Quid uiderunt in domo tua?
Et dixit Ezechias:
Omnia que in domo mea sunt, uiderunt:
   non fuit res, quam non ostenderim eis in thesauris meis.
Et dixit Isaias ad Ezechiam:
Audi uerbum Domini exercituum,
Ecce dies uenient,
   et auferentur omnia, que in domo tua sunt,
   et que thesaurizauerunt patres tui usque ad diem
      hanc, in Babylonem:
    non relinquetur quidquam, dicit Dominus.
Et de filiis tuis, qui exibunt de te, quos genueris,
      tollent,
   et erunt eunuchi in palatio regis Babylonis.
Et dixit Ezechias ad Isaiam:
Bonum uerbum Domini quod locutus est.
Et dixit:
Fiat tantum pax et ueritas in diebus meis.
 Consolamini, consolamini, popule meus,
   dicit Deus uester.
Loquimini ad cor Ierusalem, et aduocate eam:
   quoniam completa est malitia eius,
   dimissa est iniquitas illius:
   suscepit de manu Domini duplicia pro omnibus
      peccatis suis.
uox clamantis in deserto:
   Parate uiam Domini,
   rectas facite in solitudine semitas Dei nostri.
 Omnis uallis exaltabitur
   et omnis mons et collis humiliabitur,
Et erunt praua in directa,
   et aspera in uias planas.
Et reuelabitur gloria Domini,
   et uidebit omnis caro pariter, quod os Domini locutum est.
uox dicentis: Clama.
Et dixi:
Quid clamabo?
Omnis caro fenum,
   et omnis gloria eius quasi flos agri.
Exsiccatum est fenum, et cedidit flos,
   quia spiritus Domini sufflauit in eo.
uere fenum est populus:
   exsiccatum est fenum, et cedidit flos:
uerbum autem Domini nostri stabit in eternum,
Super montem excelsum ascende tu,
   qui  euangelizas Sion:
Exalta in fortitudine uocem tuam,
    qui  euangelizas Ierusalem:
Exalta, noli timere.
   Dic ciuitatibus Iude:
Ecce Deus uester:
   Ecce Dominus Deus in fortitudine ueniet,
   et brachium eius dominabitur:
Ecce merces eius cum eo,
   et opus illius coram ipso.
Sicut pastor gregem suum pascet:
   in brachio suo congregabit agnos, et in sinu suo
      leuabit,
   fetas ipse portabit.
Quis mensus est pugillo aquas,
   et celos palmo ponderauit?
Quis appendit tribus digitis molem terre,
   et librauit in pondere montes,
   et colles in statera?
Quis adiuuit spiritum Domini?
   aut quis consiliarius eius fuit,
    et ostendit illi?
Cum quo iniit consilium, et instruxit eum,
   et docuit eum semitam iustitie,
   et erudiuit eum scientiam,
   et uiam prudentie ostendit illi?
Ecce gentes quasi stilla situle,
   et quasi momentum statere reputate sunt:
Ecce insule quasi puluis exiguus.
Et Libanus non sufficiet [Al. sufficit] ad succendendum,
   et animalia eius non sufficient ad holocaustum.
Omnes gentes quasi non sint, sic sunt coram eo,
   et quasi nichilum et inane reputate sunt ei.
Cui ergo similem fecistis Deum?
   aut quam imaginem ponetis ei?
Numquid sculptile conflauit faber?
   aut aurifex auro figurauit illud,
   et laminis argenteis argentarius?
Forte lignum et imputribile elegit artifex sapiens:
   querit [Al. et queret] quomodo statuat simulacrum, quod non moueatur.
 Numquid non scitis [Al. scietis]?
   numquid non audistis [Al. audietis]?
   numquid non annuntiatum est uobis ab initio?
   numquid non intellexistis fundamenta terre?
Qui sedet super gyrum terre,
   et habitatores eius sunt quasi locuste:
Qui extendit uelut nichilum celos,
   et expandit eos sicut tabernaculum ad inhabitandum.
Qui dat secretorum scrutatores quasi non sint,
   iudices terre uelut inane fecit:
Et quidem neque plantatus, neque satus,
   neque radicatus in terra truncus eorum:
Repente flauit in eos, et aruerunt,
   et turbo quasi stipulam auferet eos.
Et cui assimilastis me,
   et adequastis? dicit sanctus.
 Leuate in excelsum oculos uestros,
   et uidete qui creauit hec:
Qui educit in numero militiam eorum,
   et omnes ex nomine uocat:
Pre multitudine fortitudinis et roboris, uirtutisque
      eius,
   neque unum reliquum fuit.
Quare dicis, Iacob, et loqueris, Isrel:
   Abscondita est uia mea a Domino,
   et a Deo meo iudicium meum transiuit [Al. transibit]?
Numquid nescis, aut non audisti?
   Deus sempiternus Dominus,
   qui creauit terminos terre,
   non deficiet, neque laborabit,
   nec est inuestigatio sapientie eius.
Qui dat lasso uirtutem:
   et his, qui non sunt, fortitudinem et robur [Al. non
      habent fortitudinem, et robur, etc.] multiplicat.
 Deficient pueri et laborabunt,
   et iuuenes in infirmitate cadent.
Qui autem sperant in Domino, mutabunt fortitudinem,
   assument pennas sicut aquile,
   current, et non laborabunt,
   ambulabunt et non deficient,
[Cap. XLI.] Taceant ad me insule,
   et gentes mutent fortitudinem:
Accedant, et tunc loquantur,
   simul ad iudicium propinquemus.
Quis suscitauit ab oriente iustum,
   uocauit eum ut sequeretur se?
Dabit in conspectu eius gentes,
   et reges obtinebit:
Dabit quasi puluerem gladio eius,
   sicut stipulam uento raptam arcui eius.
Persequetur eos,
   transibit in pace,
   semita in pedibus eius non apparebit.
 Quis hec operatus est, et fecit,
   uocans generationes ab exordio?
Ego Dominus,
   primus et nouissimus ego sum.
uiderunt insule, et timuerunt,
   extrema terre obstupuerunt.
Appropinquauerunt, et accesserunt:
   Unusquisque proximo suo auxiliabitur,
   et fratri suo dicet: Confortare.
Confortauit faber erarius percutiens malleo eum,
   qui cudebat tunc temporis,
   dicens: Glutino bonum est:
Et confortauit eum in clauis,
   ut non moueretur [Al. moueatur].
Et tu, Isrel, serue meus;
   Iacob, quem elegi,
   semen Abraham amici mei:
   in quo apprehendi te ab extremis terre,
   et a longinquis eius uocaui te,
    et dixi tibi:
Seruus meus es tu,
   elegi te, et non abieci te.
Ne timeas, quia tecum sum ego:
   ne declines, quia ego Deus tuus:
   confortaui te, et auxiliatus sum tui,
   et suscepit te dextera iusti mei.
Ecce confundentur et erubescent omnes, qui pugnant
      aduersum te:
   erunt quasi non sint,
   et peribunt uiri, qui contradicunt tibi.
Queres eos, et non inueniens, uiros rebelles tuos
      [Al. uiri tui]:
    erunt quasi non sint:
   et ueluti consumptio, homines [a 1Kb] bellantes aduersum te.
Quia ego Dominus Deus tuus apprehendens manum
      tuam,
   dicensque tibi:
Ne timeas,
   ego adiuui te.
Noli timere, uermis Iacob,
   qui mortui estis ex Isrel:
Ego auxiliatus sum tui, dicit Dominus: et redemptor tuus sanctus Isrel:
Ego posui te quasi plaustrum triturans nouum,
   habens rostra serrantia:
Triturabis montes, et comminues:
   et colles quasi puluerem pones.
uentilabis eos, et uentus tollet,
   et turbo disperget eos:
Et tu exsultabis in Domino,
   in sancto Isrel letaberis.
 Egeni et pauperes querunt aquas, et non sunt:
   lingua eorum siti aruit,
Ego Dominus exaudiam eos,
Deus Isrel non derelinquam eos.
Aperiam in supinis collibus flumina,
   et in medio camporum fontes:
Ponam desertum in stagna aquarum,
   et terram inuiam in riuos aquarum.
Dabo in solitudine cedrum,
   et spinam, et myrtum, et lignum oliue:
Ponam in deserto abietem,
   ulmum, et buxum simul:
Ut uideant, et sciant, et recogitent, et intelligant
      pariter,
   quia manus Domini fecit hoc,
   et sanctus Isrel creauit illud.
Prope facite iudicium uestrum, dicit Dominus:
Afferte, si quid forte habetis, dixit rex Iacob.
Accedant, et nuntient nobis quecumque uentura
       sunt:
   priora que fuerunt, nuntiate:
Et ponemus cor nostrum, et sciemus nouissima
      eorum,
   et que uentura sunt, indicate nobis.
Annuntiate que uentura sunt in futurum,
   et sciemus, quia dii estis uos.
Bene quoque aut male, si potestis, facite,
   et loquamur, et uideamus simul.
Ecce, uos estis ex nichilo [Al. pro nichili],
   et opus uestrum ex eo quod non est:
Abominatio est
   qui elegit uos.
Suscitauit ab aquilone,
   et uenit [Al. ueniet] ab ortu solis:
uocabit nomen meum,
   et adducet magistratus quasi lutum,
   et uelut plastes conculcans humum.
Quis annuntiauit ab exordio, ut sciamus,
    et a principio, ut dicamus: Iustus es?
Non est neque annuntians, neque predicens,
   neque audiens sermones uestros.
Primus ad Sion dicet: Ecce adsunt,
   et Ierusalem euangelistam dabo.
Et uidi, et non erat
   neque ex istis quisquam, qui iniret consilium,
   et interrogatus responderet uerbum.
Ecce omnes iniusti, et uana opera eorum,
   uentus et inane simulacra eorum.
[Cap. XLII.] [b 1Kb] Ecce seruus meus, suscipiam eum:
   electus meus, complacuit sibi in illo anima mea:
Dedi spiritum meum super eum,
    iudicium gentibus proferet.
Non clamabit, neque accipiet personam,
   nec audietur uox eius foris.
Calamum quassatum non conteret,
   et linum fumigans non exstinguet:
In ueritate educet iudicium:
   non erit tristis, neque turbulentus,
   donec ponat in terra iudicium:
   et legem eius insule exspectabunt.
Hec dicit Dominus Deus,
   creans celos, et extendens eos:
   firmans terram, et que germinant ex ea:
Dans flatum populo, qui est super eam,
   et spiritus calcantibus eam.
Ego Dominus uocaui te in iustitia,
   et apprehendi manum tuam, et seruaui te.
   Et dedi te in fedus populi,
   in lucem gentium:
Ut aperires oculos cecorum,
   et educeres de cunclusione uinctum,
    de domo carceris sedentes in tenebris.
Ego Dominus, hoc est nomen meum:
   gloriam meam alteri non dabo,
   et laudem meam sculptilibus.
Que prima fuerunt, ecce uenerunt:
   noua quoque ego annuntio:
   antequam oriantur, audita uobis faciam.
Cantate Domino canticum nouum,
   laus eius ab extremis terre:
Qui descenditis in mare, et plenitudo eius;
   insule, et habitatores earum.
Subleuetur [Al. leuet] desertum, et ciuitates eius:
   in domibus habitabit Cedar:
Laudate habitatores Petre,
   de uertice montium clamabunt.
Ponent Domino gloriam,
   et laudem eius in insulis nuntiabunt.
Dominus sicut fortis egredietur,
   sicut uir preliator suscitabit zelum;
 uociferabitur, et clamabit:
   super inimicos suos confortabitur.
Tacui, semper silui, patiens fui,
   sicut pariens loquar.
Dissipabo, et absorbebo simul:
   desertos faciam montes, et colles,
   et omne gramen eorum exsiccabo:
Et ponam flumina in insulas,
   et stagna arefaciam.
Et ducam cecos in uiam, quam nesciunt;
   et in semitis, quas ignorauerunt [Al. ignorant],
      ambulare eos faciam:
   Ponam tenebras coram eis in lucem,
   et praua in recta:
Hec uerba feci eis, et non dereliqui eos: conuersi
   sunt retrorsum;
Confundantur confusione qui confidunt in sculptili,
   qui dicunt conflatili: uos dii nostri.
Surdi, audite,
   et ceci, intuemini ad uidendum.
 Quis cecus, nisi seruus meus?
   et surdus, nisi ad quem nuntios meos misi?
Quis cecus, nisi uenumdatus est?
   et quis cecus, nisi seruus Domini?
Qui uides multa,
   nonne custodies?
Qui apertas habes aures,
   nonne audies?
Et Dominus uoluit, ut sanctificaret eum,
   et magnificaret legem, et extolleret.
Ipse autem populus direptus, et uastatus:
   laqueus iuuenum omnes.
   et in domibus carcerum absconditi sunt:
Facti sunt in rapinam,
   nec est qui eruat:
   in direptionem,
   et non est qui dicat: Redde:
Quis est in uobis qui audiat hoc,
    attendat, et auscultet futura?
Quis dedit in direptionem Iacob,
   et Isrel uastantibus?
Nonne Dominus,
   ipse, cui peccauimus?
Et noluerunt in uiis eius ambulare,
   et non audierunt legem eius.
Et effudit super eum indignationem furoris sui,
   et forte bellum:
Et combussit eum in circuitu, et non cognouit:
   et succendit eum, et non intellexit.
[Cap. XLIII.] Et nunc hec dicit Dominus
   creans te, Iacob,
   et formans te, Isrel:
Noli timere, quia redemi te,
   et uocaui [Al. add. te] nomine tuo: meus es tu.
Cum transieris per aquas, tecum ero,
   et flumina non operient te:
Cum ambulaueris in igne, non combureris,
   et flamma non ardebit in te:
 Quia ego Dominus Deus tuus
   sanctus Isrel, saluator tuus;
Dedi propitiationem tuam Aegyptum,
   Aethiopiam et Saba pro te.
Ex quo honorabilis factus es in oculis meis, et gloriosus:
   ego dilexi te:
Et dabo homines pro te,
   et populos pro anima tua.
Noli timere, quia tecum ego sum.
Ab oriente adducam semen tuum,
   et ab occidente congregabo te.
Dicam aquiloni: Da:
   et austro: Noli prohibere:
Affer filios meos de longinquo,
   et filias meas ab extremis terre;
   et omnem, qui inuocat nomen meum.
In gloriam meam creaui eum,
   formaui eum, et feci eum.
 Educ foras populum cecum, et oculos habentem,
   surdum, et aures ei sunt.
Omnes gentes congregate sunt simul,
   et collecte sunt tribus:
Quis in uobis annuntiet istud,
   et que prima sunt, audire nos faciet?
Dent testes eorum, et iustificentur,
   et audiant, et dicant: uere,
uos testes mei, dicit Dominus,
   et seruus meus, quem elegi:
Ut sciatis, et credatis mihi,
   et intelligatis, quia ego ipse sum.
Ante me non est formatus Deus,
   et post me non erit.
Ego sum, ego sum Dominus,
   et non est absque me saluator.
Ego annuntiaui, et saluaui:
   auditum feci,
   et non fuit in uobis alienus:
uos testes mei, dicit Dominus,
    et ego Deus.
Et ab initio ego ipse,
   et non est qui de manu mea eruat:
Operabor,
   et quis auertet illud?
Hec dicit Dominus redemptor uester,
   sanctus Isrel:
Propter uos misi in Babylonem, et detraxi uectes
      uniuersos,
   et Chaldeos in nauibus suis gloriantes.
Ego Dominus sanctus uester,
   creans Isrel rex uester.
Hec dicit Dominus, qui dedit in mari uiam, et in
      aquis torrentibus semitam.
Qui eduxit quadrigam et equum,
   agmen et robustum:
   simul obdormierunt, nec resurgent:
   contriti sunt quasi linum, et exstincti sunt.
 Ne memineritis priorum,
   et antiqua ne intueamini.
Ecce ego facio noua,
   et nunc orientur,
   utique cognoscetis ea:
Ponam in deserto uiam,
   et in inuio flumina.
Glorificabit me bestia agri,
   dracones et struthiones:
   quia dedi in deserto aquas, flumina in inuio,
   ut darem potum populo meo, electo meo.
Populum istum formaui mihi,
   laudem meam narrabit.
Non me inuocasti, Iacob,
   nec laborasti in me, Isrel.
Non mihi obtulisti arietem holocausti tui,
   et uictimis tuis non glorificasti me.
Non te seruire feci in oblatione,
   nec laborem tibi prebui in thure.
Non emisti mihi argento calamum,
    et adipe uictimarum tuarum non inebriasti me.
uerumtamen seruire me fecisti in peccatis tuis,
   prebuisti mihi laborem in iniquitatibus tuis.
Ego sum, ego sum ipse,
   qui deleo iniquitates tuas propter me:
   et peccatorum tuorum non recordabor.
Reduc me in memoriam, et iudicemur simul;
   narra si quid habes ut iustificeris.
Pater tuus primus peccauit,
   et interpretes tui preuaricati sunt in me.
Et contaminaui principes sanctos,
   dedi ad internecionem Iacob,
   et Isrel in blasphemiam.
[Cap. XLIu.] Et nunc audi, Iacob, serue meus,
   et Isrel, quem elegi:
Hec dicit Dominus faciens et formans te,
   ab utero auxiliator tuus:
Noli timere, serue meus Iacob,
   et rectissime, quem elegi.
 Effundam enim aquas super sitientem.
   et fluenta super aridam:
Effundam spiritum meum super semen tuum,
   et benedictionem meam super stirpem tuam.
Et germinabunt inter herbas,
   quasi salices iuxta preterfluentes aquas.
Iste dicet: Domini ego sum:
   et ille uocabit in nomine Iacob:
   et hic scribet manu sua: Domino:
   et in nomine [a 1Kb] Isrel assimilabitur:
Hec dicit Dominus rex Isrel,
   et redemptor eius Dominus exercituum:
Ego primus, et ego nouissimus,
   et absque me non est Deus.
Quis similis mei?
   uocet, et annuntiet:
   et ordinem exponat mihi,
   ex quo constitui populum antiquum:
   uentura et que futura sunt annuntient eis.
 Nolite timere, neque conturbemini:
   ex tunc audire te feci, et annuntiaui:
uos estis testes mei:
   numquid est Deus absque me,
   et formator quem ego non nouerim?
Plaste idoli omnes nichil sunt,
   et amantissima eorum non proderunt eis.
Ipsi sunt testes eorum, quia non uident,
   neque intelligunt, ut confundantur.
Quis formauit Deum,
   et sculptile conflauit ad nichil utile?
Ecce omnes participes eius confundentur:
   fabri enim sunt ex hominibus:
    conuenient omnes, stabunt et pauebunt,
   et confundentur simul.
Faber ferrarius lima operatus est:
   in prunis, et in malleis formauit illud,
   et operatus est in brachio fortitudinis sue:
Esuriet et deficiet,
   non bibet aquam, et lassescet.
Artifex lignarius extendit normam,
   formauit illud in runcina:
   fecit illud in angularibus,
   et in circino tornauit illud:
   et fecit imaginem uiri quasi speciosum hominem
      habitantem in domo.
Succidit cedros,
   tulit ilicem, et quercum,
   que steterat inter ligna saltus:
Plantauit pinum, quam pluuia nutriuit,
   et facta est hominibus in focum.
Sumpsit ex eis, et calefactus est:
   et succendit, et coxit panes:
 De reliquo autem operatus est deum, et adorauit:
   et fecit sculptile, et curuatus est ante illud.
Medium eius combussit igni,
   et de medio eius carnes comedit:
Coxit pulmentum, et saturatus est,
   et calefactus est, et dixit:
uah! calefactus sum,
   uidi focum.
Reliquum autem eius deum fecit
   et sculptile sibi:
Curuatur ante illud,
   et adorat illud,
   et obsecrat, dicens:
Libera me,
   quia Deus meus es tu.
Nescierunt, neque intellexerunt:
   obliti enim sunt ne uideant oculi eorum
   et ne intelligant corde suo.
Non recogitant in mente sua, neque cognoscunt,
    neque sentiunt, ut dicant:
Medietatem eius combussi igni,
   et coxi super carbones eius panes:
Coxi carnes et comedi,
   et de reliquo eius idolum faciam?
   ante truncum ligni procidam?
Pars eius cinis est:
   cor insipiens adorauit illud,
   et non liberabit animam suam, neque dicet:
   Forte mendacium est in dextra mea.
Memento horum, Iacob, et Isrel,
   quoniam seruus meus es tu.
Formaui te,
   seruus meus es tu, Isrel,
      non obliuisceris [Al. ne obliuiscaris] mei.
Deleui ut nubem iniquitates tuas,
   et quasi nebulam peccata tua:
   reuertere ad me,
   quoniam redemi te.
 Laudate, celi,
    [b 1Kb] quoniam fecit Dominus.
Iubilate, extrema terre;
   resonate, montes, laudationem,
   saltus et omne lignum eius:
   quoniam redemit Dominus Iacob,
   et Isrel gloriabitur.
Hec dicit Dominus redemptor tuus,
   et formator tuus ex utero:
Ego sum Dominus, faciens omnia,
   extendens celos solus,
   stabiliens terram, et nullus mecum.
Irrita faciens signa diuinorum,
    et ariolos in furorem uertens.
Conuertens sapientes retrorsum:
   et scientiam eorum stultam faciens.
Suscitans uerbum serui sui,
   et consilium nuntiorum suorum complens,
Qui dico Ierusalem: Habitaberis;
   et ciuitatibus Iuda: Aedificabimini,
   et deserta eius suscitabo:
Qui dico profundo: Desolare,
   et flumina tua arefaciam.
Qui dico Cyro: Pastor meus es,
   et omnem uoluntatem meam complebis.
Qui dico Ierusalem: Aedificaberis:
   et Templo: Fundaberis.
[Cap. XLu.] Hec dicit Dominus christo meo Cyro,
      cuius apprehendi dexteram, ut subiiciam ante
         faciem eius gentes,
   et dorsa regum uertam,
Et aperiam coram eo ianuas,
   et porte non claudentur.
 Ego ante te ibo:
   et gloriosos terre humiliabo;
Portas ereas conteram,
   et uectes ferreos confringam.
Et dabo tibi thesauros absconditos,
   et arcana secretorum:
   ut scias, quia ego Dominus, qui uoco nomen
      tuum, Deus Isrel.
Propter seruum meum Iacob,
   et Isrel electum meum,
Et uocati te in nomine tuo.
   assimilaui te, et non cognouisti me.
Ego Dominus, et non est [a 1Kb] amplius:
   extra me non est Deus:
Accinxi te, et non cognouisti me:
   Ut sciant hi, qui ab ortu solis, et qui ab occidente,
   quoniam absque me non est.
Ego Dominus,
    et non est alter,
   formans lucem,
   et creans tenebras,
   faciens pacem,
   et creans malum:
   ego Dominus faciens omnia hec.
Rorate, celi desuper,
   et nubes pluant iustum:
Aperiatur terra,
   et germinet Saluatorem:
Et iustitia oriatur simul:
   Ego Dominus creaui eum.
ue qui contradicit fictori suo!
   testa de Samiis terre;
Numquid dicet lutum figulo suo: Quid facis?
   et opus tuum absque manibus est?
ue qui dicit patri! Quid generas?
   et mulieri: Quid parturis?
Hec dicit Dominus sanctus Isrel,
    plastes eius:
uentura interrogate me,
Super filios meos,
   et super opus manuum mearum [b 1Kb] mandate mihi.
Ego feci terram,
   et hominem super eam creaui ego:
Manus mee tetenderunt celos,
   et omni militie eorum mandaui.
Ego suscitaui eum ad iustitiam,
   et omnes uias eius dirigam;
Ipse edificabit ciuitatem meam,
   et captiuitatem meam dimittet:
 Non in pretio, neque in muneribus,
   dicit Dominus Deus [Al. tacet Deus] exercituum.
Hec dicit Dominus:
Labor Aegypti, et negotiatio Aethiopie, et Sabaim
   uiri sublimes ad te transibunt, et tui erunt:
Post te ambulabunt,
   uincti manicis pergent:
   et te adorabunt,
   teque deprecabuntur:
Tantum in te est, Deus,
   et non est absque te, Deus.
uere tu es Deus absconditus,
   Deus Isrel saluator.
Confusi sunt, et erubuerunt omnes:
   simul abierunt in confusionem fabricatores errorum.
Isrel saluatus est in Domino salute eterna:
   non confundemini,
   et non erubescetis usque in seculum seculi.
Quia hec dicit Dominus creans celos,
    ipse Deus formans terram, et faciens eam,
   ipse plastes eius:
Non in uanum creauit eam:
   ut habitaretur [Al. habitetur], formauit eam.
Ego Dominus,
   et non est alius.
Non in abscondito locutus sum
   in loco terre tenebroso:
Non dixi semini Iacob:
   Frustra querite me.
Ego Dominus loquens iustitiam,
   annuntians recta.
Congregamini, et uenite, et accedite simul,
   qui saluati estis ex gentibus:
Nescierunt qui leuant lignum sculpture sue,
   et rogant Deum non saluantem.
Annuntiate, et uenite,
   et consiliamini simul:
Quis auditum fecit hoc ab initio,
    ex tunc predixit illud?
Numquid non ego Dominus,
   et non est ultra Deus absque me
Deus iustus,
   et saluans non est preter me.
Conuertimini ad me, et salui eritis omnes fines terre.
   quia ego Deus, et non est alius.
In memetipso iuraui,
   egredietur de ore meo iustitie uerbum, et non
      reuertetur:
Quia mihi curuabitur omne genu,
   et iurabit omnis lingua,
Ergo in Domino dicet,
   mee sunt iustitie et imperium:
Ad eum uenient,
   et confundentur omnes qui repugnant ei.
In Domino iustificabitur,
   et laudabitur omne semen Isrel.
[Cap. XLuI.] Confractus [c 1Kb] est Bel,
    contritus est Nabo:
   facta sunt simulacra eorum bestiis et iumentis,
   onera uestra graui pondere usque ad lassitudinem.
Contabuerunt, et contrita sunt simul;
   non potuerunt saluare portantem,
   et anima eorum in captiuitatem ibit.
Audite me, domus Iacob, et omne residuum domus
      Isrel,
   qui portamini a meo utero,
   qui gestamini a mea uulua.
Usque ad senectam ego ipse,
    et usque ad canos ego portabo:
Ego feci, et ego feram:
   ego portabo, et saluabo.
Cui assimilastis me, et adequastis,
   et comparastis me, et fecistis similem?
Qui confertis aurum de sacculo,
   et argentum statera ponderatis:
Conducentes aurificem, ut faciat deum;
   et procidunt, et adorant.
Portant illum in humeris gestantes,
   et ponentes in loco suo:
Et stabit, ac de loco suo non mouebitur.
Sed et cum clamauerint ad eum, non audiet:
   de tribulatione non saluabit eos.
Mementote istud, et [a 1Kb] confundamini:
   redite, preuaricatores, ad cor.
Recordamini prioris seculi,
   quoniam ego sum Deus, et non est ultra Deus,
   nec est similis mei:
Annuntians ab exordio nouissimum,
    et ab initio que necdum facta sunt, dicens:
Consilium meum stabit,
   et omnis uoluntas mea fiet:
uocans ab oriente auem,
   et de terra longinqua uirum uoluntatis mee.
Et locutus sum, et adducam illud:
   creaui, et faciam illud.
Audite me duro corde,
   qui longe estis a iustitia.
Prope feci iustitiam meam: non elongabitur,
   et salus mea non morabitur.
Dabo in Sion salutem,
   et in Isrel gloriam meam:
[Cap. XLuII.] Descende, sede in puluere, uirgo filia
      Babylon, sede in terra:
   non est solium filie Chaldeorum,
   quia ultra non uocaberis mollis et tenera.
Tolle molam, et mole farinam:
   denuda turpitudinem tuam,
    discooperi humerum,
   reuela crura,
   transi flumina:
Reuelabitur ignominia tua,
   et uidebitur opprobrium tuum:
Ultionem capiam,
   et non resistet mihi homo.
Redemptor [b 1Kb] noster, Dominus exercituum, nomen
      illius, sanctus Isrel.
Sede tacens, et intra in tenebras, filia Chaldeorum:
   quia non uocaberis ultra domina regnorum.
Iratus sum super populum meum,
Contaminaui hereditatem meam,
   et dedi eos in manu tua:
   non posuisti eis misericordias:
Super senem aggrauasti iugum unum ualde, et dixisti:
   In sempiternum ero, domina:
Non posuisti hec super cor tuum,
    neque recordata es nouissimi tui.
Et nunc audi hec delicata,
   et habitans confidenter,
Que dicis in corde tuo: Ego sum,
   et non est preter me amplius:
Non sedebo uidua,
   et ignorabo sterilitatem.
uenient tibi duo hec subito in die una, sterilitas et
      uiduitas.
Uniuersa uenerunt super te,
   propter multitudinem maleficiorum tuorum,
   et propter duritiam incantatorum tuorum uehementem [Al. uehementer].
Et fiduciam habuisti in malitia tua, et dixisti:
    Non est qui uideat me.
Sapientia tua et scientia tua hec decepit [Al. deceperunt] te.
Et dixisti in corde tuo: Ego sum,
   et preter me non est altera.
ueniet super te malum,
   nescies ortum eius:
   et irruet super te calamitas,
quam non poteris expiare:
ueniet super te repente miseria, quam nescies.
Sta cum incantatoribus tuis,
   et cum multitudine maleficiorum tuorum, in quibus laborasti ab adolescentia tua,
   si forte quid prosit tibi,
   aut si possis fieri fortior.
Defecisti in multitudine consiliorum tuorum:
   stent, et saluent te augures celi,
   qui contemplabantur sidera, et supputabant menses,
   ut ex eis annuntiarent uentura tibi.
 Ecce facti sunt quasi stipula,
   ignis combussit eos:
Non liberabunt animam suam de manu flamme:
   non sunt prune, quibus calefiant;
   nec focus, ut sedeant ad eum.
Sic facta sunt tibi in quibuscumque laboraueras:
   negotiatores tui ab adolescentia tua,
   unusquisque in uia sua errauerunt:
   non est qui saluet te.
[Cap. XLuIII.] Audite hec, domus Iacob, qui uocamini nomine Isrel,
   et de aquis Iuda existis,
Qui iuratis [Al. iurastis] in nomine Domini,
   et Dei Isrel recordamini, non in ueritate, neque
      in iustitia,
De ciuitate enim sancta uocati sunt,
   et super Deum Isrel constabiliti sunt:
   Dominus exercituum nomen eius.
Priora ex tunc annuntiaui,
    et ex ore meo exierunt, et audita feci ea:
   repente operatus sum, et uenerunt.
Sciui enim quia durus es tu,
   et neruus ferreus ceruix tua,
   et frons tua erea,
Predixi tibi ex tunc:
   antequam uenirent, indicaui tibi,
   ne forte diceres: Idola mea fecerunt hec,
   et sculptitia mea et conflatilia mandauerunt
      ista.
Que audisti, uide omnia:
   uos autem num [Al. non] annuntiastis?
Audita feci tibi noua ex tunc,
   et conseruata sunt que nescis:
Nunc creata sunt,
   et non ex tunc:
   et ante diem, et non audisti ea.
   ne forte dicas:
Ecce ego cognoui ea.
Neque audisti, neque cognouisti,
    neque ex tunc aperta est auris tua:
Scio enim quia preuaricans preuaricaberis,
   et transgressorem ex utero uocaui te.
Propter nomen meum longe faciam furorem meum:
   et laude mea infrenabo te, ne intereas.
Ecce excoxi te,
   sed non quasi argentum,
   elegi te in camino paupertatis.
Propter me, propter me faciam, ut non blasphemer:
   et gloriam meam alteri non dabo.
Audi me, Iacob,
   et Isrel, quem ego uoco:
   Ego ipse,
    ego primus, et ego nouissimus.
Manus quoque mea fundauit terram,
   et dextera mea mensa est celos:
Ego uocabo [Al. uocaui] eos,
   et stabunt simul.
Congregamini omnes uos, et audite:
   quis de eis annuntiauit hec?
Dominus dilexit eum,
   faciet uoluntatem suam in Babylone,
   et brachium suum in Chaldeis.
Ego, ego locutus sum, et uocaui eum:
   adduxi eum, et directa est uia eius.
Accedite ad me, et audite hoc [Al. hec]:
   non a principio in abscondito locutus sum:
Ex tempore antequam fieret, ibi eram:
   et nunc Dominus Deus misit me, et spiritus eius.
Hec dicit Dominus redemptor tuus sanctus Isrel.
Ego Dominus Deus tuus docens te utilia,
   gubernans te in uia, qua ambulas.
Utinam attendis es mandata mea: facta fuisset sicut
       flumen pax tua,
   et iustitia tua sicut gurgites maris.
Et fuisset quasi arena semen tuum,
   et stirps uteri tui ut lapilli eius:
Non interisset,
   et non fuisset attritum nomen eius a facie mea.
Egredimini de Babylone,
   fugite a Chaldeis,
   in uoce exsultationis annuntiate
   audite, facite hoc,
   et efferte illud usque ad extrema terre.
Dicite:
   Redemit Dominus seruum suum Iacob.
Non sitierunt in deserto, cum educeret eos.
   aquam de petra produxit eis,
   et scidit petram, et fluxerunt aque.
Non est pax impiis, dicit Dominus.
[Cap. XLIX.] Audite, insule,
   et attendite, populi, de longe:
 Dominus ab utero uocauit me,
   de uentre matris mee recordatus est nominis mei.
Et posuit os meum quasi gladium acutum:
   in umbra manus sue protexit me,
   et posuit me sicut sagittam electam:
   in pharetra sua abscondit me.
Et dixit mihi:
Seruus meus es tu, Isrel,
   quia in te gloriabor.
Et ego dixi:
   In uacuum laboraui;
   sine causa, et uane fortitudinem meam consumpsi:
Ergo iudicium meum cum Domino,
   et opus meum cum Deo meo.
Et nunc dicit Dominus, formans me ex utero seruum
   sibi,
   ut reducam Iacob ad eum,
   Et Isrel non congregabitur:
 Et glorificatus sum in oculis Domini,
   et Deus meus factus est fortitudo mea.
Et dixit:
Parum est, ut sis mihi seruus ad suscitandas tribus
      Iacob,
   et feces Isrel conuertendas.
 Dedi [a 1Kb] te in lucem gentium,
   ut sis salus mea usque ad extremum terre,
Hec dicit Dominus redemptor Isrel, sanctus eius,
   ad contemptibilem animam, ad abominatam gentem,
   ad seruum dominorum:
Reges uidebunt, et consurgent principes,
   et adorabunt propter Dominum, quia fidelis est,
   et sanctum Isrel, qui elegit te.
Hec dicit Dominus:
   In tempore placito exaudiui te,
   et in die salutis auxiliatus sum tui:
Et seruaui te,
   et dedi te in fedus populi, ut suscitares terram
   et possideres hereditates dissipatas:
Ut diceres his qui uincti sunt: Exite;
   et his qui in tenebris: Reuelamini.
   Super uias [Al. in uiis] pascentur,
   et in omnibus planis pascua eorum.
 Non esurient, neque sitient,
   et non percutiet eos estus et sol;
   quia miserator eorum reget eos,
   et ad fontes aquarum [b 5Kb] potabit eos.
Et ponam omnes montes meos in uiam,
   et semite mee exaltabuntur.
Ecce isti de longe uenient,
   et ecce illi ab aquilone et mari
   et isti de terra australi.
Laudate, celi, et exsulta, terra,
   iubilate, montes, laudem:
   quia consolatus est Dominus populum suum,
   et pauperum suorum miserebitur.
Et dixit Sion:
   Dereliquit me Dominus,
   et Dominus oblitus est mei.
Numquid obliuisci potest mulier infantem suum,
   ut non misereatur filio uteri sui?
   et si illa oblita fuerit,
   ego tamen non obliuiscar tui.
 Ecce in manibus meis descripsi te:
   muri tui coram oculis meis semper.
uenerunt structores tui:
   destruentes te et dissipantes [Al. et qui te destruxerunt et dissipauerunt], a te exibunt.
Leua in circuitu oculos tuos, et uide,
   omnes isti congregati sunt, uenerunt tibi:
uiuo ego, dicit Dominus,
   quia omnibus his uelut ornamento uestieris,
   et circumdabis tibi eos quasi sponsa.
Quia deserta tua, et solitudines tue, et terra ruine
      tue,
   nunc angusta erunt pre habitatoribus,
   et longe fugabuntur qui absorbebant te.
Adhuc dicent in auribus tuis [c 7Kb] filiis sterilitatis tue:
Angustus est mihi locus, fac spatium mihi ut habitem.
Et dices in corde tuo:
   Quis genuit mihi istos?
 Ego sterilis, et non pariens.
   transmigrata, et captiua:
   et istos quis enutriuit?
Ego destituta et sola:
   et isti [d 1Kb] ubi hic erant?
Hec dicit Dominus Deus:
    Ecce leuabo [Al. leuo] ad gentes manum meam,
   et ad populos exaltabo signum meum.
Et afferent filios tuos in ulnis,
   et filias tuas super humeros portabunt.
Et erunt reges nutritii tui,
   et regine nutrices tue:
uultu in terram demisso, adorabunt te,
   et puluere pedum tuorum lingent.
Et scies quia ego Dominus,
   super quo non confundentur qui exspectant eum.
Numquid tolletur a forti preda?
   aut quod captum fuerit a robusto, saluum esse
      poterit?
Quia hec dicit Dominus:
   Equidem, et captiuitas a forti tolletur:
   et quod ablatum fuerit a robusto, saluabitur.
Eos uero, qui iudicauerunt te, ego iudicabo,
   et filios tuos ego saluabo.
Et cibabo hostes tuos carnibus suis:
   et quasi musto, sanguine suo inebriabuntur:
 Et sciet omnis caro, quia ego Dominus saluans te,
      et redemptor tuus fortis Iacob.
[Cap. L.] Hec dicit Dominus:
   Quis est hic liber repudii matris uestre, quo dimisi eam?
   aut quis est creditor meus, cui uendidi uos?
Ecce in iniquitatibus uestris uenditi estis,
   et in sceleribus uestris dimisi matrem uestram.
Quia ueni, et non erat uir:
   uocaui, et non erat qui audiret.
Numquid abbreuiata et paruula facta est manus mea,
      ut non possim [Al. possit] redimere?
   aut non est in me uirtus ad liberandum?
Ecce in increpatione mea desertum faciam mare,
   Ponam flumina in siccum:
   computrescent pisces sine aqua,
   et morientur in siti.
Induam celos tenebris,
   et saccum ponam operimentum eorum.
 Dominus dedit mihi linguam eruditam,
   ut sciam sustentare eum, qui lassus est uerbo:
Erigit mane,
   mane erigit mihi aurem,
   ut audiam quasi magistrum.
Dominus Deus aperuit mihi aurem,
   ego autem non contradico:
   retrorsum non abii.
Corpus meum dedi percutientibus,
   et genas meas uellentibus:
Faciem meam non auerti ab increpantibus, et conspuentibus.
Dominus Deus auxiliator meus,
   Ideo non sum confusus:
Ideo posui faciem meam, ut petram durissimam,
   et scio quoniam non confundar.
Iuxta est qui iustificat me, quis contradicit mihi?
   stemus simul,
   quis est aduersarius meus
   accedat ad me.
 Ecce Dominus Deus auxiliator meus:
   quis est qui condemnet me?
Ecce omnes quasi uestimentum conterentur,
   tinea comedet eos.
Quis ex uobis timens Dominum,
   audiens uocem serui sui?
Qui ambulauit in tenebris, et non est lumen ei,
   speret in nomine Domini,
   et innitatur super Deum suum.
Ecce omnes uos accendentes ignem,
   accincti flammis,
   ambulate in lumine ignis uestri,
   et in flammis quas succendistis:
De manu mea factum est hoc uobis,
   in doloribus dormietis.
 [Cap. LI.] Audite me qui sequimini quod iustum est,
   et queritis Dominum:
Attendite ad petram unde excisi estis,
   et ad cauernam laci, de qua precisi estis.
Attendite ad Abraham patrem uestrum,
   et ad Saram, que peperit uos:
Quia unum uocaui eum, et benedixi ei,
   et multiplicaui eum.
Consolabitur ergo Dominus Sion,
   et consolabitur omnes ruinas eius
Et ponet desertum eius quasi delicias,
   et solitudinem eius quasi hortum Domini.
Gaudium et letitia inuenietur in ea,
   gratiarum actio et uox laudis.
Attendite ad me, popule meus,
   et tribus mea, me audite;
Quia lex a me exiet,
   et iudicium meum in lucem populorum requiescet.
Prope est iustus meus,
   egressus est saluator meus;
    et brachia mea populos iudicabunt:
Me insule exspectabunt,
   et brachium meum sustinebunt.
Leuate in celum oculos uestros,
   et uidete sub terra deorsum:
Quia celi sicut fumus liquescent,
   et terra sicut uestimentum atteretur,
   et habitatores eius sicut hec interibunt:
   salus autem mea in sempiternum erit,
   et iustitia mea non deficiet.
Audite me qui scitis iustum, populus:
   lex mea in corde eorum:
Nolite timere opprobrium hominum,
   et blasphemias eorum ne metuatis.
Sicut enim uestimentum, sic comedet eos uermis:
   et sicut lanam, sic deuorabit eos tinea.
Salus autem mea in sempiternum erit,
   et iustitia mea in generationes generationum.
Consurge, consurge,
    induere fortitudinem brachium Domini:
   consurge sicut in diebus antiquis,
   in generationibus seculorum.
Numquid non tu percussisti superbum,
   uulnerasti draconem?
Numquid non tu siccasti mare, aquam abyssi uehementis:
   qui posuisti profundum maris uiam,
   ut transirent liberati?
Et nunc qui redempti sunt a Domino, reuertentur,
   et uenient in Sion laudantes,
   et letitia sempiterna super capita eorum,
   gaudium et letitiam tenebunt,
   fugiet dolor et gemitus.
Ego, ego ipse consolabor uos:
Quis tu ut timeres [Al. timueris] ab homine mortali,
      et a filio hominis;
   qui quasi fenum ita arescet?
Et oblitus es Domini [Al. Dei] factoris tui,
   qui tetendit celos, et fundauit terram:
 Et formidasti iugiter tota die a facie furoris eius qui
      te tribulabat,
   et parauerat ad perdendum:
Ubi nunc est furor tribulantis?
Cito ueniet gradiens ad aperiendum,
   et non interficiet usque ad internecionem.
   nec deficiet panis eius.
   Ego autem sum Dominus Deus tuus, qui conturbo
      mare,
   et intumescunt fluctus eius:
Dominus exercituum nomen meum.
Posui uerba mea in ore tuo,
   et in umbra manus mee protexi te,
   ut plantes celos, et fundes terram:
   et dicas ad Sion:
    Populus meus es tu.
Eleuare, eleuare,
   consurge Ierusalem,
   que bibisti de manu Domini calicem ire eius:
Usque ad fundum calicis soporis bibisti,
   et potasti usque ad feces.
Non est qui sustentet eam ex omnibus filiis quos
      genuit:
   et non est qui apprehendat manum eius ex omnibus
      filiis, quos enutriuit.
Duo sunt que occurrerunt tibi;
   quis contristabitur super te?
uastitas, et contritio, et fames, et gladius:
   quis consolabitur te?
Filii tui proiecti sunt,
   dormierunt in capite omnium uiarum, sicut [a 1Kb] oryx
      illaqueatus:
   pleni indignatione Domini,
   increpatione Dei tui.
 Idcirco audi hoc, paupercula,
   Et ebria non a uino.
Hec dicit dominator tuus Dominus,
   et Deus tuus, qui pugnabit [Al. pugnauit] pro populo suo:
Ecce tuli de manu tua calicem soporis.
   fundum calicis indignationis mee,
   non adiicies ut bibas illum ultra.
Et ponam illum in manu eorum, qui te humiliauerunt,
   et dixerunt anime tue: Incuruare, ut transeamus:
Et posuisti ut terram corpus tuum,
   et quasi uiam transeuntibus.
[Cap. LII.] Consurge, consurge,
   induere fortitudine tua, Sion,
   induere uestimentis glorie tue, Ierusalem, ciuitas
      sancti:
   quia non adiiciet ultra ut pertranseat per te incircumcisus et immundus.
 Excutere de puluere,
   consurge, sede, Ierusalem:
   solue uincula colli tui, captiua filia Sion.
Quia hec dicit Dominus:
Gratis uenumdati estis:
   et sine argento redimemini.
Quia hec dicit Dominus Deus:
In Aegyptum descendit populus meus in principio,
      ut colonus esset ibi:
   et Assur absque ulla causa calumniatus est eum.
Et numquid [Al. nunc quod] mihi est hic, dicit Dominus,
   quoniam ablatus est populus meus gratis?
Dominatores eius inique agunt, dicit Dominus,
   et iugiter tota die nomen meum blasphematur.
Propter hoc sciet populus meus nomen meum in die
      illa:
   quia ego ipse qui loquebar, ecce adsum.
Quam pulchri super montes pedes annuntiantis et
       predicantis pacem;
   annuntiantis bonum, predicantis salutem,
   dicentis Sion:
   Regnabit Deus tuus!
uox speculatorum tuorum: leuauerunt uocem, simul laudabunt;
    quia oculo ad oculum uidebunt,
   cum conuerterit Dominus Sion.
Gaudete, et laudate simul, deserta Ierusalem:
   quia consolatus est Dominus populum suum,
   redemit Ierusalem.
Parauit Dominus brachium sanctum suum in oculis
      omnium gentium:
   et uidebunt omnes fines terre salutare Dei nostri.
Recedite, recedite, exite inde,
   pollutum nolite tangere:
   exite de medio eius,
   mundamini qui fertis uasa Domini.
Quoniam non in tumultu exibitis,
   nec in fuga properabitis:
Precedet enim uos Dominus,
   et congregabit uos Deus Isrel
Ecce intelliget seruus meus,
   exaltabitur et eleuabitur,
   et sublimis erit ualde.
 Sicut obstupuerunt super te multi,
   sic inglorius erit inter uiros aspectus eius,
   et forma eius inter filios hominum.
Iste asperget gentes multas,
   super ipsum continebunt reges os suum:
Quia quibus non est [Al. erat] narratum de eo,
   uiderunt;
   et qui non audierant, contemplati sunt.
[Cap. LIII.] Quis credidit auditui nostro?
   et brachium Domini cui reuelatum est?
Et ascendet sicut uirgultum coram eo,
   et sicut radix de terra sitienti:
Non est species ei, neque decor:
   et uidimus eum,
   et non erat aspectus,
   et desiderauimus eum.
Despectum, et nouissimum uirorum,
uirum dolorum, et scientem infirmitatem:
   quasi absconditus uultus eius et despectus,
    unde nec reputauimus eum.
uere languores nostros ipse tulit.
   et dolores nostros ipse [Al. tacet ipse] portauit:
   et nos putauimus eum quasi leprosum,
   et percussum a Deo et humiliatum.
Ipse autem uulneratus est propter iniquitates nostras:
   attritus est propter scelera nostra:
Disciplina pacis nostre super eum,
   et liuore eius sanati sumus.
Omnes nos quasi oues errauimus,
   unusquisque in uiam suam declinauit:
   et Dominus posuit in eo iniquitatem omnium nostrum.
Oblatus est, quia ipse uoluit,
   et non aperuit os suum;
Sicut ouis ad occisionem ducetur,
   et quasi agnus coram tondente obmutescet,
   et non aperiet os suum.
 De angustia, et de iudicio sublatus est:
   generationem eius quis enarrabit?
Quia abscisus est de terra uiuentium:
   propter scelus populi mei [b 2Kb] percussit eum.
Et dabit impios pro sepultura,
    et in diuitem pro morte sua:
Eo quod iniquitatem non fecerit,
   neque dolus fuerit in ore eius.
Et Dominus uoluit conterere eum in infirmitate:
Si posuerit pro peccato animam suam,
   uidebit semen longeuum,
   et uoluntas Domini in manu eius dirigetur.
Pro eo quod laborauit [Al. laborauerit] anima eius,
   uidebit et saturabitur:
In scientia sua iustificabit ipse iustus [a 1Kb] seruus meus
   [Al. seruos meos] multos,
   et iniquitates eorum ipse portabit.
Ideo dispertiam ei plurimos:
   et fortium diuidet spolia,
Pro eo quod tradidit in mortem animam suam,
   et cum sceleratis reputatus est:
Et ipse peccatum multorum tulit,
   et pro transgressoribus rogauit [b 1Kb] .
[Cap. LIu.] Lauda, sterilis, que non paris:
   decanta laudem,
    et hinni que non pariebas:
Quoniam multi filii deserte,
   magis quam eius que habebat uirum, dicit Dominus.
Dilata locum tentorii tui,
   et pelles tabernaculorum tuorum extende, ne
      parcas:
Longos fac funiculos tuos,
   et clauos tuos consolida.
Ad dexteram enim et ad leuam penetrabis:
   et semen tuum gentes hereditabit,
   et ciuitates desertas inhabitabit.
Noli timere, quia non confunderis, neque erubesces:
   non enim te pudebit,
   quia confusionis adolescentie tue obliuisceris,
   et opprobrii uiduitatis tue non recordaberis amplius.
Quia dominabitur tui qui fecit te,
   Dominus exercituum nomen eius:
    et redemptor tuus sanctus Isrel,
   Deus omnis terre uocabitur.
Quia ut mulierem derelictam et merentem spiritu,
      uocauit te Dominus,
   et uxorem ab adolescentia abiectam, dixit Deus
      tuus.
Ad punctum in modico dereliqui te,
   et in miserationibus magnis congregabo te.
In momento indignationis abscondi faciem meam
      parumper a te,
   et in misericordia sempiterna misertus sum tui:
   dixit redemptor tuus Dominus.
Sicut in diebus Ne istud mihi est,
   cui iuraui ne inducerem aquas Ne ultra super
      terram:
   sic iuraui ut non irascar tibi, et non increpem te.
Montes enim commouebuntur, et colles contremiscent:
   misericordia autem mea non recedet a te,
   et fedus pacis mee non mouebitur:
 Dixit miserator tuus Dominus:
   Paupercula, tempestate conuulsa, absque ulla
      [Al. tacet ulla] consolatione.
Ecce ego sternam per ordinem lapides tuos,
   et fundabo te in sapphiris,
 Et ponam iaspidem propugnacula tua:
   et portas tuas in lapides sculptos,
   et omnes terminos tuos in lapides desiderabiles:
Uniuersos filios tuos doctos a Domino;
   et multitudinem pacis filiis tuis:
Et in iustitia fundaberis:
Recede procul a calumnia, quia non timebis;
   et a pauore, quia non appropinquabit tibi.
Ecce accola ueniet, qui non erat mecum,
   aduena quondam tuus adiungetur tibi.
Ecce ego creaui fabrum sufflantem in igne prunas,
   et proferentem uas in opus suum,
   et ego creaui interfectorem ad disperdendum.
Omne uas, et quod fictum est contra te, non dirigetur:
   et omnem linguam resistentem tibi in iudicio, iudicabis.
Hec hereditas seruorum Domini,
   et iustitia eorum apud me, dicit Dominus.
[Cap. Lu.] Omnes sitientes, uenite ad aquas:
    et qui non habetis argentum [Al. pecuniam], properate,
   emite, et comedite:
uenite, emite absque argento,
   et absque ulla commutatione uinum et lac.
Quare appenditis argentum non in panibus,
   et laborem uestrum non in saturitate?
Audite, audientes me, et comedite bonum,
   et delectabitur in crassitudine anima uestra.
Inclinate aurem uestram, et uenite ad me:
   audite, et uiuet anima uestra,
Et feriam uobis [Al. uobiscum] pactum sempiternum,
   misericordias [c 1Kb] Dauid fideles.
Ecce testem populis dedi eum,
   ducem ac preceptorem gentibus.
Ecce gentem, quam nesciebas, uocabis:
   et gentes, que non cognouerunt te, ad te current,
   propter Dominum Deum tuum,
    et sanctum Isrel, quia glorificauit te.
Querite Dominum, dum inueniri potest; inuocate
      eum, dum prope est.
Derelinquat impius uiam suam,
   et uir iniquus cogitationes suas,
Et reuertatur [Al. conuertatur] ad Dominum, et miserebitur eius,
   et ad Deum nostrum: quoniam multus est ad ignoscendum.
Non enim cogitationes mee, cogitationes uestre:
   neque uie uestre, uie mee, dicit Dominus.
Quia sicut exaltantur celi a terra,
   sic exaltate sunt uie mee a uiis uestris, et cogitationes mee a cogitationibus uestris.
Et quomodo descendit imber, et nix de celo,
   et illuc ultra non [d 1Kb] reuertitur,
   sed inebriat terram, et infundit eam,
   et germinare eam facit,
   et dat semen serenti,
   et panem comedenti:
 Sic erit uerbum meum, quod egredietur de ore meo:
   non reuertetur ad me uacuum,
   sed faciet quecumque uolui,
   et prosperabitur in his, ad que misi illud.
Quia in letitia egrediemini, et in pace deducemini,
    montes et colles cantabunt coram uobis laudem,
   et omnia ligna regionis plaudent manu.
Pro saliuncula ascendet abies,
   et pro urtica crescet myrtus;
Et erit Dominus nominatus in signum eternum,
   quod non auferetur.
[Cap. LuI.] Hec dicit Dominus:
Custodite iudicium, et facite iustitiam:
   quia iuxta est salus mea, ut ueniat,
   et iustitia mea, ut reueletur.
Beatus uir, qui facit hoc,
   et filius hominis, qui apprehendet istud:
Custodiens sabbatum, ne polluat illud,
   custodiens manus suas, ne faciat omne malum.
Et non dicat filius aduene, qui adheret Domino,
      dicens:
Separatione diuidet me Dominus a populo suo,
Et non dicat eunuchus:
   Ecce ego lignum aridum.
Quia hec dicit Dominus eunuchis:
    Qui custodierint sabbata mea, et elegerint que uolui,
   et tenuerint fedus meum:
Dabo eis in domo mea, et in muris meis locum,
   et nomen melius a filiis et filiabus:
Nomen sempiternum dabo eis,
   quod non peribit.
Et filios aduene, qui adherent Domino, ut colant
      eum,
   et diligant nomen eius, ut sint ei in seruos:
Omnem custodientem sabbatum ne polluat illud,
   et tenentem fedus meum:
Adducam eos in montem sanctum meum,
   et letificabo eos in domo orationis mee;
Holocausta eorum, et uictime eorum, placebunt mihi
      super altari meo:
   quia domus mea, domus orationis uocabitur cunctis populis.
Ait Dominus Deus, qui congregat dispersos Isrel:
Adhuc congregabo ad eum congregatos eius.
 Omnes bestie agri, uenite ad deuorandum,
   uniuerse bestie saltus.
Speculatores eius ceci,
   Omnes nescierunt:
Uniuersi canes muti non ualentes latrare,
   uidentes uana,
   dormientes, et amantes somnia.
Et canes impudentissimi
   nescierunt saturitatem:
Ipsi pastores ignorauerunt intelligentiam:
   omnes in uiam suam declinauerunt,
   unusquisque ad auaritiam suam,
   a summo usque ad nouissimum.
uenite, sumamus uinum,
   et impleamur ebrietate:
Et erit sicut hodie, sic et cras,
   et multo amplius.
[Cap. LuII.] Iustus perit,
   et nemo est, qui recogitet in corde suo,
 Et uiri misericordie colliguntur,
   quia non est qui intelligat:
   a facie enim malitie collectus est iustus.
ueniat pax,
   requiescat in cubili suo qui ambulauit [Al. ambulat]
      in directione sua.
uos autem accedite huc, filii auguratricis,
   semen adulteri, et fornicarie.
Super quem lusistis?
   super quem dilatastis os, et eiecistis linguam?
Numquid non uos filii scelesti, semen mendax?
    qui consolamini in diis subter omne lignum frondosum,
   immolantes paruulos in torrentibus, subter imminentes petras?
In patribus torrentis pars tua,
   hec est sors tua:
   et ipsis effudisti libamen,
   obtulisti sacrificium.
Numquid super his non indignabor?
Super montem excelsum et sublimem posuisti cubile
      tuum,
   et illuc ascendisti, ut immolares hostias.
Et post ostium, et retro postem posuisti memoriale
      tuum:
   quia iuxta me discooperuisti, et suscepisti adulterum:
Dilatasti cubile tuum, et pepigisti cum eis [a 1Kb] fedus:
   dilexisti stratum eorum manu aperta.
Et ornasti te regio unguento,
   et multiplicasti pigmenta tua.
 Misisti legatos tuos procul,
   et humiliata es usque ad inferos.
In multitudine uie tue laborasti:
   non dixisti: Quiescam:
uitam manus tue inuenisti,
   propterea non rogasti [Al. add. me],
Pro quo sollicita timuisti, quia mentita es,
   et mei non es recordata,
   neque cogitasti in corde tuo.
Quia ego tacens, et quasi non uidens,
   et mei oblita es.
Ego annuntiabo iustitiam tuam,
   et opera tua non proderunt tibi.
Cum clamaueris, liberent te congregati tui,
   et omnes eos auferet uentus:
   tollet aura:
Qui autem fiduciam habet mei, hereditabit terram,
      et possidebit montem sanctum meum.
Et dicam:
    uiam facite,
   prebete iter,
   declinate de semita,
   auferte offendicula de uia populi mei.
Quia hec dicit excelsus, et sublimis habitans eternitatem:
   et sanctum nomen eius in excelso et in sancto habitans,
Et cum contrito et humili spiritu:
   ut uiuificet spiritum humilium,
   et uiuificet cor contritorum.
Non enim in sempiternum ligabo,
   neque usque ad finem irascar:
Quia spiritus a facie mea egredietur,
   et flatus ego faciam.
Propter iniquitatem auaritie eius iratus sum,
   et percussi eum:
Abscondi [b 10Kb] a te faciem meam,
   et indignatus sum:
 Et abiit uagus  in uia cordis
      sui.
uias eius uidi, et sanaui eum,
   et reduxi eum, et reddidi consolationes ipsi,
   et lugentibus eius.
Creaui fructum labiorum pacem,
   pacem ei, qui longe est, et qui prope, dixit Dominus,
   et sanaui eum.
Impii autem quasi mare feruens, quod quiescere
      non potest,
    et redundant fluctus eius in conculcationem et
      lutum.
Non est pax, dixit Deus meus [Al. tacet meus], impiis
[Cap. LuIII.] Clama, ne cesses,
   quasi tuba exalta uocem tuam,
   et annuntia populo meo scelera eorum,
   et domui Iacob peccata eorum.
Me etenim de die in diem querunt,
   et scire uias meas uolunt:
Quasi gens, que iustitiam fecerit,
   et iudicium Dei sui non dereliquerit:
Rogant me iudicia iustitie:
   appropinquare Deo uolunt.
Quare ieiunauimus, et non aspexisti:
   humiliauimus animam nostram, et nescisti?
Ecce in die ieiunii uestri, inuenitur uoluntas [a 1Kb] uestra,
   et omnes debitores uestros repetitis [Al. repetistis].
Ecce ad lites et contentiones ieiunatis,
   et percutitis pugno impie.
Nolite ieiunare sicut usque ad hanc diem,
    ut audiatur in excelso clamor uester.
Numquid tale est ieiunium, quod elegi,
   per diem affligere hominem animam suam?
Numquid contorquere quasi circulum caput suum,
   et saccum et cinerem sternere?
Numquid istud uocabis ieiunium,
   et diem acceptabilem Domino?
Nonne hoc magis ieiunium, quod elegi?
   dissolue colligationes impietatis,
   solue fasciculos deprimentes:
Dimitte eos, qui confracti sunt, liberos,
   et omne onus disrumpe.
Frange esurienti panem tuum,
Et egenos uagosque induc in domum [b 6Kb] :
Cum uideris nudum, operi eum,
   et [c 1Kb] carnem tuam ne despexeris.
Tunc erumpet quasi mane lumen tuum,
   et sanitas tua citius [Al. cito] orietur,
   et anteibit faciem tuam iustitia tua,
    et gloria Domini colliget te.
Tunc inuocabis, et Dominus exaudiet [d 1Kb] te;
   clamabis, et dicet: Ecce adsum.
Si abstuleris de medio tui catenam,
   et desieris digitum extendere,
   et loqui quod non prodest.
Cum effuderis esurienti animam tuam,
   et animam afflictam repleueris,
[Al. add. Tunc] Orietur in tenebris lux tua,
   et tenebre tue erunt sicut meridies.
Et requiem tibi dabit Dominus semper,
   et impleuit splendoribus animam tuam,
   et ossa tua liberabit,
Et eris quasi hortus irriguus,
   et sicut fons aquarum, cuius non deficient aque.
Et edificabuntur in te deserta seculorum:
   fundamenta generationis et generationis suscitabis:
   et [e 1Kb] uocaberis edificator sepium,
   auertens [Al. conuertens] semitas in quietem.
 Si auerteris a sabbato pedem tuum,
   facere uoluntatem tuam in die sancto meo.
Et uocaueris sabbatum delicatum,
   et sanctum Domini gloriosum:
 Et glorificaueris eum, dum non facis uias tuas,
   et non inuenitur [Al. inuenietur] uoluntas tua, ut
      loquaris sermonem;
Tunc delectaberis super Domino,
   et sustollam te super altitudines terre,
   et cibabo te hereditate Iacob patris tui.
Os enim Domini locutum est.
[Cap. LIX.] Ecce non est abbreuiata manus Domini,
      ut saluare nequeat,
   neque aggrauata est auris eius, ut non exaudiat:
Sed iniquitates uestre diuiserunt inter uos et inter
      Deum uestrum,
   et peccata uestra absconderunt faciem eius a uobis, ne exaudiret.
Manus enim uestre pollute sunt sanguine,
   Et digiti uestri iniquitate;
Labia uestra locuta sunt mendacium,
   et lingua uestra iniquitatem fatur.
Non est qui inuocet iustitiam,
   neque est qui iudicet uere:
    sed confidunt in nichilo,
   et loquuntur uanitates:
Conceperunt laborem,
   et pepererunt iniquitatem.
Oua aspidum ruperunt,
   et telas aranee texuerunt:
Qui comederit de ouis eorum, morietur:
   et quod confotum est, erumpet in regulum.
Tele eorum non erunt in uestimentum,
   neque operientur operibus suis:
Opera eorum opera inutilia,
   et opus iniquitatis in manibus eorum.
Pedes eorum ad malum currunt,
   et festinant, ut effundant sanguinem innocentem.
Cogitationes eorum cogitationes inutiles:
   uastitas et contritio in uiis eorum.
uiam pacis nescierunt,
   et non est iudicium in gressibus eorum.
Semite eorum incuruate sunt eis:
    omnis qui calcat in ea [Al. eis], ignorat pacem.
Propter hoc elongatum est iudicium a nobis,
   et non apprehendet nos iustitia:
Exspectauimus lucem, et ecce tenebre:
   splendorem, et in tenebris ambulauimus.
Palpauimus sicut ceci parietem,
   et quasi absque oculis attrectauimus:
Impegimus meridie quasi in tenebris,
   in caliginosis [Al. caligosis] quasi mortui.
Rugiemus quasi ursi omnes,
   et quasi columbe meditantes gememus.
Exspectauimus iudicium, et non est [Al. erit];
   salutem, et elongata est a nobis:
Multiplicate sunt enim iniquitates nostre coram te,
   et peccata nostra responderunt nobis.
Quia scelera nostra nobiscum,
   et iniquitates nostras cognouimus,
   peccare et mentiri contra Dominum:
Et auersi sumus, ne iremus post tergum Dei [Al.
      Domini] nostri,
    ut loqueremur calumniam, et transgressionem
      concepimus,
   et locuti sumus de corde uerba mendacii.
Et conuersum est retrorsum iudicium,
    et iustitia longe stetit:
Quia corruit in platea ueritas,
   et equitas non potuit ingredi.
Et facta est ueritas in obliuionem
   et qui recessit a malo, prede patuit:
Et uidit Dominus,
   et malum apparuit in oculis eius,
   quia non est iudicium,
Et uidit quia non est uir:
   et aporiatus est:
   quia non est qui occurrat;
Et saluabit sibi brachium suum,
   et iustitia eius ipsa confirmauit eum.
Indutus est iustitia ut lorica,
   et galea [Al. galeam] salutis in capite eius;
Indutus est uestimentis ultionis,
   et opertus est quasi pallio zeli.
Sicut ad uindictam quasi ad retributionem indignationis hostibus suis et uicissitudinem inimicis
      suis,
    insulis uicem reddet.
Et timebunt qui ab occidente nomen Domini,
   et qui ab ortu solis gloriam eius:
Cum uenerit quasi fluuius uiolentus,
   quem spiritus Domini cogit:
Et uenerit Sion redemptor,
   et eis qui redeunt ab iniquitate in Iacob, dicit
      Dominus.
   Hoc fedus meum cum eis, dicit Dominus;
Spiritus meus, qui est in te,
   et uerba mea, que posui in ore tuo,
   non recedent de ore tuo,
   et de ore seminis seminis tui, dicit Dominus,
   amodo et usque in sempiternum.
[Cap. LX.] Surge, illuminare, [a 1Kb] quia uenit lumen
      tuum,
   et gloria Domini super te orta est.
Quia ecce tenebre operient terram.
   et caligo populos;
 Super te autem orietur Dominus,
   et gloria eius in te uidebitur.
Et ambulabunt gentes in lumine tuo,
   et reges in splendore oris tui.
Leua in circuitu oculos tuos, et uide:
   omnes isti congregati sunt [Al. tacet sunt], uenerunt tibi:
Filii tui de longe uenient,
   et filie tue in latere [b 1Kb] sugent.
Tunc uidebis et afflues,
   et mirabitur, et dilatabitur cor tuum,
Quando conuersa fuerit ad te multitudo maris,
   fortitudo gentium uenerit tibi.
Inundatio camelorum operiet te,
   dromedarii Madian et Epha;
Omnes de Saba uenient,
   aurum et thus deferentes,
   et laudem Domino annuntiantes.
Omne pecus Cedar congregabitur tibi,
   arietes Nabaioth ministrabunt tibi,
 Offerentur super placabili altari meo,
   et domum maiestatis mee glorificabo.
Qui sunt isti, qui ut nubes uolant,
   et quasi columbe ad fenestras suas?
Me enim insule exspectabunt [Al. exspectant],
    et naues maris in principio,
   ut adducam filios tuos de longe;
Argentum eorum, et aurum eorum cum eis;
   nomini Domini Dei tui, et sancto Isrel, quia glorificauit te.
Et edificabunt filii peregrinorum muros tuos,
   et reges eorum ministrabunt tibi;
Indignatione enim mea percussi te:
   et in reconciliatione mea misertus sum tui.
Et aperientur porte tue iugiter:
   die et nocte non claudentur,
Ut afferatur ad te fortitudo gentium,
   et reges earum adducantur.
Gens enim et regnum, quod non seruierit tibi, peribit:
   et gentes solitudine uastabuntur,
Gloria Libani ad te ueniet,
   et abies et buxus, et pinus simul,
   ad ornandum locum sanctificationis mee;
   et locum pedum meorum glorificabo.
 Et uenient ad te curui filii eorum, qui humiliauerunt te,
   et adorabunt uestigia pedum tuorum omnes, qui
      detrahebant tibi,
   et uocabunt te ciuitatem Domini, Sion sancti
      Isrel:
Pro eo quod fuisti derelicta, et odio habita,
   et non erat qui per te transiret [Al. qui pertransiret],
Ponam te in superbiam seculorum,
   gaudium in generationem et generationem:
Et suges lac gentium,
   et mamilla regum lactaberis:
Et scies quia ego Dominus saluans te,
   et redemptor tuus fortis Iacob.
Pro ere afferam aurum,
   et pro ferro afferam argentum,
   et pro lignis es,
   et pro lapidibus ferrum:
Et ponam uisitationem tuam pacem,
    et prepositos tuos [Al. add. in] iustitiam.
Non audietur ultra iniquitas in terra tua,
   uastitas et contritio in terminis tuis,
Et occupabit salus muros tuos,
   et portus tuas laudatio.
Non erit tibi amplius sol ad lucendum per diem;
   nec splendor lune illuminabit te:
Sed erit tibi Dominus in lucem sempiternam,
   et Deus tuus in gloriam tuam.
Non occidet ultra sol tuus,
   et luna tua non minuetur:
Quia Dominus erit in lucem sempiternam,
   et complebuntur dies luctus tui.
Populus autem tuus omnes iusti,
   in perpetuum hereditabunt terram,
Germen plantationis mee,
   opus manus mee ad glorificandum.
Minimus erit in mille,
   et paruulus in gentem fortissimam:
Ego Dominus
    in tempore eius subito faciam istud.
[Cap. LXI.] Spiritus Domini [Al. add. Dei] super me,
      eo quod unxerit Dominus me:
   ad annuntiandum mansuetis misit me,
   ut mederer contritis corde,
    et predicarem captiuis indulgentiam,
   et clausis apertionem:
Ut predicarem [Al. Et annuntiarem] annum placabilem Domino,
   et diem ultionis Deo nostro:
Ut consolarer omnes lugentes:
   ut ponerem lugentibus Sion.
   et darem eis coronam pro cinere,
   oleum gaudii pro luctu,
   pallium laudis pro spiritu meroris:
Et uocabuntur in ea fortes iustitie,
   plantatio Domini ad glorificandum.
Et edificabunt deserta a seculo,
   et ruinas antiquas erigent,
Et instaurabunt ciuitates desertas,
   dissipatas in generationem et generationem.
Et stabunt alieni, et pascent pecora uestra: et filii
      peregrinorum,
   agricole et uinitores uestri erunt.
uos autem Sacerdotes Domini uocabimini:
 Ministri Dei nostri, dicetur uobis:
Fortitudinem gentium comedetis,
   et in gloria earum superbietis.
Pro confusione uestra duplici et rubore,
   laudabunt partem eorum:
Propter hoc in terra sua duplicia possidebunt,
   letitia sempiterna erit eis.
Quia ego Dominus diligens iudicium,
   et odio habens rapinam in holocausto:
Et dabo opus eorum in ueritate,
   et fedus perpetuum feriam eis.
Et scietur in gentibus semen eorum.
   et germen eorum in medio populorum:
Omnes qui uiderint eos, cognoscent eos,
   quia isti sunt semen, cui benedixit Dominus.
Gaudens gaudebo in Domino,
   et exsultabit [Al. exsultauit] anima mea in Deo
      meo:
Quia induit me uestimentis salutis:
    et indumento iustitie circumdedit me,
   quasi sponsum decoratum corona,
   et quasi sponsam ornatam monilibus suis.
Sicut enim terra profert germen suum,
   et sicut hortus semen suum germinat:
   sic Dominus Deus germinabit iustitiam et laudem
      coram uniuersis gentibus.
[Cap. LXII.] Propter Sion non tacebo,
   et propter Ierusalem non quiescam,
   donec egrediatur ut splendor iustus eius,
   et saluator eius ut lampas accendatur.
Et uidebunt gentes iustum tuum,
   et cuncti reges inclytum tuum:
Et uocabitur tibi nomen nouum,
   quod os Domini nominabit [Al. nominauit].
Et eris corona glorie in manu Domini,
   et diadema regni in manu Dei tui.
Non uocaberis ultra Derelicta:
   et terra tua non uocabitur amplius Desolata:
Sed uocaberis, uoluntas mea in ea,
    et [a 1Kb] terra tua, Inhabitata [Al. Habitata].
Quia complacuit Domino in te:
   et terra tua inhabitabitur.
Habitabit enim iuuenis cum uirgine,
   et habitabunt in te filii tui.
Et gaudebit sponsus super sponsam,
   et gaudebit super te Deus tuus.
Super muros tuos, Ierusalem, constitui custodes,
   tota die et tota nocte in perpetuum non tacebunt:
Qui reminiscimini Domini, ne taceatis:
   et ne detis silentium ei,
   donec stabiliat,
   et donec ponat Ierusalem laudem in terra.
 Iurauit Dominus in dextera sua,
   et in brachio fortitudinis sue:
Si dedero triticum tuum ultra cibum inimicis tuis.
   et si biberint filii alieni uinum tuum, in quo laborasti.
Quia qui congregant illud, comedent,
   et laudabunt Dominum:
   et qui comportant illud,
   bibent in atriis sanctis meis.
Transite, transite per portas,
   preparate uiam populo:
Planum facite iter,
   eligite lapides,
   et eleuate signum ad populos.
Ecce Dominus auditum fecit in extremis terre;
Dicite filie Sion:
   Ecce Saluator tuus uenit:
   ecce merces eius cum eo,
   et opus eius coram illo.
Et uocabunt eos, Populus sanctus, redempti [Al. redemptus]
       a Domino.
Tu autem uocaberis, Quesita ciuitas,
   et non derelicta.
[Cap. LXIII.] Quis est iste, qui uenit de Edom:
   tinctis uestibus de Bosra?
Iste formosus in stola sua,
   gradiens in multitudine fortitudinis sue.
Ego qui loquor iustitiam,
   et propugnator sum ad saluandum.
Quare ergo rubrum est indumentum tuum,
   et uestimenta tua sicut calcantium in torculari?
Torcular calcaui solus,
   et de gentibus non est uir mecum:
Calcaui eos in furore meo,
   et conculcaui eos in ira mea:
Et aspersus est sanguis eorum super uestimenta
      mea,
   et omnia indumenta mea inquinaui.
Dies enim ultionis in corde meo,
    annus redemptionis mee uenit.
Circumspexi, et non erat auxiliator:
   quesiui, et non fuit qui adiuuaret:
Et saluauit mihi brachium meum,
   et indignatio mea ipsa auxiliata est mihi.
Et conculcaui populos in furore meo,
   et inebriaui eos in indignatione mea,
   et detraxi in terram uirtutem eorum.
Miserationum Domini recordabor,
   laudem Domini super omnibus que reddidit nobis
      Dominus,
   et super multitudinem bonorum domui Isrel, que largitus est eis secundum indulgentiam
      suam,
   et secundum multitudinem misericordiarum suarum.
Et dixit:
uerumtamen populus meus est, filii non negantes:
   et factus est eis saluator.
In omni tribulatione eorum non est tribulatus,
    et angelus faciei eius saluauit eos:
In dilectione sua, et in indulgentia sua ipse redemit
      eos,
   et portauit eos, et leuauit eos cunctis diebus seculi.
Ipsi autem ad iracundiam prouocauerunt,
   et afflixerunt spiritum sancti eius:
Et conuersus est eis in inimicum,
   et ipse debellauit eos;
Et recordatus est dierum seculi Mosi,
   populi sui:
Ubi est qui eduxit eos de mari cum pastoribus gregis
      sui?
Ubi est qui posuit in medio eius spiritum sancti sui?
 Qui eduxit ad dexteram Mosen brachio maiestatis
      sue,
   qui scidit aquas ante eos, ut faceret sibi nomen
      sempiternum:
Qui eduxit [Al. duxit] eos per abyssos, quasi
      equum in deserto non impingentem:
   quasi animal in campo descendens.
Spiritus Domini ductor eius fuit:
   sic adduxisti populum tuum,
   ut faceres tibi nomen glorie.
Attende de celo, et uide de habitaculo sancto
      tuo,
   et glorie tue:
Ubi est zelus tuus, et fortitudo tua?
   multitudo uiscerum tuorum, et miserationum
      tuarum super me,
   continuerunt se.
Tu enim pater noster,
   et Abraham nesciuit nos,
   et Isrel ignorauit nos:
 Tu, Domine, pater noster,
   redemptor noster, a seculo nomen tuum.
Quare errare nos fecisti, Domine, de [Al. in] uiis
      tuis:
   indurasti cor nostrum ne timeremus te?
Conuertere propter seruos tuos,
   tribus hereditatis tue.
Quasi nichilum possederunt populum sanctum tuum:
   hostes nostri conculcauerunt sanctificationem
      tuam.
Facti sumus quasi in principio, cum non dominareris
      nostri,
   neque inuocaretur nomen tuum super nos.
[Cap. LXIu.] Utinam disrumperes celos,
   et descenderes:
   a facie tua montes defluerent.
Sicut exustio ignis tabescerent,
   aque arderent igni,
   ut notum fieret nomen tuum inimicis tuis:
    a facie tua gentes turbarentur.
Cum feceris mirabilia, non sustinebimus:
   descendisti, et a facie tua montes defluxerunt.
A seculo non audierunt,
   neque auribus perceperunt:
Oculus non uidit, Deus, absque te,
   que preparasti exspectantibus te.
Occurristi letanti, et facienti iustitiam:
   in uiis tuis recordabuntur tui:
Ecce tu iratus es, peccauimus:
   in ipsis fuimus semper, et saluabimur.
Et facti sumus ut immundus omnes nos,
   quasi pannus menstruate, uniuerse iustitie nostre:
Et cecidimus quasi folium uniuersi,
   et iniquitates nostre quasi uentus abstulerunt
      nos:
Non est qui inuocet nomen tuum:
   qui consurgat, et teneat te:
Abscondisti faciem tuam a nobis,
    et allisisti nos in manu iniquitatis [a 1Kb] nostre.
Et nunc, Domine, pater noster es tu,
   nos uero lutum:
   et fictor noster tu,
   et opera manuum tuarum omnes nos.
Ne irascaris, Domine, satis,
   et ne ultra memineris iniquitatis nostre.
Ecce respice,
   populus tuus omnes nos.
Ciuitas sancti tui facta est deserta,
   Sion deserta facta est,
   Ierusalem desolata est.
Domus sanctificationis nostre, et glorie nostre:
   ubi laudauerunt te patres nostri,
   facta est in exustionem ignis,
    et omnia desiderabilia nostra uersa sunt in ruinas.
Numquid super his continebis te, Domine,
   tacebis, et affliges nos uehementer?
[Cap. LXu.] Quesierunt me qui ante non interrogabant.
   inuenerunt qui non quesierunt me.
Dixi: Ecce ego,
   Ecce ego ad gentem, que non inuocabat nomen
      meum.
Expandi manus meas tota die ad populum incredulum,
   qui graditur in uia non bona post cogitationes suas.
Populus qui ad iracundiam prouocat me ante faciem
      meam semper:
   qui immolant in hortis,
   et sacrificant super lateres:
Qui habitant in sepulcris,
   et in delubris idolorum dormiunt.
Qui comedunt carnem suillam,
   et ius profanum in uasis eorum.
Qui dicunt: Recede a me,
    non appropinques mihi, quia immundus es:
Isti fumus erunt in furore meo,
   ignis ardens tota die.
Ecce scriptum est coram me, non tacebo,
   sed reddam et retribuam in sinum eorum iniquitates
      uestras,
   et iniquitates patrum uestrorum simul, dicit Dominus.
Qui sacrificauerunt super montes,
   et super colles exprobrauerunt mihi:
Et remetiar opus eorum primum in sinu eorum.
Hec dicit Dominus:
   Quomodo si inueniatur granum in botro, et dicatur:
Ne dissipes illud, quoniam benedictio est:
   sic faciam propter seruos meos, ut non disperdam
      totum.
Et educam de Iacob semen,
   et de Iuda possidentem montes meos:
Et hereditabunt eam electi mei,
    et serui mei habitabunt ibi.
Et erunt campestria in caulas gregum,
   et uallis Achor in cubile armentorum, populo meo
      qui reliquerunt me.
Et uos, qui dereliquistis Dominum,
   qui obliti estis montem sanctum meum,
   qui ponitis fortune mensam, et libatis super eam,
Numerabo uos in gladio,
   et omnes in cede corruetis:
Pro eo quod uocaui, et non respondistis:
   locutus sum, et non audistis:
Et faciebatis [Al. Sed fecistis] malum in oculis meis,
   et que nolui elegistis.
Propter hoc hec dicit Dominus Deus:
Ecce serui mei comedent,
   et uos esurietis:
Ecce serui mei bibent,
   et uos sitietis:
Ecce serui mei letabuntur,
   et uos confundemini:
 Ecce serui mei laudabunt pre exsultatione cordis,
   et uos clamabitis pre dolore cordis,
   et pre contritione spiritus ululabitis.
Et dimittetis nomen uestrum in iuramentum electis
      meis:
   et interficiet te Dominus Deus,
   et seruos suos uocabit nomine alio.
In quo qui benedictus est super terram,
   benedicetur in Deo, amen:
Et qui iurat in terra,
   iurabit in Deo, amen:
Quia obliuioni tradite sunt angustie priores,
   et quia abscondite sunt ab oculis meis.
Ecce enim ego creo celos nouos, et terram nouam:
   et non erunt in memoria priora,
    et non ascendent super cor.
Sed gaudebitis et exsultabitis usque in sempiternum,
      in his que ego creo:
Quia ecce ego creo Ierusalem exsultationem,
   et populum eius gaudium.
Et exsultabo in Ierusalem,
   et gaudebo in populo meo:
Et non audietur in [a 1Kb] eo ultra uox fletus et uox clamoris.
Non erit ibi [Al. tacet ibi] amplius infans dierum,
   et senex qui non impleat dies suos:
Quoniam puer centum annorum morietur,
   et peccator centum annorum maledictus erit.
Et edificabunt domos, et habitabunt:
   et plantabunt uineas, et comedent fructum earum.
Non edificabunt, et alius habitabit:
   non plantabunt, et alius comedet:
Secundum enim dies ligni, dies erunt populi mei,
   et opera manuum [b 1Kb] eorum inueterabunt.
Electi mei non laborabunt frustra,
    neque generabunt in conturbatione:
Quia semen benedictorum Domini est,
   et nepotes eorum cum eis.
Eritque antequam clament, ego exaudiam:
   adhuc illis loquentibus, ego audiam [Al. exaudiam].
Lupus et agnus pascentur simul,
   leo et bos comedent paleas.
   et serpenti puluis panis eius:
Non nocebunt, neque occident in omni monte sancto
      meo, dicit Dominus.
[Cap. LXuI.] Hec dicit Dominus.
Celum sedes mea,
   terra autem scabellum pedum meorum.
Que est ista domus, quam edificabitis mihi?
   et quis est iste locus quietis mee?
Omnia hec manus mea fecit,
   et facta sunt uniuersa ista, dicit Dominus.
Ad quem autem respiciam, nisi ad pauperculum, et
      contritum spiritu,
    et trementem sermones meos?
Qui immolat bouem, quasi qui interficiat uirum:
   qui mactat pecus, quasi qui excerebret canem:
Qui offert oblationem, quasi qui sanguinem suillum
      offerat:
   qui recordatur thuris, quasi qui benedicat idolo.
Hec omnia elegerunt in uiis suis,
   et in abominationibus suis anima eorum delectata
      est.
Unde et ego eligam illusiones eorum:
   et que timebant, adducam eis:
Quia uocaui, et non erat qui responderet:
   locutus sum, et non audierunt:
Feceruntque malum in oculis meis,
    et que nolui, [c 1Kb] egerunt.
Audite uerbum Domini,
   qui tremitis ad uerbum eius:
Dixerunt fratres uestri odientes uos,
   et abiicientes propter nomen meum:
Glorificetur Dominus,
   et uidebimus in letitia uestra:
   ipsi autem confundentur.
uox [d 1Kb] populi de ciuitate,
   uox de templo,
   uox Domini reddentis retributionem inimicis suis.
Antequam parturiret, peperit:
   antequam ueniret partus eius, peperit masculum.
Quis audiuit umquam tale?
   et quis uidit huic simile?
Numquid parturiet terra in die una?
   aut parietur gens [e 8Kb] simul,
   quia parturiuit et peperit Sion filios suos?
Numquid ego, qui alios parere facio,
   ipse non pariam? dicit Dominus.
 Si ego, qui generationem ceteris tribuo,
   sterilis ero? ait Dominus Deus tuus.
Letamini cum Ierusalem,
   et exsultate in ea omnes, qui diligitis eam;
Gaudete cum ea gaudio, uniuersi, qui lugetis super
      eam,
   ut sugatis, et repleamini ab ubere consolationis
      eius:
   ut mulgeatis, et deliciis affluatis ab [f 1Kb] omnimoda gloria eius.
   Quia hec dicit Dominus:
Ecce ego [g 1Kb] declinabo super eam quasi fluuium pacis,
   et quasi torrentem inundantem gloriam gentium,
      quam sugetis:
Ad ubera portabimini,
   et super genua blandientur uobis.
Quomodo si cui mater blandiatur, ita ego consolabor
      uos,
   et in Ierusalem consolabimini.
 uidebitis, et gaudebit cor uestrum,
   et ossa uestra quasi herba germinabunt:
Et cognoscetur manus Domini seruis eius
   et indignabitur inimicis suis.
Quia ecce Dominus in igne ueniet,
   et quasi turbo quadrige eius:
Reddere in indignatione furorem suum,
   et increpationem suam in flamma ignis:
Quia in igne Dominus iudicabit [Al. diiudicatur],
   et in gladio suo ad omnem carnem,
   et multiplicabuntur interfecti a Domino.
Qui sanctificabantur,
   et mundos se putabant in hortis post [h 17Kb] unam intrinsecus,
 Qui comedebant carnem suillam, et abominationem,
      et murem:
   simul consumentur, dicit Dominus.
Ego autem opera eorum, et cogitationes eorum uenio, ut congregem cum omnibus gentibus et
      linguis,
   et uenient et uidebunt gloriam meam.
Et ponam in eis signum:
   et mittam ex eis qui saluati fuerint, ad gentes in
      mare,
   in Africam, et in Lydiam [a 6Kb] tendentes sagittam:
   in Italiam et Greciam,
   ad insulas longe, ad eos, qui non audierunt de me,
   et non uiderunt gloriam meam.
Et annuntiabunt gloriam meam gentibus [Al. in gentibus],
   et adducent omnes fratres uestros de cunctis gentibus donum Domino, in equis, et in quadrigis,
      et in lecticis,
    et in mulis, et in carrucis,
   ad montem sanctum meum Ierusalem, dicit Dominus;
Quomodo si inferant filii Isrel manus in uase mundo
      in domum Domini.
Et assumam ex eis in sacerdotes, et leuitas, dicit
      Dominus.
   Quia sicut celi noui, et terra noua, que ego facio stare coram me, dicit Dominus:
   sic stabit semen uestrum, et nomen uestrum.
Et erit mensis ex mense,
   et sabbatum ex sabbato:
ueniet omnis caro, ut adoret coram facie mea, dicit
      Dominus.
Et egredientur, et uidebunt cadauera uirorum.
   qui preuaricati sunt in me:
uermis eorum non morietur,
   et ignis eorum non exstinguetur:
   et erunt usque ad satietatem uisionis omni carni.


Explicit Isaias propheta.





[LIBER IEREMIAE.]



PROLOGUS HIERONYMI IN IEREMIAM.

 Ieremias propheta, cui hic prologus scribitur, sermone quidem apud Hebreos Isaia et Osee et quibusdam aliis prophetis uidetur esse [a 1Kb] rusticior, sed sensibus par est: quippe qui eodem spiritu prophetauerit. Porro simplicitas eloquii, de loco ei in quo natus est accidit. Fuit enim Anathothites, [b 1Kb] qui est usque hodie uiculus, tribus ab Ierosolymis distans millibus; sacerdos ex sacerdotibus, et in matris utero sanctificatus: uirginitate sua euangelicum uirum Christi Ecclesie dedicans. Hic uaticinari exorsus est puer: et captiuitatem urbis atque [c 1Kb] Iudee, non  solum spiritu, sed et oculis carnis intuitus est. Iam decem tribus Isrel Assyrii in Medos transtulerant: iam terras earum, colonie gentium possidebant. Unde in Iuda tantum, et in Beniamin prophetauit: et ciuitatis sue ruinas quadruplici planxit alphabeto, quod nos [d 1Kb] mensure metri uersibusque reddidimus. Preterea ordinem uisionum, qui apud Grecos et Latinos omnino confusus est, ad pristinam fidem correximus. Librum autem [e 13Kb] Baruch, notarii eius, qui apud Hebreos nec legitur, nec habetur, pretermisimus: pro his omnibus maledicta  ab emulis prestolantes, quibus me necesse est per singula opuscula respondere. Et hoc patior, [a 1Kb] quia uos cogitis. Ceterum ad compendium mali, rectius  fuerat modum furori eorum silentio meo ponere, quam quotidie noui aliquid scriptitantem inuidorum insaniam prouocare.



INCIPIT LIBER IEREMIAE PROPHETAE.


 [Cap. I.] uerba Ieremie filii Helcie, de sacerdotibus qui fuerunt in Anathoth,
   in terra Beniamin.
   Quod factum est uerbum Domini ad eum in diebus Iosie filii Amon regis Iuda,
   in tertiodecimo anno regni eius.
Et factum est in diebus Ioacim filii Iosie regis Iuda,
      usque ad consummationem undecimi anni Sedecie filii Iosie regis Iuda,
   usque ad transmigrationem Ierusalem, in mense
      quinto.
 Et factum est uerbum Domini ad me, dicens:
Priusquam te formarem in utero, noui te:
   et antequam exires de uulua, sanctificaui te,
   et prophetam in gentibus dedi te.
Et dixi: [a 1Kb] A, a, a, Domine Deus:
   ecce nescio loqui, quia puer ego sum.
Et dixit Dominus ad me:
   Noli dicere: Puer sum:
   quoniam ad omnia que mittam te, ibis:
   et uniuersa, quecumque mandauero tibi, loqueris.
Ne timeas a facie eorum:
   quia tecum ego sum, ut eruam te, dicit Dominus.
Et misit Dominus manum suam, et tetigit os meum:
   et dixit Dominus ad me:
Ecce dedi uerba mea in ore tuo:
   ecce [Al. add. ego] constitui te hodie super gentes, et super regna,
   ut euellas, et destruas,
    et disperdas, et dissipes,
   et edifices, et plantes:
Et factum est uerbum Domini ad me, dicens:
   Quid tu uides, Ieremia?
Et dixi:
uirgam uigilantem ego uideo.
Et dixit Dominus ad me:
   Bene uidisti, quia uigilabo ego super uerbo meo,
      ut faciam illud.
Et factum est uerbum Domini secundo ad me dicens:
Quid tu uides?
Et dixi:
Ollam succensam ego uideo,
   et faciem eius a facie aquilonis.
Et dixit Dominus ad me:
Ab aquilone pandetur malum [Al. aperientur mala]
      super omnes habitatores terre.
Quia ecce ego conuocabo omnes cognationes regnorum aquilonis, ait Dominus:
    et uenient et ponent unusquisque solium suum
      in introitu portarum Ierusalem.
   et super omnes muros eius in circuitu,
   et super uniuersas urbes Iuda.
Et loquar iudicia mea cum eis, super omni malitia
      eorum, qui dereliquerunt me,
   et libauerunt diis alienis,
   et adorauerunt opus manuum suarum.
Tu ergo accinge lumbos tuos,
    et surge, et loquere ad eos omnia, que ego precipio tibi.
Ne formides a facie eorum;
   nec enim timere te faciam uultum eorum.
Ego quippe dedi te hodie in ciuitatem munitam,
   et in columnam ferream,
   et in murum ereum,
   super omnem terram,
   regibus Iuda,
   principibus eius, et sacerdotibus,
   et populo terre,
 Et bellabunt aduersum te, et non preualebunt:
   quia tecum ego sum, ait Dominus, ut liberem te.
[Cap. II.] Et factum est uerbum Domini ad me, dicens:
   uade, et clama in auribus Ierusalem, dicens:
Hec dicit Dominus:
   Recordatus sum tui, miserans adolescentiam
      tuam,
   et caritatem desponsationis tue,
   quando secuta me es in deserto, in terra, que
      non seminatur.
Sanctus Isrel Domino, primitie frugum eius:
   omnes, qui deuorant eum, delinquunt [Al. delinquent]:
   mala uenient super eos, dicit Dominus.
Audite uerbum Domini, domus Iacob,
   et omnes cognationes domus Isrel:
Hec dicit Dominus:
   Quid inuenerunt patres uestri in me iniquitatis,
    quia elongauerunt a me,
   et ambulauerunt post uanitatem,
   et uani facti sunt?
Et non dixerunt:
   Ubi est Dominus, qui ascendere nos fecit de terra
      Aegypti:
   qui transduxit nos per desertum,
   per terram inhabitabilem et inuiam;
   per terram sitis, et imaginem mortis;
   per terram, in qua non ambulauit uir,
   neque habitauit homo?
Et induxi uos in terram Carmeli,
   ut comederetis fructum eius, et optima [Al. bona]
      illius:
Et ingressi contaminastis terram meam,
   et hereditatem meam posuistis in abominationem.
Sacerdotes non dixerunt: Ubi est Dominus?
   et tenentes legem [Al. add. meam], nescierunt
      me,
    et pastores preuaricati sunt in me:
   et prophete prophetauerunt in Baal,
   et idola secuti sunt.
Propterea adhuc iudicio contendam uobiscum, ait
      Dominus,
   et cum filiis uestris disceptabo.
Transite ad insulas Cethim, et uidete:
   et in Cedar mittite, et considerate uehementer:
   et uidete si factum est huiuscemodi,
 Si mutauit gens deos;
   et certe ipsi non sunt dii:
   populus autem meus mutauit gloriam suam in idolum.
Obstupescite, celi, super hoc;
   et porte eius, desolamini uehementer dicit, Dominus,
Duo enim mala fecit populus meus:
   Me dereliquerunt fontem aque uiue.
   et foderunt sibi cisternas,
   cisternas dissipatas,
   que continere non ualent aquas.
Numquid seruus est Isrel, aut uernaculus?
   quare ergo factus est in predam?
Super eum rugierunt leones,
   et dederunt uocem suam,
   posuerunt terram eius in solitudinem:
Ciuitates eius exuste sunt,
   et non est qui habitet in eis.
Filii quoque Mempheos et Taphnes constuprauerunt te usque ad uerticem.
 Numquid non istud factum est tibi,
   quia dereliquisti Dominum Deum tuum eo tempore, quo ducebat te per uiam?
Et nunc quid tibi uis in uia Aegypti,
   ut bibas aquam turbidam [Al. Sior]?
Et quid tibi cum uia Assyriorum,
   ut bibas aquam fluminis?
Arguet te malitia tua,
   et auersio tua increpabit te.
Scito, et uide, quia malum et amarum est reliquisse
      te Dominum Deum tuum,
   et non esse timorem mei apud te, dicit Dominus
      Deus exercituum.
   A seculo confregisti iugum meum,
   rupisti uincula mea,
   et dixisti: Non seruiam.
In omni enim colle sublimi, et sub omni ligno frondoso,
    tu prosternebaris meretrix:
Ego autem plantaui te uineam electam,
   omne semen uerum:
Quomodo ergo conuersa es mihi in prauum uinea
      aliena?
Si laueris te nitro, et multiplicaueris tibi herbam
      borith,
   maculata es in iniquitate tua coram me, dicit Dominus Deus.
Quomodo dicis: Non sum polluta,
   post Baalim non ambulaui [Al. abii]?
uide uias tuas in conualle,
   scito quid feceris:
Cursor leuis explicans uias suas.
Onager assuetus in solitudine,
   in desiderio anime sue attraxit uentum amoris
      sui:
   nullus auertet eam:
Omnes qui querunt eam, non deficient:
   in menstruis eius inuenient eam.
 Prohibe pedem tuum a nuditate,
    et guttur tuum a siti.
Et dixisti:
   Desperaui,
   nequaquam faciam:
Adamaui quippe alienos,
   et post eos ambulabo.
Quomodo confunditur fur quando deprehenditur,
   sic confusi sunt domus Isrel,
   ipsi et reges eorum,
   principes, et sacerdotes, et prophete eorum,
   dicentes ligno: Pater meus es tu;
   et lapidi: Tu me genuisti.
uerterunt ad me tergum,
   et non faciem,
Et in tempore afflictionis sue dicent:
   Surge, et libera nos.
Ubi sunt dii tui, quos fecisti tibi?
   surgant et liberent te in tempore afflictionis tue:
Secundum numerum quippe ciuitatum tuarum erant
      dii tui, Iuda.
 Quid uultis mecum iudicio contendere?
   omnes dereliquistis me, dicit Dominus.
Frustra [Al. Sine causa] percussi filios uestros,
   disciplinam non receperunt:
Deuorauit gladius uester prophetas uestros,
   quasi leo uastator generatio uestra.
uidete uerbum Domini:
   Numquid solitudo factus sum Isreli, aut terra serotina?
Quare ergo dixit populus meus: Recessimus, non ueniemus ultra ad te?
Numquid obliuiscetur uirgo ornamenti sui,
   aut sponsa fascie pectoralis sue?
Populus uero meus oblitus est mei diebus innumeris.
Quid niteris bonam ostendere uiam tuam ad querendam dilectionem,
   que insuper et malitias tuas docuisti uias tuas,
   et in alis tuis inuentus est sanguis animarum pauperum et innocentum?
 Non in fossis inueni eos,
   sed in omnibus que supra memoraui.
Et dixisti: Absque peccato et innocens ego sum:
   et propterea auertatur furor tuus a me.
Ecce ego iudicio contendam tecum,
   eo quod dixeris: Non peccaui.
Quam uilis facta es nimis, iterans uias tuas!
   et ab Aegypto confunderis, sicut confusa es ab Assur.
Nam et ab ista egredieris,
   et manus tue erunt super caput tuum:
Quoniam obtriuit Dominus confidentiam tuam,
   et nichil in ea habebis prosperum.
[Cap. III.] uulgo dicitur: Si dimiserit uir uxorem
      suam, et recedens ab eo, duxerit uirum alterum;
   numquid reuertetur ad eam ultra?
Numquid non polluta et contaminata erit [a 1Kb] mulier
      illa?
Tu autem fornicata es cum amatoribus multis:
   tamen reuertere ad me [b 15Kb] , dicit Dominus.
 Leua oculos tuos in directum,
    et uide ubi non prostrata sis:
In uiis sedebas, exspectans eos quasi latro in solitudine:
   et polluisti terram in fornicationibus [Al. malis]
      tuis, et in malitiis tuis.
Quam ob rem prohibite sunt stille pluuiarum,
   et serotinus imber non fuit:
Frons mulieris meretricis facta est tibi,
   noluisti erubescere.
Ergo saltem amodo uoca me: Pater meus,
   dux uirginitatis mee tu es:
Numquid irasceris in perpetuum,
   aut perseuerabis in finem?
Ecce locuta es, et fecisti mala, et potuisti.
Et dixit Dominus ad me in diebus Iosie regis:
Numquid uidisti que fecerit auersatrix Isrel?
Abiit sibimet super omnem montem excelsum,
   et sub omni ligno frondoso,
   et fornicata est ibi.
Et dixi cum fecisset hec omnia:
    Ad me reuertere:
   et non est reuersa.
Et uidit preuaricatrix soror eius Iuda,
   quia pro eo quod mechata esset auersatrix Isrel,
      dimisissem eam,
   et dedissem ei libellum repudii:
   et non timuit preuaricatrix Iuda soror eius,
   sed abiit, et fornicata est etiam ipsa.
Et facilitate fornicationis sue contaminauit terram.
   et mechata est cum lapide et cum ligno.
Et in omnibus his non est reuersa ad me preuaricatrix soror eius Iuda in toto corde suo,
   sed in mendacio, ait Dominus.
Et dixit Dominus ad me:
   Iustificauit animam suam auersatrix Isrel,
   comparatione preuaricatricis Iude.
uade, et clama sermones istos contra aquilonem,
      et dices:
   Reuertere, auersatrix Isrel, ait Dominus,
    et non auertam faciem meam a uobis:
Quia sanctus ego sum, dicit Dominus,
   et non irascar in perpetuum.
Tamen scito iniquitatem tuam,
   quia in Dominum Deum tuum preuaricata es:
   et dispersisti uias tuas alienis sub omni ligno
      frondoso,
   et uocem meam non audisti, ait Dominus.
Conuertimini [Al. add. ad me] filii, reuertentes,
      dicit Dominus:
   quia ego uir uester:
Et assumam uos unum de ciuitate,
   et duos de cognatione,
   et introducam uos in Sion.
Et dabo uobis pastores iuxta cor meum,
   et pascent uos scientia et doctrina.
Cumque multiplicati fueritis, et creueritis in terra
      in diebus illis, ait Dominus:
   non dicent ultra: Arca testamenti Domini:
    neque ascendet super cor,
   neque recordabuntur illius:
   nec uisitabitur, nec fiet ultra.
In tempore illo uocabunt Ierusalem solium Domini:
   et congregabuntur ad eam omnes gentes in nomine Domini in Ierusalem,
   et non ambulabunt post prauitatem cordis sui
       pessimi.
In diebus illis ibit domus Iuda ad domum Isrel,
   et uenient simul de terra aquilonis, ad terram
      quam dedi patribus uestris.
Ego autem dixi: Quomodo ponam te in filios [Al.
      filiis],
   et tribuam tibi terram desiderabilem,
   hereditatem preclaram exercituum gentium?
Et dixi: Patrem uocabis me,
   et post me ingredi non cessabis.
Sed quomodo si contemnat mulier amatorem suum,
   sic contempsit me domus Isrel, ait Dominus.
uox in uiis audita est,
   ploratus et ululatus filiorum Isrel:
Quoniam iniquam fecerunt uiam suam,
   obliti sunt Domini Dei sui.
Conuertimini, filii, reuertentes,
   et sanabo auersiones uestras.
Ecce non uenimus ad te:
   tu enim es Dominus Deus noster.
 uere mendaces erant colles,
   multitudo montium:
uere in Domino Deo nostro salus Isrel.
Confusio comedit laborem patrum nostrorum ab
      adolescentia nostra,
   greges eorum, et armenta eorum.
   filios eorum, et filias eorum.
Dormiemus in confusione nostra:
   et operiet nos ignominia nostra:
Quoniam Domino Deo nostro peccauimus nos,
   et patres nostri, ab adolescentia nostra usque ad
      hanc diem:
   et non audiuimus uocem Domini Dei nostri:
[Cap. Iu.] Si [a 1Kb] conuerteris [Al. reuerteris], Isrel,
      ait Dominus,
      ad me conuertere:
Si abstuleris offendicula tua a facie mea,
   non commoueberis.
Et iurabis: uiuit Dominus in ueritate, et in iudicio,
 et in iustitia;
   et benedicent eum gentes, ipsumque laudabunt.
Hec enim dicit Dominus uiro Iuda et Ierusalem:
   Nouate uobis nouale,
   et nolite serere super spinas:
Circumcidimini Domino,
   et auferte preputia cordium uestrorum, uiri Iuda,
      et habitatores Ierusalem:
Ne forte egrediatur ut ignis indignatio mea,
   et succendatur, et non sit qui exstinguat,
   propter malitiam cogitationum uestrarum.
Annuntiate in Iuda,
   et in Ierusalem auditum facite:
   loquimini, et canite tuba in terra:
Clamate fortiter,
   dicite: Congregamini,
   et ingrediamur ciuitates munitas,
Leuate signum in Sion.
Confortamini, nolite stare,
    quia malum ego adduco ab aquilone et contritionem magnam.
Ascendit leo de cubili suo,
   et predo gentium se leuauit:
Egressus est de loco suo,
   ut ponat terram tuam in desolationem [Al. solitudinem]:
 Ciuitates tue uastabuntur,
   remanentes absque habitatore.
Super hoc accingite uos ciliciis,
   plangite et ululate:
   quia non est auersa ira furoris Domini a nobis.
Et erit in die illa, dicit Dominus:
   Peribit cor regis, et cor principum:
   et obstupescent sacerdotes,
   et prophete consternabuntur.
Et dixi: Heu, heu, heu, Domine Deus,
Ergone decepisti populum istum et Ierusalem, dicens:
   Pax erit uobis:
   et ecce peruenit gladius usque ad animam?
In tempore illo dicetur populo huic et Ierusalem:
uentus urens in uiis, que sunt in deserto uie filie
      [Al. filii] populi mei,
   non ad uentilandum et ad [Al. non ad] purgandum.
Spiritus plenus ex his ueniet mihi:
    et nunc ego loquar iudicia mea cum eis.
Ecce quasi nubes ascendet, et quasi tempestas currus eius:
   uelociores aquilis equi illius:
   ue nobis, quoniam uastati sumus.
Laua a malitia cor tuum, Ierusalem, ut salua
      fias:
   usquequo morabuntur in te cogitationes noxie?
uox enim annuntiantis a Dan,
   et notum facientis idolum de monte Ephraim.
Dicite [a 1Kb] gentibus:
Ecce auditum est in Ierusalem, custodes uenire de
      terra longinqua,
   et dare [Al. dederunt] super ciuitates Iuda uocem
      suam.
Quasi custodes agrorum facti sunt super eam in
      gyro:
   quia me ad iracundiam prouocauit, ait Dominus.
uie tue, et cogitationes tue fecerunt hec tibi:
    ista malitia tua, quia amara,
   quia [Al. tacet quia] tetigit cor tuum.
uentrem meum, uentrem meum doleo,
   sensus cordis mei turbati sunt in me:
Non tacebo,
   quoniam uocem buccine audiuit anima mea, clamorem prelii.
Contritio super contritionem uocata est,
   et uastata est omnis terra:
Repente uastata sunt tabernacula mea,
   subito pelles mee.
Usquequo uidebo fugientem,
   audiam uocem buccine?
Quia stultus populus meus me non cognouit:
   filii insipientes sunt, et uecordes:
Sapientes sunt, ut faciant mala,
   bene autem facere nescierunt.
Aspexi terram, et ecce uacua erat, et nichil;
   et celos, et non erat lux in eis.
 uidi montes, et ecce mouebantur:
   et omnes colles conturbati sunt.
Intuitus sum, et non erat homo:
   et omne uolatile celi recessit.
Aspexi, et ecce Carmelus desertus:
   et omnes urbes eius destructe sunt a facie Domini,
   et a facie ire furoris eius,
Hec enim dicit Dominus.
Deserta erit omnis terra.
   sed tamen consummationem non faciam.
Lugebit terra, et merebunt celi desuper:
   eo quod locutus sum [Al. sim];
    cogitaui, et non penituit me,
   nec auersus sum ab eo.
A uoce equitis et mittentis sagittam, fugit omnis ciuitas:
   ingressi sunt ardua, et ascenderunt rupes:
Uniuerse urbes derelicte sunt,
   et non habitat in eis homo.
Tu autem uastata quid facies?
   cum uestieris te coccino.
   cum ornata fueris monili aureo,
   et pinxeris stibio oculos tuos, frustra componeris?
Contempserunt te amatores tui
   animam tuam querent.
uocem enim quasi parturientis audiui,
   angustias ut puerpere:
uox filie Sion [b 1Kb] intermorientis expandentisque
      manus suas:
   ue mihi, quia defecit anima mea propter interfectos.
 [Cap. u.] Circuite uias Ierusalem,
   et aspicite, et considerate,
   et querite in plateis eius,
   an inueniatis uirum facientem iudicium, et querentem fidem:
   et propitius ero eius.
Quod si etiam, uiuit Dominus, dixerint:
   et hoc falso iurabunt.
Domine, oculi tui respiciunt fidem:
   percussisti eos, et non doluerunt:
   attriuisti eos, et renuerunt accipere disciplinam:
Indurauerunt facies suas super petram,
   et noluerunt reuerti.
Ego autem dixi:
   Forsitan pauperes sunt et stulti,
   ignorantes uiam Domini, iudicium Dei sui.
Ibo igitur ad optimates, et loquar eis:
   ipsi enim cognouerunt uiam Domini, iudicium Dei
       sui.
Et ecce magis hi simul confregerunt iugum,
   ruperunt uincula.
Idcirco percussit eos leo de silua,
   lupus ad uesperam uastauit eos,
   pardus uigilans supra ciuitates eorum:
Omnis, qui egressus fuerit ex eis, capietur:
   quia multiplicate sunt preuaricationes eorum,
   confortate sunt auersiones eorum.
Super quo propitius tibi esse potero?
   filii tui dereliquerunt me,
   et iurant in his qui non sunt dii:
Saturaui eos, et mechati sunt,
   et in domo meretricis luxuriabantur.
Equi amatores [c 1Kb] et emissarii facti sunt.
   Unusquisque ad uxorem proximi sui binniebat.
Numquid super his non uisitabo? dicit Dominus.
   et in gente tali non ulciscetur anima mea?
Ascendite muros eius, et dissipate,
    consummationem autem nolite facere:
Auferte propagines eius,
   quia non sunt Domini.
Preuaricatione enim preuaricata est in me domus
      Isrel,
   et domus Iuda, ait Dominus.
Negauerunt Dominum, et dixerunt:
   Non est ipse [Al. add. locuti]:
   neque ueniet super nos malum:
   gladium et famem non uidebimus.
Prophete fuerunt in uentum,
   et responsum non fuit in eis:
   hec ergo euenient illis.
 Hec dicit Dominus Deus exercituum:
   Quia locuti estis uerbum istud:
   ecce ego do uerba mea in ore tuo in ignem,
   et populum istum ligna [Al. in ligna], et uorabit
      eos.
Ecce ego adducam super uos gentem de longinquo
      domus Isrel, ait Dominus;
   gentem robustam, gentem antiquam,
   gentem, cuius ignorabis linguam,
   nec intelliges quid loquatur.
Pharetra eius quasi sepulcrum patens,
   uniuersi fortes.
Et comedet segetes tuas, et panem tuum:
   deuorabit filios tuos, et filias tuas:
   comedet gregem tuum, et armenta tua:
   comedet uineam tuam, et ficum tuam:
   et conteret urbes munitas tuas, in quibus tu habes
      fiduciam, gladio.
uerumtamen in diebus illis, ait Dominus,
   non faciam uos in consummationem.
 Quod si dixeritis: Quare fecit Dominus Deus noster
      nobis hec omnia?
   dices ad eos:
Sicut dereliquistis me, et seruistis deo alieno in terra
      uestra,
   sic seruietis alienis in terra non uestra.
Annuntiate hoc domui Iacob,
   et auditum facite in Iuda, dicentes:
Audi, popule stulte, qui non habes cor:
   qui habentes oculos, non uidetis:
   et aures, et non auditis.
Me ergo non timebitis, ait Dominus:
   et a facie mea non dolebitis?
Qui posui arenam terminum mari,
   preceptum sempiternum, quod non preteribit:
Et commouebuntur, et non poterunt:
   et intumescent fluctus eius, et non transibunt
      illud:
 Populo autem huic factum est cor incredulum et
      exasperans,
   recesserunt et abierunt.
Et non dixerunt in corde suo:
   Metuamus Dominum Deum nostrum,
   qui dat nobis pluuiam temporaneam et serotinam
      in tempore suo,
   plenitudinem annue messis custodientem nobis.
Iniquitates [a 1Kb] uestre declinauerunt hec:
   et peccata uestra prohibuerunt bonum a uobis:
Quia inuenti sunt in populo meo impii insidiantes
      quasi aucupes,
   laqueos ponentes et pedicas ad capiendos uiros.
Sicut decipula plena auibus,
   sic domus eorum plene dolo:
   ideo magnificati sunt et ditati.
Incrassati sunt et impinguati:
    et preterierunt sermones meos pessime.
Causam [b 1Kb] non iudicauerunt,
   causam pupilli non direxerunt,
   et iudicium pauperum non iudicauerunt.
Numquid super his non uisitabo? dicit Dominus.
   aut super gentem huiuscemodi non ulciscetur anima mea?
Stupor et mirabilia facta sunt in terra:
   Prophete prophetabant mendacium,
   et sacerdotes applaudebant manibus suis.
Et populus meus dilexit talia:
    quid igitur fiet in nouissimo eius?
[Cap. uI.] Confortamini, filii Beniamin, in medio
      Ierusalem,
   et in Thecua clangite buccina,
   et super Bethacharem leuate uexillum:
Quia malum uisum est ab aquilone,
   et contritio magna.
Speciose et delicate assimilaui filiam Sion.
Ad eam uenient pastores, et greges eorum:
   fixerunt in ea tentoria in circuitu:
   pascet unusquisque eos; qui sub manu sua
      sunt.
Sanctificate super eam bellum:
   consurgite, et ascendamus in meridie:
ue nobis, quia declinauit dies,
   quia longiores facte sunt umbre uesperi.
Surgite, et ascendamus in nocte,
   et dissipemus domos eius.
Quia hec dicit Dominus exercituum:
   Cedite lignum eius,
    et fundite circa Ierusalem aggerem:
Hec est ciuitas uisitationis,
   omnis calumnia in medio eius.
Sicut frigidam facit cisterna aquam suam,
   sic frigidam fecit malitiam suam:
Iniquitas et uastitas audietur in ea,
      coram me semper infirmitas et plaga.
Erudire, Ierusalem,
   ne forte recedat anima mea a te,
   ne forte ponam te desertam,
   terram inhabitabilem.
Hec dicit Dominus exercituum:
   Usque ad racemum colligent quasi in uinea reliquias Isrel:
Conuerte manum tuam quasi uindemiator ad cartallum.
Cui loquar?
   et quem contestabor, ut audiat?
Ecce incircumcise aures eorum,
    et audire non possunt:
Ecce uerbum Domini factum est eis in opprobrium,
   et non suscipient illud.
Idcirco furore Domini plenus sum,
   laboraui sustinens:
Effunde super paruulum foris,
   et super consilium iuuenum simul:
uir enim cum muliere capietur,
   senex cum pleno dierum.
Et transibunt domus eorum ad alteros,
   agri et uxores pariter:
Quia extendam manum meam super habitantes terram,
   dicit Dominus.
A minore quippe usque ad maiorem omnes auaritie
      student:
   et a propheta usque ad sacerdotem cuncti faciunt
      dolum.
 Et curabant contritionem filie populi mei cum ignominia, dicentes:
   Pax, pax;
   et non erat pax.
Confusi sunt,
   quia abominationem fecerunt:
Quin potius confusione non sunt confusi,
   et erubescere nescierunt.
Quam ob rem cadent inter ruentes:
   in tempore uisitationis sue corruent, dicit Dominus.
 Hec dicit Dominus:
   State super uias, et uidete,
   et interrogate de semitis antiquis, que sit uia bona,
      et ambulate in ea:
Et inuenietis refrigerium animabus uestris.
Et dixerunt: Non ambulabimus.
Et constitui super uos speculatores.
   Audite uocem tube.
   Et dixerunt: Non audiemus.
Ideo audite, gentes, et cognosce, congregatio,
   quanta ego faciam eis.
Audi, terra:
   Ecce ego adducam mala super populum istum,
   fructum cogitationum eius:
Quia uerba mea non audierunt,
   et legem meam proiecerunt.
Ut quid mihi thus de Saba affertis,
   et calamum suaue olentem de terra longinqua?
Holocautomata uestra non sunt accepta,
   et uictime uestre non placuerunt mihi.
 Propterea hec dicit Dominus:
   Ecce ego dabo in populum istum ruinas,
Et ruent in eis patres et filii simul,
   uicinus et proximus peribunt.
Hec dicit Dominus:
   Ecce populus uenit de terra aquilonis,
   et gens magna consurget a finibus terre.
Sagittam et scutum arripiet:
   crudelis est, et non miserebitur.
uox eius quasi mare sonabit:
   et super equos ascendent,
   preparati quasi uir ad prelium,
   aduersum te, filia Sion.
Audiuimus famam eius,
   dissolute sunt manus nostre:
   tribulatio apprehendit nos,
   dolores ut parturientem.
Nolite exire ad agros,
   et in uia ne ambuletis:
    quoniam gladius inimici, pauor in circuitu.
Filia populi mei, accingere cilicio,
   et conspergere cinere:
Luctum unigeniti fac tibi,
   planctum amarum.
   quia repente ueniet uastator super nos.
Probatorem dedi te in populo meo robustum:
   et scies, et probabis uiam eorum.
Omnes isti principes declinantes,
   ambulantes fraudulenter;
Aes et ferrum:
   uniuersi corrupti sunt.
Defecit sufflatorium,
   in igne consumptum est plumbum;
Frustra conflauit conflator:
   malitie enim eorum non sunt consumpte.
Argentum reprobum uocate eos,
   quia Dominus proiecit illos.
[Cap. uII.] uerbum, quod factum est ad Ieremiam
      a Domino, dicens:
    Sta in porta domus Domini,
   et predica ibi uerbum istud, et dic:
Audite uerbum Domini, omnis Iuda,
   qui ingredimini per portas has,
   ut adoretis Dominum.
Hec dicit Dominus exercituum Deus Isrel:
Bonas facite uias uestras, et studia uestra:
   et habitabo uobiscum in loco isto.
Nolite confidere in uerbis mendacii [Al. mendacibus],
      dicentes:
Templum Domini,
   templum Domini,
   templum Domini, est.
Quoniam si bene direxeritis uias uestras, et studia
      uestra:
   si feceritis iudicium inter uirum et proximum eius,
   aduene, et pupillo, et uidue non feceritis calumniam,
    nec sanguinem innocentem effuderitis in loco hoc,
   et post deos alienos non ambulaueritis in malum
      uobismetipsis:
Habitabo uobiscum in loco isto,
   in terra quam dedi patribus uestris a seculo et
      usque in seculum.
Ecce uos confiditis uobis in sermonibus mendacii,
   qui non proderunt uobis;
Furari,
   occidere,
   adulterari,
   iurare mendaciter,
   libare Baalim,
   et ire post deos alienos, quos ignoratis.
Et uenistis, et stetistis coram me in domo hac,
   in qua inuocatum est nomen meum, et dixistis:
Liberati sumus,
   eo quod fecerimus omnes abominationes istas.
Ergo spelunca latronum facta est domus ista,
   in qua inuocatum est nomen meum in oculis uestris?
 Ego, ego sum:
   ego uidi, dicit Dominus.
Ite ad locum meum in Silo,
   ubi habitauit nomen meum a principio,
   et uidete que fecerim ei propter malitiam populi
      mei Isrel:
Et nunc, quia fecistis omnia opera hec, dicit Dominus:
   et locutus sum ad uos mane consurgens, et loquens, et non audistis:
Et uocaui uos,
   et non respondistis:
Faciam domui huic, in qua inuocatum est nomen
      meum, et in qua uos habetis fiduciam:
   et loco, quem dedi uobis et patribus uestris,
   sicut feci Silo.
Et proiiciam uos a facie mea,
   sicut proieci omnes fratres uestros,
   uniuersum semen Ephraim.
 Tu ergo noli orare pro populo hoc,
   nec assumas pro eis laudem et orationem,
Et non obsistas mihi:
   quia non exaudiam te.
Nonne uides quid isti faciant in ciuitatibus Iuda, et
      in plateis Ierusalem?
Filii colligunt ligna,
   et patres succendunt ignem,
   et mulieres conspergunt adipem,
   ut faciant placentas regine celi,
   et libent diis alienis,
   et me ad iracundiam prouocent.
Numquid me ad iracundiam prouocant? dicit Dominus.
   nonne semetipsos in confusionem uultus sui?
Ideo hec dicit Dominus Deus:
Ecce furor meus, et indignatio mea conflatur [Al.
      conflata est] super locum istum,
   super uiros, et super iumenta,
   et super lignum regionis,
    et super fruges terre,
   et succendetur, et non exstinguetur.
Hec dicit Dominus exercituum Deus Isrel:
Holocautomata uestra addite uictimis uestris,
   et comedite carnes.
Quia non sum locutus cum patribus uestris,
   et non precepi eis, in die qua eduxi
   eos de terra Aegypti;
   de uerbo holocautomatum, et uictimarum.
Sed hoc uerbum precepi eis, dicens:
   Audite uocem meam, et ero uobis Deus;
   et uos eritis mihi populus:
Et ambulate in omni uia, quam mandaui uobis,
   ut bene sit uobis.
Et non audierunt, nec inclinauerunt aurem suam:
   Sed abierunt in uoluntatibus,
   et prauitate cordis sui mali:
Factique sunt retrorsum et non in ante,
    a die qua egressi sunt patres eorum de terra Aegypti, usque ad diem hanc.
Et misi ad uos omnes seruos meos prophetas, per
      diem consurgens diluculo, et mittens.
Et non audierunt me, nec inclinauerunt aurem suam:
Sed indurauerunt ceruicem [Al. add. suam]:
   et peius operati sunt, quam patres eorum.
Et loqueris ad eos omnia uerba hec, et non audient te:
   et uocabis eos, et non respondebunt tibi:
Et dices ad eos:
   Hec est gens, que non audiuit uocem Domini Dei
      sui,
   nec recepit disciplinam:
Periit fides,
   et ablata est de ore eorum.
Tonde capillum tuum, et proiice,
   et sume in directum planctum:
Quia proiecit Dominus, et reliquit generationem
      furoris sui:
    quia fecerunt filii Iuda malum in oculis meis,
      dicit Dominus.
Posuerunt offendicula sua in domo, in qua inuocatum est nomen meum,
   ut polluerent eam:
Et edificauerunt excelsa Thopheth, que est in ualle
      filii Ennom:
   ut incenderent filios suos, et filias suas igni: que
      non precepi, nec cogitaui in corde meo.
Ideo ecce dies uenient, dicit Dominus,
   et non dicetur amplius, Thopheth, et uallis filii
      Ennom:
   sed uallis interfectionis:
Et sepelient [Al. sepelientur] in Thopheth,
   eo quod non sit locus:
Et erit morticinum populi huius in cibum uolucribus
      celi, et bestiis terre,
   et non erit qui abigat.
Et quiescere faciam de urbibus Iuda, et de plateis
       Ierusalem, uocem gaudii, et uocem letitie,
   uocem sponsi, et uocem sponse:
   In desolationem enim erit terra.
[Cap. uIII.] In illo tempore, ait Dominus:
   Eiicient ossa regum Iuda, et ossa principum eius,
   et ossa sacerdotum,
   et ossa prophetarum,
   et ossa eorum qui habitauerunt Ierusalem, de sepulcris suis:
Et pandent [Al. expandent] ea ad solem, et lunam,
   et omnem militiam celi, que dilexerunt,
   et quibus seruierunt;
   et post que ambulauerunt,
   et que quesierunt, et adorauerunt.
Non colligentur, et non sepelientur:
   in sterquilinium super faciem terre erunt.
Et eligent magis mortem quam uitam
    [a 9Kb] omnes qui residui fuerint de cognatione hac
      pessima
   in uniuersis locis, que derelicta sunt, ad que
       eieci eos, dicit Dominus exercituum.
Et dices ad eos:
   Hec dicit Dominus:
Numquid qui cadit [Al. cadet], non resurget?
   et qui auersus est, non reuertetur?
Quare ergo auersus est populus iste in Ierusalem
      auersione contentiosa?
Apprehenderunt mendacium,
   et noluerunt reuerti:
Attendi, et auscultaui:
   nemo quod bonum est loquitur;
 Nullus est qui agat penitentiam super peccato suo,
      dicens:
   Quid feci?
Omnes conuersi sunt ad cursum suum,
   quasi equus impetu uadens in prelio.
Miluus in celo cognouit tempus suum;
   turtur,
   et hirundo,
   et ciconia,
   custodierunt tempus aduentus sui:
Populus autem meus
   non cognouit iudicium Domini.
Quomodo dicitis: Sapientes nos sumus,
   et lex Domini nobiscum est?
uere mendacium operatus est stylus mendax scribarum,
Confusi sunt sapientes,
   perterriti et capti sunt:
uerbum enim Domini proiecerunt,
   et sapientia nulla est in eis.
 Propterea dabo mulieres eorum exteris,
   agros eorum heredibus:
Quia a minimo usque ad maximum omnes auaritiam
      sequuntur [Al. auaritie student]:
   a propheta usque ad sacerdotem cuncti faciunt
      mendacium.
Et sanabant contritionem filie populi mei ad ignominiam, dicentes:
Pax, pax,
   cum non esset pax.
Confusi sunt,
quia abominationem fecerunt:
Quinimmo confusione non sunt confusi,
   et erubescere nescierunt:
Idcirco cadent inter corruentes,
   in tempore uisitationis sue corruent, dicit Dominus,
Congregans congregabo eos, ait Dominus:
Non est uua in uitibus,
    et non sunt ficus in ficulnea;
Folium defluxit:
   et dedi eis que pretergressa sunt.
Quare sedemus?
   conuenite, et ingrediamur ciuitatem munitam,
   et sileamus ibi:
Quia Dominus Deus noster silere nos fecit,
   et potum dedit nobis aquam fellis:
Peccauimus enim Domino.
Exspectauimus pacem,
   et non erat bonum;
Tempus medele,
   et ecce formido.
A Dan auditus est fremitus equorum eius,
   a uoce hinnituum pugnatorum eius commota est
      omnis terra;
Et uenerunt, et deuorauerunt terram, et plenitudinem eius;
   urbem, et habitatores eius.
Quia ecce ego mittam uobis serpentes regulos quibus  non est incantatio:
   et mordebunt uos, ait Dominus.
Dolor meus super dolorem,
   in me cor meum merens.
Ecce uox clamoris filie populi mei de terra longinqua:
Numquid Dominus non est in Sion,
   aut rex eius non est in ea?
Quare ergo me ad iracundiam concitauerunt in
      sculptilibus suis,
   et in uanitatibus alienis?
 Transiit messis,
   finita est estas,
   et nos saluati non sumus.
Super contritione filie populi mei contritus sum et
      contristatus,
   stupor obtinuit me.
Numquid resina non est in Galaad?
   aut medicus non est ibi?
Quare igitur non est obducta cicatrix filie populi
      mei?
[Cap. IX.] Quis dabit capiti meo aquam,
   et oculis meis fontem lacrymarum?
Et plorabo die ac nocte interfectos filie populi mei.
Quis dabit me in solitudine diuersorium uiatorum,
   et derelinquam populum meum, et recedam ab eis?
Quia omnes adulteri sunt,
   cetus preuaricatorum.
Et extenderunt linguam suam quasi arcum mendacii
   et non ueritatis:
Confortati sunt in terra,
    quia de malo ad malum egressi sunt,
   et me non cognouerunt, dicit Dominus.
Unusquisque se a proximo suo custodiat,
   et in omni fratre suo non habeat fiduciam:
Quia omnis frater supplantans [Al. supplantatione]
      supplantabit,
   et omnis amicus fraudulenter incedet.
Et uir fratrem suum deridebit,
   et ueritatem non loquentur:
Docuerunt enim linguam suam loqui mendacium:
   ut inique agerent, laborauerunt.
Habitatio tua in medio idoli:
   in dolo renuerunt scire me, dicit Dominus.
Propterea hec dicit Dominus exercituum:
Ecce ego conflabo, et probabo eos:
   quid enim aliud faciam a facie filie populi mei?
Sagitta uulnerans lingua eorum,
   dolum locuta est:
In ore suo pacem cum amico suo loquitur,
    et occulte ponit ei insidias.
Numquid super his non uisitabo? dicit Dominus.
   aut gentem huiusmodi non ulciscetur anima mea?
Super montes assumam fletum et lamentum,
   et super speciosa deserti planctum:
Quoniam incensa sunt, eo quod non sit uir pertransiens:
   et non audierunt uocem possidentis:
A uolucri celi usque ad pecora
   transmigrauerunt et recesserunt.
Et dabo Ierusalem in aceruos arene,
   et cubilia draconum:
Et ciuitates Iuda dabo in desolationem
   eo quod non sit habitator.
Quis est uir sapiens, qui intelligat hoc,
   et ad quem uerbum oris Domini fiat ut annuntiet
      istud?
Quare perierit [Al. periit] terra, et exusta sit [Al.
   est] quasi desertum,
    eo quod non sit qui pertranseat?
Et dixit Dominus:
Quia dereliquerunt legem meam, quam dedi eis,
   et non audierunt uocem meam, et non ambulauerunt in ea:
Et abierunt post prauitatem cordis sui,
   et post Baalim:
   quod [Al. quos] didicerunt a patribus suis.
Idcirco hec dicit Dominus exercituum Deus Isrel:
Ecce ego cibabo [a 1Kb] populum istum absinthio,
   et potum dabo eis aquam fellis.
Et dispergam eos in gentibus, quas non nouerunt
      ipsi et patres eorum:
    et mittam post eos gladium, donec consumantur.
Hec dicit Dominus exercituum:
Cotemplamini,
   et uocate lamentatrices, et ueniant:
   et ad eas, que sapientes sunt, mittite, et properent:
   festinent, et assumant super nos lamentum:
Deducant oculi nostri lacrymas, et palpebre nostre
      defluant aquis.
   Quia uox lamentationis audita est de Sion:
Quomodo uastati sumus et confusi uehementer?
   quia dereliquimus terram,
   quoniam deiecta sunt tabernacula nostra.
Audite ergo mulieres uerbum Domini:
   et assumant aures uestre sermonem oris eius
Et docete filias uestras lamentum,
   et unaqueque proximam suam planctum.
Quia ascendit mors per fenestras nostras.
   ingressa est domos nostras,
   disperdere paruulos deforis,
    iuuenes de plateis.
Loquere:
Hec dicit Dominus:
Et cadet morticinum hominis quasi stercus super
      faciem regionis,
   et quasi fenum post tergum metentis,
   et non est qui colligat.
Hec dicit Dominus:
Non glorietur sapiens in sapientia sua,
   et non glorietur fortis in fortitudine sua,
   et non glorietur diues in diuitiis suis:
Sed in hoc glorietur, qui gloriatur,
   scire et nosse me, quia ego sum Dominus qui facio misericordiam, et iudicium et iustitiam in
      terra:
Hec enim placent mihi [b 1Kb] , ait Dominus;
Ecce dies ueniunt, dicit Dominus:
   et uisitabo super omnem qui circumcisum habet
   preputium,
 Super Aegyptum,
   et super Iudam,
   et super Edom,
   et super filios Ammon,
   et super Moab,
   et super omnes qui attonsi sunt in comam,
   habitantes in deserto:
Quia omnes gentes habent preputium,
   omnis autem domus Isrel incircumcisi sunt corde.
[Cap. X.] Audite uerbum,
   quod locutus est Dominus super uos, domus Isrel.
Hec dicit Dominus:
Iuxta uias gentium nolite discedere:
   et a signis celi nolite metuere, que timent gentes:
Quia leges populorum uane sunt:
Quia lignum de saltu precidit opes manuum artificis
      in ascia.
Argento et auro decorauit illud:
   clauis et malleis compegit, ut non dissoluatur:
 In similitudinem palme fabricata sunt,
   et non loquentur:
Portata tollentur,
   quia incedere non ualent.
Nolite ergo timere ea,
   quia nec male possunt facere, nec bene.
Non est similis tui, Domine:
   magnus tu, et magnum nomen tuum in fortitudine.
Quis non timebit te, o rex gentium?
   tuum est enim decus:
Inter cunctos sapientes gentium,
   et in uniuersis regnis eorum nullus est similis tui.
Pariter [c 1Kb] insipientes et fatui probabuntur:
    doctrina uanitatis eorum lignum est.
Argentum inuolutum de Tharsis affertur,
   et aurum de Ophaz:
   opus artificis, et manus erarii:
Hyacinthus et purpura indumentum eorum.
   Opus artificum uniuersa hec.
Dominus autem Deus uerus est:
   ipse [Al. iste] Deus uiuens, et rex sempiternus.
Ab indignatione eius commouebitur terra:
   et non sustinebunt gentes comminationem eius.
Sic ergo dicetis eis.
Dii, qui celos et terram non fecerunt,
   pereant de terra, et de his que sub celo sunt.
Qui facit terram in fortitudine sua,
   preparat orbem in sapientia sua,
   et prudentia sua extendit celos.
Ad uocem suam dat multitudinem aquarum in celo,
   et eleuat nebulas ab extremitatibus terre:
Fulgura in pluuiam facit,
   et educit uentum de thesauris suis.
 Stultus factus est omnis homo a scientia [Al. add.
      sua],
   confusus est artifex omnis in sculptili:
Quoniam falsum est quod conflauit,
   et non est spiritus in eis.
uana sunt, et opus risu dignum:
   in tempore uisitationis sue peribunt.
Non est his similis pars Iacob:
   qui enim formauit omnia, ipse est:
   et Isrel uirga hereditatis eius:
Dominus exercituum nomen est illi:
Congrega de terra confusionem tuam,
   que habitas in obsidione.
Quia hec dicit Dominus:
Ecce ego longe proiiciam habitatores terre in hac
      uice:
   et [a 1Kb] tribulabo eos, ita ut inueniantur.
ue mihi super contritione mea,
   pessima plaga mea.
 Ego autem dixi:
   Plane hec infirmitas mea est,
   et portabo illam.
Tabernaculum meum uastatum est,
   omnes funiculi mei disrupti sunt,
   filii mei exierunt a me, et non subsistunt:
Non est qui extendat ultra tentorium meum,
   et erigat pelles meas.
Quia stulte egerunt pastores,
   et Dominum non quesierunt:
Propterea non intellexerunt,
   et omnis grex eorum dispersus est.
uox auditionis ecce uenit,
   et commotio magna de terra aquilonis:
Ut ponat ciuitates Iuda [Al. add. in] solitudinem,
   et habitaculum draconum.
Scio, Domine, quia non est hominis uia eius:
   nec uiri est ut ambulet, et dirigat gressus suos.
Corripe me, Domine,
   uerumtamen in iudicio, et non in furore tuo,
    ne forte ad nichilum redigas me.
Effunde indignationem tuam super gentes, que non
      cognouerunt te,
   et super prouincias, que nomen tuum non inuocauerunt;
Quia comederunt Iacob, et deuorauerunt eum,
   et consumpserunt illum [Al. locum],
   et decus eius dissipauerunt.
[Cap. XI.] uerbum, quod factum est a Domino ad
      Ieremiam, dicens:
Audite uerba pacti huius,
   et loquimini ad uiros Iuda, et ad habitatores Ierusalem.
    et dices ad eos:
Hec dicit Dominus Deus Isrel:
Maledictus uir, qui non audierit uerba pacti huius,
   quod precepi patribus uestris, in die qua eduxi
      eos de terra Aegypti,
   de fornace ferrea, dicens:
Audite uocem meam, et facite omnia que precipio
      uobis,
   et eritis mihi in populum, et ego ero uobis in
      Deum:
Ut suscitem iuramentum, quod iuraui patribus uestris,
   daturum me eis terram fluentem lacte et melle,
   sicut est dies hec.
Et respondi, et dixi:
   Amen, Domine.
Et dixit Dominus ad me:
uociferare omnia uerba hec in ciuitatibus Iuda.
   et foris Ierusalem, dicens:
Audite uerba pacti huius, et facite illa:
    quia contestans contestatus sum patres uestros,
   in die qua eduxi eos de terra Aegypti, usque ad
   diem hanc:
Mane surgens contestatus sum,
   et dixi:
Audite uocem meam:
   et non audierunt, nec inclinauerunt aurem suam:
Sed abierunt unusquisque in prauitate cordis sui
      mali:
Et induxi super eos omnia uerba pacti huius, quod
      precepi, ut facerent,
   et non fecerunt.
Et dixit Dominus ad me:
   Inuenta est coniuratio in uiris Iuda,
   et in habitatores Ierusalem.
Reuersi sunt ad iniquitates patrum suorum priores,
   qui noluerunt audire uerba mea:
Et hi ergo abierunt post deos alienos,
   ut seruirent eis:
 Irritum fecerunt domus Isrel et domus Iuda pactum
      meum,
   quod pepigi cum patribus eorum.
Quam ob rem hec dicit Dominus:
Ecce ego inducam [Al. induo] super eos mala, de
      quibus exire non poterunt:
   et clamabunt ad me, et non exaudiam eos:
Et ibunt ciuitates Iuda, et habitatores Ierusalem,
   et clamabunt ad deos, quibus libant,
   et non saluabunt eos in tempore afflictionis eorum.
Secundum numerum enim ciuitatum tuarum, erant
      dii tui, Iuda:
   et secundum numerum uiarum Ierusalem, posuisti
      aras confusionis,
   aras ad libandum Baalim.
Tu ergo noli orare pro populo hoc,
   et ne assumas pro eis laudem, et orationem.
Quia non exaudiam in tempore clamoris eo m
      ad me,
   in tempore afflictionis eorum.
 Quid est, quod dilectus meus in domo mea fecit scelera multa?
   numquid carnes sancte auferent a te malitias
      tuas, in quibus gloriata es?
Oliuam uberem,
   pulchram,
   fructiferam,
   speciosam.
   uocauit Dominus nomen tuum:
Ad uocem loquele, grandis exarsit ignis in ea,
   et combusta sunt fruteta eius:
Et Dominus exercituum, qui plantauit te locutus est
      super te malum.
    pro malis domus Isrel et domus Iuda,
   que fecerunt sibi ad irritandum me, libantes
      Baalim.
Tu autem, Domine, demonstrasti mihi, et cognoui.
Tunc [a 1Kb] ostendisti mihi studia eorum.
Et ego quasi agnus mansuetus, qui portatur ad
      uictimam:
   et non cognoui quia cogitauerunt super me consilia, [b 1Kb] dicentes:
Mittamus lignum in panem eius,
   et eradamus [Al. conteramus] eum de terra uiuentium,
   et nomen eius non memoretur amplius.
Tu autem, Domine sabaoth, qui iudicas iuste, et
      probas renes et corda,
   uideam ultionem tuam ex eis:
   tibi enim reuelaui causam meam.
Propterea hec dicit Dominus ad uiros Anathoth,
   qui querunt animam tuam, et dicunt:
Non prophetabis in nomine Domini,
    et non morieris in manibus nostris.
Propterea hec dicit Dominus exercituum:
Ecce ego uisitabo super eos.
   iuuenes morientur in gladio,
   filii eorum et filie eorum morientur in fame:
   et reliquie non erunt ex eis.
Inducam enim malum super uiros Anathoth,
   annum uisitationis eorum.
[Cap. XII.] Iustus quidem tu es, Domine,
   si disputem tecum:
uerumtamen [Al. add. iudicia] iusta loquar ad te:
Quare uia impiorum prosperatur:
   bene est omnibus, qui preuaricantur et inique
      agunt?
Plantasti eos, et radicem miserunt,
   proficiunt, et faciunt fructum:
Prope es tu ori eorum,
   et longe a renibus eorum.
Et tu, Domine, nosti me,
    uidisti me, et probasti cor meum tecum:
Congrega [c 1Kb] eos quasi gregem ad uictimam,
   et sanctifica eos in die occisionis.
Usquequo lugebit terra,
   et herba omnis regionis siccabitur,
   propter malitiam habitantium in ea?
Consumptum est animal, et uolucre:
   quoniam dixerunt:
   Non uidebit nouissima nostra.
Si cum peditibus currens laborasti,
   quomodo contendere poteris cum equis?
Cum autem in terra pacis securus fueris [Al. Si in
      terra pacis confisa es],
   quid facies in superbia Iordanis?
Nam et fratres tui, et domus patris tui,
   etiam ipsi pugnauerunt aduersum te,
   et clamauerunt post te plena uoce:
Ne credas eis, cum locuti fuerint tibi bona.
Reliqui domum meam,
   dimisi hereditatem meam,
    dedi dilectam animam meam in manu inimicorum
      eius.
Facta est mihi hereditas mea quasi leo in silua:
   dedit contra me uocem,
   ideo odiui eam.
Numquid auis discolor hereditas mea mihi?
   numquid auis tincta per totum?
uenite, congregamini, omnes bestie terre,
   properate ad deuorandum.
Pastores multi demoliti sunt uineam meam,
   conculcauerunt partem meam:
   dederunt portionem meam desiderabilem, in desertum solitudinis.
 Posuerunt eam in dissipationem,
   luxitque super me:
Desolatione desolata est omnis terra:
   quia nullus est qui recogitet corde.
Super omnes uias deserti uenerunt uastatores,
   quia gladius Domini deuorabit [Al. deuorauit] ab
      extremo terre usque ad extremum eius:
   non est pax uniuerse carni.
Seminauerunt triticum, et spinas messuerunt,
   hereditatem acceperunt, et non eis proderit:
Confundemini a fructibus uestris,
   propter iram furoris Domini.
Hec dicit Dominus aduersum omnes uicinos meos
      pessimos,
   qui tangunt hereditatem, quam distribui populo
      meo Isrel:
Ecce ego euellam eos de terra eorum,
   et domum Iuda euellam de medio eorum.
Et cum euulsero eos, conuertar, et miserebor
      eorum:
    et reducam eos, uirum ad hereditatem suam [Al.
      in hereditate sua],
   et uirum in terram suam.
Et erit: si eruditi didicerint uias populi mei,
   ut iurent in nomine meo, uiuit Dominus,
   sicut docuerunt populum meum iurare in Baal:
   edificabuntur in medio populi mei.
Quod si non audierint,
   euellam gentem illam euulsione et perditione,
      ait Dominus.
[Cap. XIII.] Hec dicit Dominus ad me:
uade, et posside tibi lumbare lineum,
   et pones illud super lumbos tuos,
   et in aquam non inferes illud.
Et possedi lumbare iuxta uerbum Domini,
   et posui circa lumbos meos.
Et factus est sermo Domini ad me, secundo, dicens:
Tolle lumbare, quod possedisti, quod est circa lumbos tuos,
    et surgens uade ad Euphratem,
   et absconde illud ibi in foramine petre.
Et abii, et abscondi illud in Euphrate,
   Sicut preceperat mihi Dominus.
Et factum est post dies plurimos,
   dixit Dominus ad me:
Surge, uade ad Euphratem:
   et tolle inde lumbare, quod precepi tibi ut absconderes illud ibi.
Et abii ad Euphratem, et fodi,
   et tuli lumbare de loco, ubi absconderam illud:
Et ecce computruerat lumbare,
   ita ut nullo usui aptum esset.
Et factum est uerbum Domini ad me, dicens:
Hec dicit Dominus:
   Sic putrescere faciam superbiam Iuda,
   et superbiam Ierusalem multam:
Populum istum pessimum, qui nolunt audire uerba
      mea,
    et ambulant in prauitate cordis sui [Al. add. pessimi]:
Abieruntque post deos alienos,
   ut seruirent eis, et adorarent eos:
Et erunt sicut lumbare istud,
   quod nullo usui aptum est.
Sicut enim adheret lumbare ad lumbos uiri,
   sic agglutinaui mihi omnem domum Isrel, et omnem domum Iuda, dicit Dominus:
   ut essent mihi in populum, et in nomen, et in
      laudem, et in gloriam:
   et non audierunt.
Dices ergo ad eos sermonem istum:
 Hec dicit Dominus Deus Isrel:
   Omnis laguncula implebitur uino.
Et dicent ad te:
Numquid ignoramus, quia omnis laguncula implebitur [Al. impleatur] uino?
   Et dices ad eos:
Hec dicit Dominus:
Ecce ego implebo omnes habitatores terre huius,
   et reges qui sedent de stirpe Dauid super thronum eius,
   et sacerdotes, et prophetas, et omnes habitatores
      Ierusalem, ebrietate:
Et dispergam eos, uirum a fratre suo,
   et patres et filios pariter, ait Dominus:
Non parcam, et non concedam.
   neque miserebor ut non disperdam eos.
Audite, et auribus percipite:
   Nolite eleuari, quia Dominus locutus est;
Date Domino Deo uestro gloriam antequam contenebrescat,
    et antequam offendant pedes uestri ad montes caliginosos:
Exspectabitis lucem,
   Et ponet eam in umbram mortis, et in caliginem.
Quod si hoc non audieritis,
   in abscondito plorabit anima mea [Al. uestra] a
      facie superbie:
   Plorans plorabit [Al. add. Ierusalem], et deducet
      oculus meus lacrymam,
   quia captus est grex Domini.
Dic regi, et dominatrici:
Humiliamini, sedete:
Quoniam descendit de capite uestro corona glorie
      uestre.
Ciuitates Austri clause sunt,
   et non est qui aperiat:
Translata est omnis Iuda [Al. Iudea] transmigratione
      perfecta.
Leuate oculos uestros,
    et uidete qui uenitis ab aquilone;
Ubi est grex, qui datus est tibi,
   pecus inclytum tuum:
Quid dices cum uisitauerit te?
   tu enim docuisti [Al. doces] eos aduersum te,
   et erudisti [Al. erudis] eos in caput tuum.
Numquid non dolores apprehendent te,
   quasi mulierem parturientem?
Quod si dixeris in corde tuo:
Quare uenerunt mihi hec?
   Propter multitudinem iniquitatis tue reuelata
      sunt uerecundiora tua,
   pollute sunt plante tue.
Si mutare potest Aethiops pellem suam, aut pardus
      uarietates suas:
   et uos poteritis benefacere, cum didiceritis
      malum.
Et disseminabo eos quasi stipulam,
   que uento raptatur in deserto.
 Hec sors tua, parsque mensure tue a me, dicit Dominus,
   quia oblita es mei, et confisa es in mendacio.
Unde et ego nudaui femora [Al. et posteriora] tua
      contra faciem tuam,
   et apparuit ignominia tua,
   adulteria tua, et hinnitus tuus,
   scelus fornicationis tue.
Super colles in agro
   uidi abominationes tuas.
ue tibi, Ierusalem,
   non mundaberis post me:
   usquequo adhuc?
[Cap. XIu.] Quod factum est uerbum Domini ad Ieremiam de sermonibus siccitatis.
Luxit Iudea, et porte eius corruerunt, et obscurate
      sunt in terra,
   et clamor Ierusalem ascendit.
Maiores miserunt minores suos ad aquam:
    uenerunt ad hauriendum, et non inuenerunt
      aquam,
   reportauerunt uasa sua uacua:
Confusi sunt et afflicti,
   et operuerunt capita sua.
Propter terre uastitatem, quia non uenit pluuia in
      terram,
   confusi sunt agricole,
   operuerunt capita sua.
Nam et cerua in agro peperit, et reliquit:
   quia non herba.
Et onagri steterunt in rupibus,
   traxerunt uentum quasi dracones;
   defecerunt oculi eorum, quia non erat herba.
Si iniquitates nostre responderint nobis;
   Domine, fac propter nomen tuum,
   quoniam multe sunt auersiones nostre;
   tibi peccauimus.
Exspectatio Isrel,
   saluator eius in tempore tribulationis:
 Quare quasi colonus futurus es in terra,
   et quasi uiator declinans ad manendum?
Quare futurus es uelut uir uagus,
   ut [Al. aut] fortis qui non potest saluare?
Tu autem in nobis es, Domine,
   et nomen tuum inuocatum est super nos,
   ne derelinquas nos.
Hec dicit Dominus populo huic, qui [Al. quia] dilexit mouere pedes suos,
   et non quieuit, et Domino non placuit:
Nunc recordabitur iniquitatum eorum,
   et uisitabit peccata eorum,
Et dixit Dominus ad me:
   Noli orare pro populo isto in bonum.
Cum ieiunauerint,
   non exaudiam preces eorum:
Et si obtulerint holocautomata, et uictimas,
   non suscipiam ea:
Quoniam gladio, et fame, et peste consumam eos.
 Et dixi,
   A a a, Domine Deus:
Prophete dicunt eis:
   Non uidebitis gladium,
   et fames non erit in uobis,
   sed pacem ueram dabit uobis in loco isto.
Et dixit Dominus ad me,
Falso prophete uaticinantur in nomine meo;
   non misi eos, et non precepi eis,
   neque locutus sum ad eos;
uisionem mendacem, et diuinationem, et fraudulentiam [Al. fraudulentam],
   et seductionem cordis sui prophetant uobis.
Idcirco hec dicit Dominus de prophetis, qui prophetant in nomine meo, quos ego non misi, dicentes:
   Gladius et fames non erit in terra hac:
In gladio et fame consumentur prophete illi,
   et populi, quibus prophetant, erunt proiecti in
      uiis Ierusalem pre fame et gladio,
    et non erit qui sepeliat eos;
Ipsi et uxores eorum,
   filii et filie eorum,
   et effundam super eos malum suum.
Et dices ad eos uerbum istud:
Deducant oculi mei lacrymam per noctem et diem,
      et non taceant:
   quoniam contritione magna contrita est uirgo filia populi mei,
   plaga pessima uehementer:
Si egressus fuero ad agros,
   ecce occisi gladio;
Et si introiero ciuitatem,
   ecce attenuati fame.
Propheta quoque et sacerdos abierunt in terram,
      quam ignorabant.
Numquid proiiciens abiecisti Iudam?
   aut Sion abominata est anima tua?
 Quare ergo percussisti nos,
   ita ut nulla sit sanitas?
Exspectauimus pacem,
   et non est bonum;
   Et tempus curationis,
   et ecce turbatio.
Cognouimus, Domine, impietates nostras,
   iniquitates patrum nostrorum, quia peccauimus
      tibi.
Ne des nos in opprobrium propter nomen tuum,
   neque facias nobis contumeliam solii glorie tue:
Recordare,
   ne irritum facias fedus tuum nobiscum.
Numquid sunt in sculptilibus gentium qui pluant?
   aut celi possunt dare imbres?
Nonne tu es Dominus Deus noster, quem [Al. Domine Deus, quem, etc.] exspectauimus?
   tu enim fecisti omnia hec;
[Cap. Xu.] Et dixit Dominus ad me:
 Si steterit Moses et Samuel coram me,
   non est anima mea ad populum istum.
Eiice illos a facie mea,
   et egrediantur.
Quod si dixerint ad te:
   Quo egrediemur?
   dices ad eos:
Hec dicit Dominus:
Qui ad mortem,
   ad mortem,
Et qui ad gladium,
   ad gladium:
Et qui ad famem,
   ad famem:
Et qui ad captiuitatem,
   ad captiuitatem.
Et uisitabo super eos quatuor species, dicit Dominus:
Gladium ad occisionem,
   et canes ad lacerandum,
    et uolatilia celi et bestias terre ad deuorandum
      et dissipandum.
Et dabo eos in feruorem uniuersis regnis terre:
   propter Manassem filium Ezechie regis Iuda,
   super omnibus que fecit in Ierusalem.
Quis enim miserebitur tui, Ierusalem?
   aut quis contrisiabitur pro te?
   aut quis ibit ad rogandum pro pace tua?
Tu reliquisti me, dicit Dominus,
   retrorsum abiisti:
Et extendam manum meam super te,
   et interficiam te:
   laboraui rogans.
Et dispergam eos uentilabro in portis terre.
   interfeci, et disperdidi [Al. perdidi] populum
      meum,
et tamen a uiis suis non sunt reuersi.
Multiplicate sunt mihi uidue eius super arenam
      maris:
    induxi ei super matrem adolescentis uastatorem
      meridie:
   misi super ciuitates repente terrorem.
Infirmata est que peperit septem,
   defecit anima eius:
Occidit ei sol, cum adhuc esset dies;
   confusa est, et erubuit:
Et residuos eius in gladium dabo in conspectu inimicorum eorum, ait Dominus.
ue mihi, mater mea:
   quare genuisti me, uirum rixe,
   uirum discordie in uniuersa terra?
Non feneraui, nec fenerauit mihi quisquam:
   omnes maledicunt mihi.
Dicit Dominus:
Si non reliquie tue in bonum,
    si non occurri tibi in tempore afflictionis,
   et in tempore tribulationis [a 1Kb] aduersus inimicum.
Numquid federabitur ferrum ferro ab aquilone,
      et es?
Diuitias tuas et thesauros tuos in direptionem dabo
      gratis,
   in omnibus peccatis tuis, et in omnibus terminis
      tuis.
Et adducam inimicos tuos de terra, quam nescis:
   quia ignis succensus est in furore meo, super uos
      ardebit.
Tu scis, Domine,
   recordare mei, et uisita me,
   et tuere me ab his qui persequuntur me.
Noli in patientia tua suscipere me:
   scito quoniam sustinui propter te opprobrium.
Inuenti sunt sermones tui, et comedi eos,
   et factum est mihi uerbum tuum in gaudium et
      in letitiam cordis mei:
 Quoniam inuocatum est nomen tuum super me, Domine Deus exercituum.
Non sedi in consilio ludentium,
      et gloriatus sum a facie manus tue:
Solus sedebam,
   quoniam comminatione [Al. amaritudine] replesti
      me.
   Quare factus est dolor meus perpetuus;
   et plaga mea desperabilis renuit curari?
Facta est mihi quasi mendacium aquarum infidelium.
Propter hoc hec dicit Dominus:
Si conuerteris,
   conuertam te,
   et ante faciem meam stabis:
Et si separaueris pretiosum a uili,
   quasi os meum eris:
Conuertentur ipsi ad te,
   et tu non conuerteris ad eos.
Et dabo te populo huic in murum ereum fortem:
    et bellabunt aduersum te, et non preualebunt:
   quia ego tecum sum, ut saluem te, et eruam te
      [Al. tacet te],
   dicit Dominus.
Et liberabo te de manu pessimorum,
   et redimam te de manu fortium.
[Cap. XuI.] Et factum est uerbum Domini ad me,
      dicens:
Non accipies [Al. noli accipere] uxorem,
   et non erunt [Al. sint] tibi filii et filie in loco isto.
Quia hec dicit Dominus super filios et super filias,
      qui generantur in loco isto,
   et super matres eorum, que genuerunt eos:
      et super patres eorum, de quorum stirpe sunt
      nati in terra hac:
Mortibus egrotationum morientur:
   non plangentur, et non sepelientur:
   in sterquilinium super faciem terre erunt:
   et gladio et fame consumentur:
    et erit cadauer [Al. erunt cadauera] eorum in
      escam uolatilibus celi, et bestiis terre.
Hec enim dicit Dominus:
Ne ingrediaris domum conuiuii,
   neque uadas ad plangendum,
   neque consoleris eos:
Quia abstuli pacem meam a populo isto, dicit Dominus,
   misericordiam et miserationes.
Et morientur grandes et parui in terra ista:
   non sepelientur neque plangentur,
   et non se incident, neque caluitium fiet pro eis.
Et non frangent inter eos lugenti panem ad consolandum super mortuo:
   et non dabunt eis potum calicis ad consolandum
      super patre suo et matre.
 Et domum conuiuii non ingrediaris [Al. ingredieris],
   ut sedeas cum eis, et comedas et bibas:
Quia hec dicit Dominus exercituum Deus Isrel:
Ecce ego auferam de loco isto in oculis uestris, et in
      diebus uestris,
   uocem gaudii, et uocem letitie,
   uocem sponsi et uocem sponse.
Et cum annuntiaueris populo huic omnia uerba hec
   et dixerint tibi:
Quare locutus est Dominus super nos omne malum
      grande istud?
   que iniquitas nostra?
   et quod peccatum nostrum, quod peccauimus Domino Deo nostro?
Dices ad eos:
Quia dereliquerunt me patres uestri, ait Dominus,
   et abierunt post deos alienos, et seruierunt eis, et
      adorauerunt eos:
   et me dereliquerunt, et legem meam non custodierunt.
 Sed et uos peius operati estis,
   quam patres uestri:
Ecce enim ambulat unusquisque post prauitatem
      cordis sui mali,
   ut me non audiat.
Et eiiciam uos de terra hac, in terram, quam ignoratis uos, et patres uestri:
   et seruietis ibi diis alienis die ac nocte,
   qui non dabunt uobis requiem.
Propterea ecce dies ueniunt, dicit Dominus,
   et non dicetur ultra:
uiuit Dominus, qui eduxit filios Isrel de terra
      Aegypti,
   sed, uiuit Dominus, qui eduxit filios Isrel de
      terra Aquilonis,
   et de uniuersis terris, ad quas eieci eos:
Et reducam eos in terram suam, quam dedi patribus
      eorum.
Ecce ego mittam piscatores multos, dicit Dominus;
    et piscabuntur eos:
Et post hec mittam eis multos uenatores,
   et uenabuntur eos de omni monte, et de omni
      colle, et de cauernis petrarum.
Quia oculi mei super omnes uias eorum:
   non sunt abscondite [Al. abscondite ea] a facie
      mea,
   et non fuit occultata iniquitas eorum ab oculis meis.
Et reddam primum duplices iniquitates, et peccata
      eorum:
   quia [Al. quibus] contaminauerunt terram meam
      in morticinis idolorum suorum,
   et abominationibus suis impleuerunt hereditatem
      meam.
Domine, fortitudo mea, et robur meum,
   et refugium meum in die tribulationis:
Ad te gentes uenient ab extremis terre, et dicent:
uere mendacium possederunt patres nostri,
   uanitatem, que eis non profuit.
Numquid faciet sibi homo deos?
    et ipsi non sunt dii.
Idcirco ecce ego ostendam eis per uicem hanc,
   ostendam eis manum meam, et uirtutem meam:
   et scient quia nomen mihi Dominus.
[Cap. XuII.] Peccatum Iuda scriptum est stylo ferreo in ungue adamantino,
   exaratum super latitudinem cordis eorum,
   et in cornibus ararum eorum.
Cum recordati fuerint filii eorum ararum suarum,
      et lucorum suorum, lignorumque frondentium,
   in montibus excelsis, sacrificantes in agro:
Fortitudinem tuam, et omnes thesauros tuos in direptionem dabo,
   excelsa tua propter peccata in uniuersis finibus
      tuis.
 Et relinqueris sola ab hereditate tua, quam dedi
      tibi:
   et seruire te faciam inimicis tuis in terra, quam
      ignoras:
Quoniam ignem succendisti in furore meo,
   usque in eternum ardebit.
Hec dicit Dominus:
Maledictus homo, qui confidit in homine,
   et ponit carnem brachium suum,
   et a Domino recedit cor eius.
Erit enim quasi myrice in deserto,
   et non uidebit cum uenerit bonum:
Sed habitabit in siccitate in deserto,
   in terra salsuginis, et inhabitabili.
Benedictus uir, qui confidit in Domino,
   et erit Dominus fiducia [Al. spes] eius.
Et erit quasi lignum quod transplantatur [Al. transplantatum est] super aquas,
   quod ad humorem mittit radices suas,
   et non timebit cum uenerit estus.
 Et erit folium eius uiride,
   et in tempore siccitatis non erit sollicitum, nec
      aliquando desinet facere fructum.
Prauum est cor omnium, et inscrutabile:
   quis cognoscet illud?
Ego Dominus scrutans cor, et probans renes:
   qui do unicuique iuxta uiam suam, et iuxta fructum adinuentionum suarum.
Perdix fouit que non peperit:
   fecit diuitias [Al. add. suas], et non in iudicio:
In dimidio dierum suorum derelinquet eas,
   et in nouissimo suo erit insipiens.
Solium glorie altitudinis a principio,
   locus sanctificationis nostre.
Exspectatio Isrel, Domine:
Omnes, qui te derelinquunt, confundentur:
   recedentes [a 1Kb] a te, in terra scribentur:
   quoniam dereliquerunt uenam aquarum uiuentium
      Dominum.
 Sana me, Domine, et sanabor:
   saluum me fac, et saluus ero:
   quoniam laus mea tu es.
Ecce ipsi dicunt ad me:
   Ubi est uerbum Domini? ueniat.
Et ego non sum turbatus, te pastorem sequens:
   et diem hominis non desideraui. Tu scis:
Quod egressum est de labiis meis,
   rectum in conspectu tuo fuit.
Non sis mihi tu [Al. tacet tu] formidini,
   spes mea tu in die afflictionis.
Confundantur qui me persequuntur, et non confundar ego:
   paueant illi, et non paueam ego:
Induc super eos diem afflictionis,
   et duplici contritione contere eos.
Hec dicit Dominus ad me:
uade, et sta in porta filiorum populi, per quam ingrediuntur reges Iuda, et egrediuntur,
   et in cunctis portis Ierusalem:
    et dices ad eos:
Audite uerbum Domini, reges Iuda, et omnis Iuda:
   cunctique habitatores Ierusalem, qui ingredimini
      per portas istas:
Hec dicit Dominus:
Custodite animas uestras,
   et nolite portare pondera in die sabbati, nec inferatis per portas Ierusalem.
Et nolite eiicere onera de domibus uestris in die
      sabbati,
   et omne opus non facietis:
Sanctificate diem sabbati,
   sicut precepi patribus uestris.
Et non audierunt, nec inclinauerunt aurem suam:
   sed indurauerunt ceruicem suam, ne audirent me,
    et ne acciperent disciplinam.
Et erit: Si audieritis me, dicit Dominus, ut non inferatis onera per portas ciuitatis huius in die
      sabbati:
   et si sanctificaueritis diem sabbati, ne faciatis in
      ea omne opus:
Ingredientur per portas ciuitatis huius reges et principes, sedentes super solium Dauid,
   et ascendentes in curribus et equis,
   ipsi et principes eorum,
   uiri Iuda, et habitatores Ierusalem:
   et habitabitur ciuitas hec in sempiternum.
Et uenient de ciuitatibus Iuda, et de circuitu Ierusalem,
   et de terra Beniamin, et de campestribus, et de
      montuosis, et ab austro,
   portantes holocaustum, et uictimam, et sacrificium, et thus,
   et inferent oblationem in domum Domini.
Si autem non audieritis me ut sanctificetis diem
       sabbati,
   et ne portetis onus, et ne inferatis per portas Ierusalem in die sabbati:
Succendam ignem in portis eius,
   et deuorabit domos Ierusalem,
   et non exstinguetur.
[Cap. XuIII.] uerbum, quod factum est ad Ieremiam a Domino, dicens:
Surge, et descende in domum figuli,
   et ibi audies uerba mea.
Et descendi in domum figuli,
   et ecce ipse faciebat opus super rotam.
Et dissipatum est uas,
   quod ipse faciebat e luto manibus suis:
Conuersusque fecit illud uas alterum,
   sicut placuerat in oculis eius ut faceret:
Et factum est uerbum Domini ad me, dicens:
Numquid sicut figulus iste, non potero [Al. possum]
      uobis facere, domus Isrel? ait Dominus.
 Ecce sicut lutum in manu figuli,
   sic uos in manu mea, domus Isrel.
Repente loquar aduersus gentem et aduersus regnum,
   ut eradicem, et destruam, et disperdam illud.
Si penitentiam egerit gens illa a malo suo, quod
      locutus sum aduersus eam:
   agam et ego penitentiam super malo, quod cogitaui ut facerem ei.
Et subito loquar de gente et de regno,
   ut edificem et [Al. ut] plantem illud.
Si fecerit malum in oculis meis, ut non audiat uocem
      meam:
   penitentiam agam super bono, quod locutus sum,
      ut facerem ei.
Nunc ergo dic uiro Iuda, et habitatoribus [Al. habitatori] Ierusalem, dicens:
Hec dicit Dominus:
Ecce ego lingo contra uos malum,
   et cogito contra uos cogitationem:
Reuertatur unusquisque a uia sua mala,
    et dirigite uias uestras et studia uestra.
Qui dixerunt: Desperauimus:
   post cogitationes enim nostras ibimus,
   et unusquisque prauitatem cordis sui mali faciemus:
Ideo hec dicit Dominus:
Interrogate gentes:
Quis audiuit talia horribilia, que fecit nimis uirgo
      Isrel?
Numquid deficiet de petra agri nix Libani?
   aut euelli possunt aque erumpentes frigide, et
      defluentes?
Quia oblitus est mei populus meus,
   frustra libantes, et impingentes in uiis suis, et in
      semitis seculi,
   ut ambularent per eas in itinere non trito:
Ut fieret terra eorum in desolationem,
   et in sibilum sempiternum:
 Omnis qui preterierit [Al. preterit] per eam obstupescet.
   et mouebit caput suum.
Sicut uentus urens dispergam eos coram inimico,
   dorsum, et non faciem ostendam eis in die perditionis eorum.
Et dixerunt:
uenite, et cogitemus contra Ieremiam cogitationes
Non enim peribit lex a sacerdote,
   neque consilium a sapiente,
   nec sermo a Propheta:
uenite, et percutiamus eum [Al. add. in] lingua,
   et non attendamus ad uniuersos sermones eius.
Attende, Domine, ad me.
   et audi uocem aduersariorum meorum.
Numquid redditur pro bono malum,
   quia foderunt foueam anime mee?
Recordare quod steterim in conspectu tuo,
   ut loquerer pro eis bonum,
   et auerterem indignationem tuam ab eis.
 Propterea da filios eorum in famem,
   et deduc eos in manus gladii;
Fiant uxores eorum absque liberis, et uidue:
   et uiri earum interficiantur morte:
   iuuenes eorum confodiantur gladio in prelio.
Audiatur clamor de domibus eorum:
Reduces enim super eos latronem repente:
   quia foderunt foueam, ut caperent me,
   et laqueos absconderunt pedibus meis.
Tu autem, Domine, scis omne consilium eorum aduersum me in mortem:
   ne propitieris iniquitati eorum,
   et peccatum eorum a facie tua non deleatur:
Fiant corruentes in conspectu tuo,
   in tempore furoris tui abutere eis.
[Cap. XIX.] Hec dicit Dominus:
uade, et accipe [Al. sume] lagunculam figuli testeam a senioribus populi, et a senioribus sacerdotum:
    et egredere ad uallem filii Ennom, que est iuxta
      introitum porte fictilis:
Et predicabis ibi uerba, que ego loquar ad te;
   et dices:
Audite uerbum Domini, reges Iuda,
   et habitatores Ierusalem:
Hec dicit Dominus exercituum Deus Isrel:
Ecce ego inducam afflictionem super locum istum,
   ita ut omnis qui audierit illam, tinniant aures eius.
Eo quod dereliquerint me,
   et alienum fecerint locum istum:
Et libauerunt [Al. libauerint] in eo diis alienis,
      quos nescierunt ipsi, et patres eorum, et reges
      Iuda:
   et repleuerunt locum istum sanguine innocentum.
Et edificauerunt excelsa Baalim, ad comburendos
      filios suos igni in holocaustum
Baalim:
   que non precepi, nec locutus sum,
   nec ascenderunt in cor meum.
 Propterea ecce dies ueniunt, dicit Dominus:
   et non uocabitur locus iste amplius Thopheth, et
      uallis filii Ennom,
   sed uallis Occisionis.
Et dissipabo consilium Iuda et Ierusalem in loco isto:
   et subuertam eos gladio in conspectu inimicorum
      suorum,
   et in manu querentium animas eorum:
Et dabo cadauera eorum, escam uolatilibus celi, et
      bestiis terre:
   et ponam ciuitatem hanc in stuporem, et in sibilum:
Omnis, qui preterierit [Al. preterit] per eam, obstupescet,
   et sibilabit super uniuersa plaga eius:
Et cibabo eos carnibus filiorum suorum, et carnibus
      filiarum suarum,
   et unusquisque carnes amici sui comedet in obsidione,  et in angustia,
   in qua concludent eos inimici eorum, et qui querunt animas eorum.
Et conteres lagunculam in oculis uirorum, qui ibunt
      tecum, et dices ad eos:
Hec dicit Dominus exercituum:
   Sic conteram populum istum, et ciuitatem istam,
   sicut conteritur uas figuli, quod non potest ultra
      instaurari:
Et in Thopheth sepelientur,
   eo quod non sit alius locus ad sepeliendum.
Sic faciam loco huic, ait Dominus, et habitatoribus
      eius.
   et ponam ciuitatem istam sicut Thopheth.
Et erunt domus Ierusalem, et domus regum Iuda,
   sicut locus Thopheth, immunde:
Omnes domus, in quarum domatibus sacrificauerunt
      omni militie celi,
   et libauerunt libamina diis alienis.
 uenit autem Ieremias de Thopheth, quo miserat
       eum Dominus ad prophetandum,
   et stetit in atrio domus Domini,
   et dixit ad omnem populum:
Hec dicit Dominus exercituum Deus Isrel:
Ecce ego inducam super ciuitatem hanc, et super
      omnes urbes eius,
   uniuersa mala, que locutus sum aduersum eam:
Quoniam indurauerunt ceruicem suam,
   ut non audirent sermones meos.
[Cap. XX.] Et audiuit Phassur filius Emmer sacerdos, qui constitutus erat princeps in domo Domini,
   Ieremiam prophetantem sermones istos.
Et percussit Phassur Ieremiam prophetam,
   et misit eum in neruum, quod erat in porta Beniamin superiori, in domo Domini.
Cumque illuxisset crastinum,
   eduxit Phassur Ieremiam de neruo:
Et dixit ad eum Ieremias:
 Non Phassur uocauit Dominus nomen tuum, sed
      pauorem undique.
Quia hec dicit Dominus:
Ecce ego dabo te in pauorem,
   te [Al. tacet te] et omnes amicos tuos:
Et corruent gladio inimicorum suorum,
   et oculi tui uidebunt:
Et omnem Iudam dabo in manum regis Babylonis:
   et traducet eos in Babylonem,
   et percutiet eos gladio.
Et dabo uniuersam substantiam ciuitatis huius, et
      omnem laborem eius,
   omneque pretium, et cunctos thesauros regum
      Iuda dabo in manu inimicorum [a 1Kb] eorum:
   et diripient eos, et tollent, et ducent in Babylonem.
Tu autem, Phassur, et omnes habitatores domus
      tue, ibitis in captiuitatem:
   et in Babylonem uenies, et ibi morieris,
   ibique sepelieris tu, et omnes amici tui;
    quibus prophetasti mendacium.
Seduxisti me, Domine, et seductus sum:
   fortior me fuisti, et inualuisti:
Factus sum in derisum tota die,
   omnes subsannant me.
Quia iam olim loquor, uociferans iniquitatem,
   et uestitatem clamito:
Et factus est mihi sermo Domini in opprobrium,
   et in derisum tota die.
Et dixi:
Non recordabor eius,
   neque loquar ultra in nomine illius:
Et [Al. Quia] factus est in corde meo quasi ignis
      exestuans,
   claususque in ossibus meis:
    et defeci, ferre non sustinens.
Audiui enim contumelias multorum,
   et terrorem in circuitu:
Persequimini, et persequamur eum:
   ab omnibus uiris [Al. omnes uiri], qui erant pacifici mei, et custodientes latus meum:
   si quomodo decipiatur, et preualeamus aduersus
      eum,
   et consequamur ultionem ex eo.
Dominus autem mecum est quasi bellator fortis:
   idcirco qui persequuntur me, cadent,
   et infirmi erunt:
Confundentur [Al. confundantur] uehementer,
   quia non intellexerunt opprobrium sempiternum,
      quod numquam delebitur.
Et tu, Domine exercituum, probator iusti,
   qui uides renes et cor:
uideam, queso, ultionem tuam ex eis:
   tibi enim reuelaui causam meam.
Cantate Domino,
    laudate Dominum:
   quia liberauit animam pauperis de manu malorum [Al. pessimorum].
Maledicta dies, in qua natus sum;
Dies, in qua peperit me mater mea, non sit benedicta.
Maledictus uir, qui annuntiauit patri meo, dicens:
   Natus est tibi puer [Al. filius] masculus
   et quasi gaudio letificauit eum.
Sit homo ille ut sunt ciuitates, quas subuertit Dominus,
   et non penituit eum:
Audiat clamorem mane,
   et ululatum in tempore meridiano:
Qui non me interfecit a uulua,
   ut fieret mihi mater mea sepulcrum,
   et uulua eius conceptus eternus.
Quare de uulua egressus sum, ut uiderem laborem
      et dolorem,
    et consumerentur in confusione dies mei?
[Cap. XXI.] uerbum, quod factum est ad Ieremiam
      a Domino,
   quando misit ad eum rex Sedecias Phassur filium
      Melchie,
   et Sophoniam filium Maasie sacerdotem, dicens:
Interroga pro nobis Dominum,
   quia Nabuchodonosor rex Babylonis preliatur aduersum nos:
   si forte faciat Dominus nobiscum secundum omnia
      mirabilia sua,
   et recedat a nobis.
Et dixit Ieremias ad eos:
   Sic dicetis Sedecie:
Hec dicit Dominus Deus Isrel:
Ecce ego conuertam uasa belli, que in manibus uestris sunt,
   et quibus uos pugnatis aduersus regem Babylonis,
      et Chaldeos,
   qui obsident uos in circuitu murorum:
 Et congregabo ea in medio ciuitatis huius. Et debellabo ego uos in manu extenta, et in brachio forti,
   et in furore, et in indignatione, et in ira grandi.
Et percutiam habitatores ciuitatis huius,
   homines et bestie pestilentia magna morientur.
Et post hec ait Dominus:
   dabo Sedeciam regem Iuda, et seruos eius, et populum eius,
   et qui derelicti sunt in ciuitate hac a peste, et gladio, et fame,
   in manu Nabuchodonosor regis Babylonis,
   et in manu inimicorum eorum,
   et in manu querentium animam eorum,
Et percutiet eos in ore gladii,
   et non [b 1Kb] flectetur, neque parcet, nec miserebitur.
 Et ad populum hunc dices:
Hec dicit Dominus:
Ecce ego do coram uobis uiam uite, et uiam mortis.
Qui habitauerit in urbe hac, morietur gladio, et
      fame, et peste:
   qui autem egressus fuerit, et transfugerit ad Chaldeos, qui obsident uos, uiuet,
   et erit ei anima sua, quasi spolium.
Posui enim faciem meam super ciuitatem hanc in
      malum, et non in bonum, ait Dominus:
   in manu regis Babylonis dabitur, et exuret eam
      igni.
Et domui regis Iuda:
Audite uerbum Domini, domus Dauid,
   hec dicit Dominus:
Iudicate mane iudicium,
   et eruite ui oppressum de manu calumniantis:
Ne forte egrediatur ut ignis indignatio mea, et succendatur,
   et non sit qui exstinguat, propter malitiam studiorum uestrorum.
Ecce ego ad te habitatricem uallis solide atque campestris, ait Dominus,
   qui dicitis:
Quis percutiet nos?
   Et quis ingredietur domos nostras?
Et uisitabo super uos iuxta fructum studiorum uestrorum, dicit Dominus:
   et succendam ignem in saltu eius:
   et deuorabit omnia in circuitu eius.
[Cap. XXII.] Hec dicit Dominus:
   Descende in domum regis Iuda,
   et loqueris ibi uerbum hoc, et dices:
Audi uerbum Domini, rex Iuda, qui sedes super solium Dauid;
   tu et serui tui, et populus tuus, qui ingredimini
      per portas istas.
Hec dicit Dominus:
Facite iudicium et iustitiam,
    et liberate ui oppressum de manu calumniatoris:
Et aduenam, et pugillum, et uiduam nolite contristare, neque opprimatis inique.
   et sanguinem innocentem ne effundatis in loco
      isto.
Si enim facientes feceritis uerbum istud,
   ingredientur per portas domus huius reges sedentes de genere Dauid super thronum eius:
   et ascendentes currus et equos,
   ipsi et serui, et populus eorum.
Quod si non audieritis uerba hec:
   in [Al. per] memetipsum iuraui, dicit Dominus,
   quia in solitudinem erit domus hec.
Quia hec dicit Dominus super domum regis Iuda:
   Galaad, tu mihi caput Libani:
   si non posuero te solitudinem, urbes inhabitabiles.
Et santificabo super te, interficientem uirum et arma eius:
   et succident electas cedros tuas,
   et precipitabunt in ignem.
 Et pertransibunt gentes multe per ciuitatem hanc:
   Et dicet unusquisque proximo suo:
Quare fecit Dominus sic ciuitati huic grandi?
Et respondebunt,
   eo quod dereliquerint pactum Domini Dei sui,
   et adorauerint deos alienos, et seruierint eis.
Nolite flere mortuum,
   neque lugeatis super eum [a 1Kb] fletu.
 Plangite eum, qui egreditur,
   quia non reuertetur ultra,
   nec uidebit terram natiuitatis sue.
Quia hec dicit Dominus ad Sellum filium Iosie regis
      [Al. regem] Iuda, qui regnauit pro Iosia patre
      suo,
   qui egressus est de loco isto:
Non reuertetur huc amplius:
   sed in loco, ad quem transtuli eum, ibi morietur,
   et terram istam non uidebit amplius.
ue qui edificant domum suam in iniustitia,
   et cenacula sua non in iudicio:
Amicum suum opprimet [Al. opprimit] frustra,
   et mercedem eius non reddet [Al. reddit] ei.
Qui dicit:
   Aedificabo mihi domum latam,
   et cenacula spatiosa:
Qui aperuit sibi fenestras et facit laquearia cedrina,
   pingitque sinopide.
Numquid regnabis,
    quoniam confers te cedro?
Pater tuus numquid [Al. nonne] non comedit et bibit,
   et fecit iudicium et iustitiam tunc cum bene erat ei?
Iudicauit causam pauperis et egeni in bonum suum:
   numquid non ideo quia cognouit me? dicit Dominus.
Tui uero oculi et cor ad auaritiam,
   et ad sanguinem innocentem fundendum,
   et ad calumniam, et ad cursum mali operis.
Propterea hec dicit Dominus ad Ioacim filium Iosie
      regem Iuda:
   Non plangent eum:
ue, [b 1Kb] frater, et ue, soror:
   non concrepabant ei:
ue, Domine,
   et ue, inclyte.
Sepultura asini sepelietur,
   putrefactus et proiectus extra portas Ierusalem.
Ascende Libanum, et clama:
   et in Basan da uocem tuam,
    et clama ad transeuntes,
   quia contriti sunt omnes amatores tui.
Locutus sum ad te in abundatia tua,
   et dixisti: Non audiam:
Hec est uia tua ab adolescentia tua,
   quia non audisti uocem meam.
Omnes pastores tuos pascet uentus,
   et amatores tui in captiuitatem ibunt:
Et tunc confunderis,
   et erubesces ab omni malitia tua.
Que sedes in Libano, et nidificas in cedris,
   quomodo congemuisti, cum uenissent tibi dolores,
      quasi dolores parturientis?
uiuo ego, dicit Dominus:
   quia si fuerit Iechonias filius Ioacim regis Iuda,
   annulus in manu dextera mea, inde euellam eum.
Et dabo te in manu querentium animam tuam,
   et in manu quorum tu formidas faciem,
   et in manu Nabuchodonosor regis Babylonis,
   et in manu Chaldeorum.
 Et mittam te, et matrem tuam que genuit te, in terram alienam, in qua nati non estis,
   ibique moriemini:
Et in terram ad quam ipsi leuant animam suam ut
      reuertantur,
   illuc non reuertentur.
Numquid uas fictile atque contritum uir iste Iechonias?
    numquid uas absque omni uoluptate?
Quare abiecti sunt ipse et semen eius,
   et proiecti in terram, quam ignorauerunt?
Terra, terra, terra,
   audi sermonem Domini.
Hec dicit Dominus:
Scribe uirum sterilem,
   uirum qui in diebus suis non prosperabitur:
Nec enim erit de semine eius uir, qui sedeat super
      solium Dauid,
   et potestatem habeat ultra [Al. add. in] Iuda.
[Cap. XXIII.] ue pastoribus, qui disperdunt et dilacerant gregem pascue mee, dicit Dominus.
Ideo hec dicit Dominus Deus Isrel ad pastores, qui
      pascunt populum meum:
uos dispersistis gregem meum,
   eiecistis eos, et non uisitastis eos [Al. tacet eos]:
Ecce ego uisitabo super uos malitiam studiorum
      uestrorum, ait Dominus.
Et ego congregabo reliquias gregis mei de omnibus
       terris, ad quas eiecero eos illuc:
   et conuertam eos ad rura sua:
   et crescent et multiplicabuntur.
Et suscitabo super eos pastores, et pascent eos:
   non formidabunt ultra, et non pauebunt:
   et nullus quaretur ex numero, dicit Dominus.
Ecce dies ueniunt, dicit Dominus, et suscitabo Dauid
      germen iustum:
   et regnabit rex, et sapiens erit:
   et faciet iudicium et iustitiam in terra:
In diebus illis saluabitur Iuda,
   et Isrel habitabit confidenter:
Et hoc est nomen, quod uocabunt eum,
   Dominus iustus noster.
Propter hoc ecce dies ueniunt, dicit Dominus,
   et non dicent ultra;
uiuit Dominus, qui eduxit filios Isrel de terra
      Aegypti:
Sed: uiuit Dominus, qui eduxit et adduxit semen
      domus Isrel de terra aquilonis,
   et de cunctis terris, ad quas eieceram eos illuc.


AD PROPHETAS.

Contritum est cor meum in medio mei,
   contremuerunt omnia ossa mea:
Factus sum quasi uir ebrius,
   et quasi homo madidus uino,
   a facie Domini, et a facie uerborum sanctorum
      eius.
Quia adulteris repleta est terra,
   quia a facie maledictionis luxit terra,
   arefacta sunt arua deserti:
Factus est cursus eorum malus,
   et fortitudo eorum dissimilis.
Propheta namque et sacerdos polluti sunt:
   et in domo mea inueni malum [Al. mala] eorum,
      ait Dominus.
Idcirco uia eorum erit quasi lubricum in tenebris,
    impellentur enim,
   et corruent in ea:
Afferam enim super eos mala,
   annum uisitationis eorum, ait Dominus.
Et in prophetis Samarie uidi fatuitatem:
   prophetabant in Baal,
   et decipiebant populum meum Isrel.
Et in prophetis Ierusalem uidi similitudinem adulterantium [Al. adulterium],
   et iter mendacii:
Et confortauerunt manus pessimorum,
   ut non conuerteretur unusquisque a malitia sua:
Facti sunt mihi omnes [a 1Kb] Sodoma,
   et habitatores eius quasi Gomorrha.
Propterea hec dicit Dominus exercituum ad prophetas:
 Ecce ego cibabo eos absinthio,
   et potabo eos felle:
A prophetis enim Ierusalem,
   egressa est pollutio super omnem terram.
Hec dicit Dominus exercituum:
Nolite audire uerba prophetarum,
   qui prophetant uobis, et decipiunt uos:
uisionem cordis sui loquuntur,
   non de ore Domini.
Dicunt his, qui blasphemant me:
   Locutus est Dominus: Pax erit uobis:
Et omni, qui ambulat in prauitate cordis sui, dixerunt:
   Non ueniet super uos malum [Al. male]:
Quis enim affuit in consilio Domini,
   et uidit
   et audiuit sermonem eius?
Quis considerauit uerbum illius
   et audiuit?
Ecce turbo Dominice indignationis egredietur,
    et tempestas erumpens super caput impiorum
      ueniet.
Non reuertetur furor Domini,
   usque dum faciat,
   et usque dum compleat cogitationem cordis sui
In nouissimis diebus
   intelligetis consilium eius.
Non mittebam prophetas,
   et ipsi currebant:
Non loquebar ad eos,
   et ipsi prophetabant.
Si stetissent in consilio meo, et nota fecissent uerba
      mea populo meo,
   auertissem utique eos a uia sua mala,
   et a pessimis cogitationibus suis.
Putasne, [Al. numquid] Deus e uicino ego sum, dic
      Dominus,
   et non Deus de longe?
Si occultabitur uir in absconditis, et ego non uidebo
       eum? dicit Dominus.
Numquid non celum, et terram ego impleo? dicit
      Dominus.
Audiui que dixerunt prophete,
   prophetantes in nomine meo mendacium, atque
      dicentes,
Somniaui,
   somniaui.
Usquequo istud in corde est prophetarum uaticinantium mendacium,
   et prophetantium seductiones cordis sui?
Qui uolunt facere ut obliuiscatur populus meus nominis mei,
   propter somnia eorum que narrat unusquisque ad
      proximum suum:
   sicut obliti sunt patres eorum nominis mei propter Baal.
Propheta, qui habet somnium,
   narret somnium:
Et qui habet sermonem meum,
    loquatur uere sermonem meum:
Quid paleis ad triticum? dicit Dominus.
Numquid non uerba mea sunt quasi ignis, ait Dominus,
   et quasi malleus conterens petram?
Propterea ecce ego ad prophetas, ait Dominus,
   qui furantur uerba mea unusquisque a proximo
      suo.
Ecce ego ad prophetas, ait Dominus,
   qui assumunt linguas suas, et aiunt: Dicit Dominus.
Ecce ego ad prophetas somniantes mendacium, ait
      Dominus,
   qui narrauerunt [Al. narrant] eam,
   et seduxerunt [Al. seducunt populum meum in
       mendacio suo [Al. mendaciis suis], et in miraculis suis:
Cum ego non misissem eos, nec mandassem eis,
   qui nichil profuerunt populo huic, dicit Dominus.
Si igitur interrogauerit te populus iste, uel propheta,
      aut sacerdos, dicens:
   Quod est onus Domini [Al. Dei]?
   dices ad eos:
    [a 1Kb] Ut quid uobis onus?
Proiiciam quippe uos, dicit Dominus.
Et propheta, et sacerdos, et populus, qui dicit:
      Onus Domini:
   uisitabo super uirum illum, et super domum eius.
Hec dicetis unusquisque ad proximum [Al. amicum
      suum], et ad fratrem suum:
   Quid respondit Dominus?
   et quid locutus est Dominus?
Et onus Domini ultra non memorabitur: quia onus
      erit unicuique sermo suus:
 Et peruertistis [Al. peruertitis] uerba Dei uiuentis,
   Domini exercituum Dei nostri.
Hec dices ad prophetam:
   Quid respondit tibi Dominus?
   et quid locutus est Dominus?
Si autem onus Domini dixeritis:
   propter hoc hec dicit Dominus:
Quia dixistis sermonem istum: Onus Domini:
   et misi ad uos, dicens: Nolite dicere: Onus Domini:
Propterea ecce ego tollam uos portans,
   et derelinquam [Al. proiiciam] uos, et ciuitatem
      quam dedi uobis et patribus uestris, a facie mea.
Et dabo uos in opprobrium sempiternum,
   et in ignominiam eternam, que numquam obliuione delebitur.
[Cap. XXIu.] Ostendit mihi Dominus:
   et ecce duo calathi pleni ficis, positi ante templum
      Domini:
Postquam transtulit Nabuchodonosor rex Babylonis
       Iechoniam filium Ioacim, regem Iuda, et principes eius,
   et fabrum, et inclusorem, de Ierusalem, et adduxit eos in Babylonem.
Calathus unus ficus bonas habebat nimis, ut solent
   ficus esse primi temporis:
Et calathus unus ficus habebat malas nimis, que
      comedi non poterant, eo quod essent male.
Et dixit Dominus ad me:
   Quid tu uides, Ieremia?
Et dixi:
Ficus, ficus [Al. semel habet ficus],
   bonas, bonas ualde;
   et malas, malas ualde,
   que comedi non possunt, eo quod sint male.
Et factum est uerbum Domini ad me, dicens:
Hec dicit Dominus Deus Isrel:
Sicut ficus he bone:
   sic cognoscam transmigrationem Iuda, quam
      emisi de loco isto in terram Chaldeorum, in
       bonum.
Et ponam oculos meos super eos ad placandum
      [Al. in bonum],
   et reducam eos in terram hanc:
Et edificabo eos, et non destruam:
   et plantabo eos, et non euellam.
Et dabo eis cor ut sciant me, quia ego sum Dominus:
   et erunt mihi in populum, et ego ero eis in Deum:
Quia reuertentur ad me in toto corde suo.
Et sicut ficus pessime, que comedi non possunt, eo
   quod sint male:
    hec dicit Dominus, sic dabo Sedeciam regem Iuda,
      et principes eius,
   et reliquos de Ierusalem, qui remanserunt in
      urbe hac,
   et qui habitant in terra Aegypti.
Et dabo eos in uexationem, afflictionemque omnibus regnis terre,
   in opprobrium, et in parabolam, et in prouerbium,
      et in maledictionem in uniuersis locis, ad que
      eieci eos.
Et mittam in eis gladium, et famem, et pestem:
   donec consumantur de terra, quam dedi eis, et patribus eorum.
[Cap. XXu.] uerbum, quod factum est ad Ieremiam
      de omni populo Iude,
   in anno quarto Ioacim filii Iosie regis Iuda ,
Quod locutus est Ieremias propheta ad omnem populum Iuda,
    et ad uniuersos habitatores Ierusalem, dicens:
   A tertio decimo anno Iosie filii Ammon regis Iuda
      usque ad diem hanc;
   iste est tertius et uigesimus annus;
   factum est uerbum Domini ad me,
   et locutus sum ad uos de nocte consurgens, et
      loquens:
   et non audistis.
Et misit Dominus ad uos omnes seruos suos prophetas, consurgens diliculo, mittensque:
   et non audistis,
   neque inclinastis aures uestras ut audiretis:
Cum diceret [Al. dicerem]: Reuertimini [Al. add.
      ad me] unusquisque a uia sua mala, et a pessimis cogitationibus uestris;
   et habitabitis in terra, quam dedit Dominus uobis,
      et patribus uestris,
   a seculo et usque in seculum.
Et nolite ire post deos alienos, ut seruiatis eis: adoretisque eos:
    neque me ad iracundiam prouocetis in operibus
      manuum uestrarum, et non affligam uos.
Et non audistis me, dicit Dominus,
   ut me ad iracundiam prouocaretis in operibus
      manuum uestrarum, in malum uestrum.
Propterea hec dicit Dominus exercituum:
   Pro eo quod non audistis uerba mea:
Ecce ego mittam, et assumam uniuersas cognationes
      aquilonis, ait Dominus,
   et [b 1Kb] Nabuchodonosor regem Babylonis seruum
      meum:
Et adducam eos super terram istam, et super habitatores eius,
   et super omnes nationes, que in circuitu illius
      sunt:
Et interficiam eos, et ponam eos in stuporem et in
      sibilum,
   et in solitudines sempiternas.
 Perdamque ex eis uocem gaudii, et uocem letitie,
   uocem sponsi, et uocem sponse,
   uocem mole,
   et lumen lucerne.
Et erit uniuersa terra hec [Al. eius] in solitudinem,
      et in stuporem:
   et seruient omnes gentes iste regi Babylonis septuaginta annis.
Cumque impleti fuerint septuaginta anni,
   uisitabo super regem Babylonis, et super gentem
      illam, dicit Dominus, iniquitatem eorum, et
      super terram Chaldeorum:
    et ponam illam in solitudines sempiternas.
Et adducam super terram illam omnia uerba mea,
      que locutus sum contra eam,
   omne quod scriptum est in libro isto,
   quecumque prophetauit Ieremias aduersum omnes
      gentes:
Quia seruierunt eis,
   cum essent gentes multe, et reges magni:
Et reddam eis secundum opera eorum,
   et secundum facta manuum suarum.
Quia sic dicit Dominus exercituum [Al. tacet exercituum] Deus Isrel [Al. add. ad me]:
Sume calicem uini furoris huius de manu mea:
   et propinabis de illo cunctis gentibus, ad quas
      ego mittam te.
Et bibent et turbabuntur [Al. inebriabuntur], et insanient a facie gladii,
   quem ego mittam inter eos.
Et accepi calicem de manu Domini,
   et propinaui cunctis gentibus, ad quas misit me
    Dominus:
Ierusalem, et ciuitatibus Iuda,
   et regibus eius, et principibus eius:
   ut darem eos in solitudinem, et in stuporem,
   et in sibilum, et in maledictionem,
   sicut est dies ista:
Pharaoni regi Aegypti, et seruis eius, et principibus
      eius, et omni populo eius,
   et uniuersis generaliter:
Cunctis regibus terre Ausitidis,
   et cunctis regibus terre Philisthim.
et Ascaloni,
   et Gaze,
   et Accaroni,
   et reliquiis Azoti:
   Idumee,
   et Moab,
   et filiis Ammon:
Et cunctis regibus Tyri, et cunctis regibus Sidonis:
    et regibus [a 1Kb] terre insularum, qui sunt trans mare;
Et Dedan, et Thema [b 2Kb] , et Buz,
   et uniuersis qui attonsi sunt in comam:
Et cunctis regibus Arabie,
   et cunctis regibus occidentis, qui habitant in deserto:
Et cunctis regibus Zamri,
   et cunctis regibus Elam,
   et cunctis regibus Medorum,
   et cunctis regibus aquilonis de prope et de longe,
Unicuique contra fratrem suum:
   et omnibus regnis terre, que super faciem eius
      sunt:
Et rex Sesach bibet post eos.
Et dices ad eos:
   Hec dicit Dominus exercituum Deus Isrel:
Bibite et inebriamini;
   et uomite, et cadite,
   neque surgatis  a facie
      gladii, quem ego mittam inter  uos.
 Cumque noluerint accipere calicem de manu tua ut
      bibant,
   dices ad eos:
Hec dicit Dominus exercituum:
Bibentes bibetis;
    quia ecce in ciuitate, in qua inuocatum est nomen
      meum, ego incipio affligere,
Et uos quasi innocentes et immunes eritis?
   non eritis immunes:
   gladium enim ego uoco super omnes habitatores
      terre,
   dicit Dominus exercituum.
Et tu prophetabis ad eos omnia uerba hec, et dices
      ad illos:
Dominus de excelso rugiet,
   et de habitaculo sancto suo dabit uocem suam:
Rugiet super decorem suum:
   celeuma quasi calcantium concinetur aduersus
      omnes habitatores terre:
Peruenit sonitus usque ad extrema terre:
   quia iudicium Domino cum gentibus:
Iudicatur ipse cum omni carne:
   impios tradidi gladio, dicit Dominus.
Hec dicit Dominus exercituum:
Ecce afflictio egredietur de gente in gentem:
    et turbo magnus egredietur a summitatibus terre.
Et erunt interfecti Domini in die illa a summo terre
      usque ad summum eius:
   non plangentur, et non colligentur, neque sepelientur:
   in sterquilinium super faciem terre iacebunt.
Ululate, pastores, et clamate:
   et aspergite uos cinere, optimates gregis:
Quia completi sunt dies uestri, ut interficiamini,
   et dissipationes uestre,
   et cadetis quasi uasa pretiosa.
Et peribit fuga a pastoribus,
   et saluatio ab optimatibus gregis.
uox clamoris pastorum, et ululatus optimatum
      gregis:
   quia uastauit Dominus pascua eorum.
   Et conticuerunt arua pacis a facie ire furoris Domini.
Dereliquit quasi leo umbraculum suum,
    quia [c 1Kb] facta est terra eorum in desolationem a
      facie ire columbe,
   et a facie ire furoris Domini.
[Cap. XXuI.] In principio regni Ioacim filii Iosie
      regis Iuda,
   factum est uerbum istud a Domino, dicens:
Hec dicit Dominus:
   Sta in atrio domus Domini,
   et loqueris ad omnes ciuitates Iuda,
   de quibus ueniunt, ut adorent in domo Domini,
   uniuersos sermones,
   quos ego mandaui tibi ut loquaris ad eos:
Noli subtrahere uerbum,
   si forte audiant, et conuertantur unusquisque a
      uia sua mala:
   et peniteat me mali, quod cogito facere eis propter malitiam studiorum eorum.
Et dices ad eos:
Hec dicit Dominus:
Si non audieritis me, ut ambuletis in lege mea, quam
       dedi uobis,
   ut audiatis sermones seruorum meorum prophetarum, quos ego misi ad uos de nocte consurgens,
      et dirigens,
   et non audistis:
 Dabo domum istam sicut Silo,
   et urbem hanc dabo in maledictionem cunctis
      gentibus terre.
Et audierunt sacerdotes, et prophete, et omnis populus, Ieremiam loquentem uerba hec in domo
      Domini.
Cumque complesset Ieremias, loquens omnia que
      preceperat ei Dominus, ut loqueretur ad uniuersum populum,
   apprehenderunt eum sacerdotes, et prophete,
   et omnis populus, dicens:
Morte morietur [Al. moriatur].
   Quare prophetauit in nomine Domini, dicens:
Sicut Silo erit domus hec:
   et urbs ista desolabitur, eo quod non sit habitator?
Et congregatus est omnis populus aduersus Ieremiam
      in domo Domini.
Et audierunt principes Iuda uerba hec:
   et ascenderunt de domo regis in domum Domini,
    et sederunt in introitu porte domus [Al. tac. domus] Domini noue.
Et locuti sunt sacerdotes et prophete ad principes,
   et ad omnem populum, dicentes:
Iudicium mortis est uiro huic:
   quia prophetauit aduersus ciuitatem istam,
   sicut audistis auribus uestris.
Et ait Ieremias ad omnes principes,
   et ad uniuersum populum, dicens:
Dominus misit me, ut prophetarem ad domum
      istam, et ad ciuitatem hanc,
   omnia uerba que audistis.
Nunc ergo bonas facite uias uestras, et studia uestra,
   et audite uocem Domini Dei uestri:
   et penitebit Dominum mali, quod locutus est aduersum uos.
Ego autem ecce in manibus uestris sum:
   facite mihi quod bonum et rectum est in oculis
      uestris:
 uerumtamen scitote et cognoscite,
   quod si occideritis me, sanguinem innocentem
      tradetis contra uosmetipsos,
   et contra ciuitatem istam, et habitatores eius.
In ueritate enim misit me Dominus ad uos,
   ut loquerer in auribus uestris omnia uerba hec:
   Et dixerunt principes, et omnis populus,
   ad sacerdotes et prophetas:
Non est uiro iudicium mortis:
   quia in nomine Domini Dei nostri locutus est ad
      nos.
Surrexerunt ergo uiri de senioribus terre:
   et dixerunt ad omnem cetum populi, loquentes:
Michas de Morasthi fuit propheta in diebus Ezechie
      regis Iuda,
   et ait ad omnem populum Iuda, dicens:
Hec dicit Dominus exercituum:
Sion quasi ager arabitur:
   et Ierusalem in aceruum lapidum erit:
   et mons domus in excelsa siluarum.
 Numquid morte condemnauit eum Ezechias rex Iuda,
      et omnis Iuda?
   numquid non timuerunt Dominum, et deprecati
      sunt faciem Domini:
Et penituit Dominum mali, quod locutus erat aduersum eos?
Itaque nos facimus malum grande contra animas
      nostras.
Fuit quoque uir prophetans in nomine Domini, Urias
      filius Semei de Cariath-Iarim:
   et prophetauit aduersus ciuitatem istam, et aduersus terram hanc, iuxta omnia uerba Ieremie.
Et audiuit rex Ioacim, et omnes potentes, et principes eius, uerba hec:
   et quesiuit rex interficere eum.
Et audiuit Urias, et timuit,
   fugitque et ingressus est Aegyptum.
Et misit rex Ioacim uiros in Aegyptum,
 Elnathan filium Achobor, et uiros cum eo in Aegyptum.
Et eduxerunt Uriam de Aegypto:
   et adduxerunt eum ad regem Ioacim,
   et percussit eum gladio:
   et proiecit cadauer eius in sepulcris uulgi ignobilis.
   Igitur [Al. uerumtamen] manus Abicam filii Saphan fuit cum Ieremia:
   ut non traderetur in manus populi, et interficerent eum.
[Cap. XXuII.] In principio regni Ioacim filii Iosie
      regis Iuda,
   factum est uerbum istud ad Ieremiam a Domino,
      dicens:
Hec dicit Dominus ad me:
Fac tibi uincula et catenas:
   et pones eas in collo tuo.
Et mittes eas ad regem Edom,
   et ad regem Moab,
    et ad regem filiorum Ammon,
   et ad regem Tyri,
   et ad regem Sidonis;
   in manu nuntiorum, qui uenerunt Ierusalem ad
      Sedeciam regem Iuda.
Et precipies eis ut ad dominos suos loquantur:
Hec dicit Dominus exercituum Deus Isrel:
Hec dicetis ad dominos uestros:
Ego feci terram, et homines, et iumenta, que sunt
      super faciem terre, in fortitudine mea magna,
   et in brachio meo extento:
   et dedi eam ei, qui [Al. cui] placuit in oculis meis.
Et nunc itaque ego dedi omnes terras istas in manu
      Nabuchodonosor regis Babylonis serui mei:
   insuper et bestias agri dedi ut seruiant illi.
Et seruient ei omnes gentes, et filio eius, et filio
      filii eius:
   donec ueniat tempus terre eius et ipsius:
   et seruient ei gentes multe, et reges magni.
 Gens autem et regnum, quod non seruierit Nabuchodonosor regi Babylonis,
   et quicumque non curuauerit collum suum sub
      iugo regis Babylonis:
In gladio, et in fame, et in peste uisitabo super
      gentem illam, ait Dominus,
   donec consumam eos in manu eius.
uos ergo nolite audire prophetas uestros, et diuinos,
      et somniatores, et augures, et maleficos,
   qui dicunt uobis: Non seruietis regi Babylonis.
Quia mendacium prophetant uobis:
   ut longe faciant uos de terra uestra,
   et eiiciant uos, et pereatis.
Porro gens, que subiecerit ceruicem suam sub iugo
      regis Babylonis, et seruierit ei:
   dimittam ea in terra sua, dicit Dominus:
   et colet eam, et habitabit in ea.
Et ad Sedeciam regem Iuda locutus sum secundum
      omnia uerba hec, dicens:
Subiicite colla uestra sub iugo regis Babylonis,
    et seruite ei, et populo eius,
   et uiuetis.
Quare moriemini tu, populus tuus, gladio, fame, et
      peste,
   sicut locutus est Dominus ad gentem, que seruire
      noluerit regi Babylonis?
Nolite audire uerba prophetarum dicentium uobis:
   Non seruietis [Al. nolite seruire] regi Babylonis:
   quia mendacium ipsi loquuntur uobis.
Quia non misi eos, ait Dominus:
   et ipsi prophetant in nomine meo mendaciter:
Ut eiiciant uos, et pereatis,
   tam uos, quam prophete, qui uaticinantur uobis.
Et ad sacerdotes, et ad populum istum locutus sum,
      dicens:
Hec dicit Dominus:
Nolite audire uerba prophetarum uestrorum,
   qui prophetant uobis dicentes:
 Ecce uasa Domini reuertentur de Babylone nunc
      cito,
   mendacium enim prophetant uobis.
Nolite ergo audire eos,
   sed seruite regi Babylonis, ut uiuatis;
Quare datur hec ciuitas in solitudinem?
Et si prophete sunt, et est uerbum Domini in eis:
   occurrant Domino exercituum,
   ut non ueniant uasa, que derelicta fuerant in domo
      Domini:
   et in domo regis Iuda, et in Ierusalem, in Babylonem.
Quia hec dicit Dominus exercituum ad columnas, et
      ad mare, et ad bases,
   et ad reliqua uasorum, que remanserunt in ciuitate hac:
   que non tulit Nabuchodonosor rex Babylonis,
   cum transferret Iechoniam filium Ioacim regem
      Iuda de Ierusalem in Babylonem,
   et omnes optimates Iuda et Ierusalem.
 Quia hec dicit Dominus exercituum Deus Isrel ad
      uasa,
   que derelicta sunt in domo Domini, et in domo
      regis Iuda et Ierusalem:
In Babylonem transferentur,
   et ibi erunt usque ad diem uisitationis sue, dicit
      Dominus,
   et afferri faciam ea,
   et restitui in loco isto.
[Cap. XXuIII.] Et factum est in anno illo,
   in principio regni Sedecie regis Iuda, in anno
      quarto, in mense quinto,
   dixit ad me Ananias filius Azur propheta de Gabaon, in domo Domini,
   coram sacerdotibus et omni populo, dicens:
Hec dicit Dominus exercituum Deus Isrel:
Contriui iugum regis Babylonis.
Adhuc duo anni dierum,
   et ego referri faciam ad locum istum omnia uasa
       domus [Al. tac. domus] Domini,
que tulit [Al. transtulit] Nabuchodonosor rex Babylonis de loco isto,
   et transtulit ea in Babylonem.
Et Iechoniam filium Ioacim regem Iuda, et omnem
      transmigrationem Iuda,
   qui ingressi sunt in Babylonem,
   ego conuertam ad locum istum, ait Dominus:
   conteram enim iugum regis Babylonis.
Et dixit Ieremias propheta ad Ananiam prophetam,
      in oculis sacerdotum,
   et in oculis omnis populi, qui stabat in domo Domini.
Et ait Ieremias propheta: Amen,
   sic faciat Dominus:
Suscitet Dominus uerba tua, que prophetasti,
   ut reserantur uasa in Domum Domini,
   et omnis transmigratio de Babylone [Al. Babylonis]
      ad locum istum.
uerumtamen audi uerbum hoc, quod ego loquor in
       auribus tuis,
   et in auribus uniuersi populi.
Prophete qui fuerunt ante me et ante te ab initio,
   et prophetauerunt super terras multas, et super
      regna magna,
   de prelio, et de afflictione, et de fame.
Propheta, qui uaticinatus est pacem,
   cum uenerit uerbum eius,
   scietur propheta, quem misit [Al. miserit] Dominus in ueritate.
Et tulit Ananias propheta catenam de collo Ieremie prophete,
   et confregit eam,
Et ait Ananias in conspectu omnis populi, dicens:
Hec dicit Dominus:
 Sic confringam iugum Nabuchodonosor regis Babylonis post duos annos dierum de collo omnium
      gentium.
Et abiit Ieremias propheta [Al. tac. propheta] in uiam
      suam.
Et factum est uerbum Domini ad Ieremiam,
   postquam confregit Ananias propheta catenam de
      collo Ieremie prophete, dicens:
uade, et dices Ananie:
Hec dicit Dominus:
Catenas ligneas contriuisti:
   et facies pro eis catenas [Al. furcas] ferreas.
Quia hec dicit Dominus exercituum Deus Isrel:
Iugum ferreum posui super collum cunctarum gentium istarum,
   ut seruiant Nabuchodonosor regi Babylonis,
   et seruient ei:
   insuper et bestias terre dedi ei:
Et dixit Ieremias propheta ad Ananiam prophetam:
Audi, Anania:
 Non misit te Dominus,
   et tu confidere fecisti populum istum in mendacio.
Idcirco hec dicit Dominus:
Ecce ego mittam te a facie terre:
   hoc anno morieris:
   aduersum Dominum enim locutus es.
Et mortuus est Anania propheta in anno illo,
   mense septimo.
[Cap. XXIX.] Et hec sunt uerba libri, quem misit
      Ieremias propheta de Ierusalem ad reliquias
      seniorum transmigrationis,
   et ad sacerdotes, et ad prophetas,
   et ad omnem populum, quem traduxerat NabuChodonosor de Ierusalem in Babylonem:
Postquam egressus est Iechonias rex, et domina, et
      eunuchi, et principes Iuda et Ierusalem,
   et faber et inclusor de [Al. artifices de] Ierusalem:
    in manu Elasa filii Saphan, et Gamarie filii
      Helcie,
   quos misit Sedecias rex Iuda ad Nabuchodonosor
      regem Babylonis in Babylonem, dicens:
Hec dicit Dominus exercituum Deus Isrel omni
      transmigrationi,
   quam transtuli de Ierusalem in Babylonem:
Aedificate domos, et habitate:
   et plantate hortos,
   et comedite fructum eorum.
Accipite uxores,
   et generate filios et filias:
Date filiis uestris uxores,
   et filias uestras date uiris, et pariant filios et
      filias:
   et multiplicamini ibi [Al. tac. ibi], et nolite esse
      pauci numero.
Et querite pacem ciuitatis, ad quam transmigrare
      uos feci [Al. transtuli uos]:
   et orate pro ea ad Dominum:
    quia in pace illius erit pax uobis.
Hec enim dicit Dominus exercituum Deus Isrel:
Non uos seducant prophete uestri, qui sunt in medio
      uestrum,
   et diuini uestri:
Et ne attendatis ad somnia uestra, que uos somniatis:
   quia falso [Al. falsa] ipsi prophetant uobis in nomine meo:
   et non misi eos, dicit Dominus.
Quia hec dicit Dominus:
Cum ceperint impleri in Babylone septuaginta anni;
   uisitabo uos, et suscitabo super [a 1Kb] uos uerbum meum
      bonum,
   ut reducam uos ad locum istum.
Ego enim scio cogitationes,
    quas cogito super uos, ait Dominus:
Cogitationes pacis, et non afflictionis,
   ut dem uobis finem et patientiam.
Et inuocabitis me, et ibitis:
   et orabitis me, et ego exaudiam uos.
Queretis me, et inuenietis,
   cum quesieritis me in toto corde uestro.
Et inueniar a uobis, ait Dominus:
   et reducam captiuitatem uestram,
   et congregabo uos de uniuersis gentibus, et de
      cunctis locis, ad que expuli uos, dicit Dominus:
Et reuerti uos faciam de loco, ad quem transmigrare
      uos feci,
Quia dixistis: suscitauit nobis Dominus prophetas in
      Babylone.
Quia hec dicit Dominus ad regem, qui sedet super
      solium Dauid,
   et ad omnem populum habitatorem urbis huius,
   et fratres uestros, qui non sunt egressi uobiscum
      in transmigrationem,
 Hec dicit Dominus exercituum:
Ecce mittam in eos gladium, et famem, et pestem:
   et ponam eos quasi ficus malas, que comedi non
      possunt,
   eo quod pessime sint.
Et persequar eos in gladio, et in fame, et in pestilentia;
   et dabo eos in uexationem uniuersis regnis terre;
   in maledictionem, et in stuporem:
   et in sibilum, et in opprobrium cunctis gentibus,
      ad quas eieci [Al. eiiciam] eos:
Eo quod non audierint uerba mea, dicit Dominus:
   que misi ad eos per seruos meos prophetas, de
      nocte consurgens, et mittens:
   et non audistis, dicit Dominus.
uos ergo audite uerbum Domini, omnis transmigratio.
   quam emisi de Ierusalem in Babylonem:
Hec dicit Dominus exercituum Deus Isrel ad Ahab
      filium Colia,
    et ad Sedeciam filium Maasie,
   qui prophetant uobis in nomine meo mendaciter:
Ecce ego tradam eos in manu Nabuchodonosor regis
      Babylonis:
   et percutiet eos in oculis uestris.
Et assumetur ex eis maledictio omni transmigrationi
      Iuda, que est in Babylone, dicentium:
Ponat te Dominus sicut Sedeciam, et sicut Ahab,
      quos frixit rex Babylonis in igne:
   pro eo quod fecerint stultitiam in Isrel,
   et mechati sunt in uxores amicorum suorum,
   et locuti sunt uerbum in nomine meo mendaciter,
      quod non mandaui eis:
Ego sum iudex et testis, dicit Dominus.
Et ad Semeiam Neelamitem dices:
Hec dicit Dominus exercituum, Deus Isrel:
Pro eo quod misisti in nomine tuo libros ad omnem
      populum, qui est in Ierusalem,
   et ad Sophoniam filium Maasie sacerdotem,
   et ad uniuersos sacerdotes, dicens:
 Dominus dedit te sacerdotem pro Ioiade sacerdote,
   ut sis dux in domo Domini super omnem uirum
      arreptitium et prophetantem,
   ut mittas eum in neruum et in carcerem:
Et nunc quare non increpasti Ieremiam Anathothiten, qui prophetat uobis?
   Quia super hoc misit ad nos, in Babylonem, dicens:
Longum est:
   edificate domos, et habitate:
   et plantate hortos,
   et comedite fructum eorum.
Legit ergo Sophonias sacerdos librum istum in auribus Ieremie prophete.
Et factum est uerbum Domini ad Ieremiam, dicens:
Mitte ad omnem transmigrationem, dicens:
   Hec dicit Dominus ad Semeiam Neelamitem:
Pro eo quod prophetauit uobis Semeias, et ego non
      misi eum:
    et fecit uos confidere in mendacio:
   idcirco hec dicit Dominus:
Ecce ego uisitabo super Semeiam Neelamitem,
   et super semen eius:
Non erit ei uir sedens in medio populi huius,
   et non uidebit bonum, quod ego faciam populo
      meo, ait Dominus,
   quia preuaricationem locutus est aduersus Dominum.
[Cap. XXX.] Hoc uerbum, quod factum est ad Ieremiam a Domino, dicens:
Hec dicit Dominus Deus Isrel, dicens:
Scribe tibi omnia uerba, que locutus sum ad te, in
      libro.
Ecce enim dies ueniunt, dicit Dominus:
   et conuertam conuersionem populi mei [Al. in terra]
      Isrel et Iuda, ait Dominus:
   et conuertam eos ad terram, quam dedi patribus
      eorum:
   et possidebunt eam.
 Et hec uerba, que locutus est Dominus ad Isrel et
      ad Iudam:
Quoniam hec dicit Dominus:
uocem terroris audiuimus:
   formido, et non est pax.
Interrogate, et uidete si generat masculus: quare
   ergo uidi omnis uiri manum super lumbum suum,
      quasi parturientis [Al. parientis],
   et conuerse sunt uniuerse facies in auruginem?
ue! quia magna dies illa,
   nec est similis eius:
Tempusque tribulationis est Iacob,
   et ex ipso saluabitur.
Et erit in die illa, ait Dominus exercituum.
   conteram iugum eius de collo tuo, et uincula eius
      disrumpam,
   et non dominabuntur ei amplius alieni:
Sed seruient Domino Deo suo,
   et Dauid regi suo, quem suscitabo eis.
 Tu ergo ne timeas, serue meus Iacob, ait Dominus,
      neque paueas, Isrel:
Quia ecce ego saluabo te de terra longinqua,
   et semen tuum de terra captiuitatis eorum:
Et reuertetur Iacob, et quiescet,
   et cunctis affluet bonis,
   et non erit quem formidet:
Quoniam tecum ego sum, ait Dominus, ut saluem te:
Faciam enim consummationem in cunctis gentibus,
      in quibus dispersi te:
   te autem non faciam in consummationem:
Sed castigabo te in iudicio,
   ut non uidearis tibi innoxius.
Quia hec dicit Dominus:
   Insanabilis fractura tua,
   pessima plaga tua.
Non est qui iudicet iudicium tuum ad alligandum:
   curationum utilitas non est tibi.
Omnes amatores qui obliti sunt tui,
   teque non querent:
 Plaga enim inimici percussi te, castigatione crudeli:
   propter multitudinem iniquitatis tue dura facta
      sunt peccata tua.
Quid clamas super contritione tua?
   insanabilis est dolor tuus:
Propter multitudinem iniquitatis tue,
   et propter dura peccata tua feci hec tibi.
Propterea omnes, qui comedunt te, deuorabuntur,
   et uniuersi hostes tui in captiuitatem ducentur:
Et qui te uastant, uastabuntur,
   cunctosque predatores tuos dabo in predam.
Obducam enim cicatricem tibi,
   et a uulneribus tuis sanabo te, dicit Dominus.
Quia eiectam uocauerunt te, Sion:
   Hec est, que non habeat requirentem.
Hec dicit Dominus:
Ecce ego conuertam conuersionem tabernaculorum
      Iacob,
    et tectis eius [Al. eorum] miserebor;
   et edificabitur ciuitas in excelso suo,
   et templum iuxta ordinem suum fundabitur.
Et egredietur de eis laus, uoxque ludentium:
   et multiplicabo eos, et non minuentur;
   et glorificabo eos, et non attenuabuntur.
Et erunt filii eius sicut a principio,
   et cetus eius coram me permanebit:
   et uisitabo aduersum omnes qui tribulant eum.
Et erit dux eius ex eo:
   et princeps de medio eius producetur:
   et applicabo eum, et accedet ad me.
Quis enim iste est, qui applicet cor suum ut appropinquet ad me, ait Dominus:
Et eritis mihi in populum,
   et ego ero uobis in Deum.
Ecce turbo Domini, furor egrediens, procella ruens,
   in capite impiorum conquiescet.
Non auertet iram indignationis Dominus, donec faciat et compleat cogitationem cordis sui:
    in nouissimo dierum intelligetis ea.
[Cap. XXXI.] In tempore illo, dicit Dominus:
   Ero Deus uniuersis cogitationibus Isrel,
   et ipsi erunt mihi in populum.
Hec dicit Dominus:
Inuenit gratiam in deserto populus, qui remanserat
      a gladio:
      uadet [Al. uadat] ad requiem suam Isrel.
Longe Dominus apparuit mihi.
Et in caritate perpetua dilexi te:
   ideo attraxi, te miserans.
Rursumque edificabo te,
   et edificaberis, uirgo Isrel:
Adhuc ornaberis tympanis tuis,
   et egredieris in choro ludentium.
Adhuc plantabis uineas in montibus Samarie:
   plantabunt [a 1Kb] plantantes,
   et donec tempus ueniat, non uindemiabunt.
Quia erit dies, in qua clamabunt custodes in monte
       Ephraim:
Surgite, et ascendamus in Sion ad Dominum Deum
      nostrum.
Quia hec dicit Dominus:
Exsultate in letitia, Iacob,
   et hinnite contra caput gentium:
   personate et canite, et dicite:
   Salua, Domine, populum tuum, reliquias Isrel.
Ecce ego adducam eos de terra aquilonis:
   et congregabo eos ab extremis terre:
   inter quos erunt cecus et claudus,
   et pregnans et pariens simul,
   cetus magnus [Al. ecclesia magna] reuertentium
      huc.
In fletu uenient,
   et in precibus deducam [Al. misericordia reducam] eos:
Et adducam eos per torrentes aquarum in uia recta,
   et non impingent in ea:
Quia factus sum Isreli pater,
    et Ephraim primogenitus meus est.
Audite uerbum Domini, gentes,
   et annuntiate insulis que procul sunt, et dicite:
Qui dispersit Isrel, congregabit eum:
   et custodiet eum sicut pastor gregem suum.
Redimet [Al. redemit] enim Dominus Iacob,
   et liberabit [Al. liberauit] eum de manu potentioris.
Et uenient, et laudabunt in monte Sion:
   et confluent ad bona Domini, super frumento, et
      uino et oleo,
   et fetu pecorum et armentorum:
Eritque anima eorum quasi hortus irriguus,
   et ultra non esurient.
Tunc letabitur uirgo in choro,
    iuuenes et senes simul:
Et conuertam luctum eorum in gaudium,
   et consolabor eos, et letificabo a dolore suo.
Et inebriabo animam sacerdotum pinguedine:
   et populus meus bonis meis adimplebitur, ait Dominus.
Hec dicit Dominus:
uox in excelso audita est lamentationis,
   fletus et luctus, Rachel plorantis filios suos,
   et nolentis [Al. noluit] consolari super eis [Al. super filiis suis], quia non sunt.
Hec dicit Dominus:
Quiescat uox tua a ploratu, et oculi tui a lacrymis:
   quia est merces operi tuo, ait Dominus.
Et reuertentur de terra inimici,
   et est [Al. erit] spes nouissimis tuis, ait Dominus,
   et reuertentur filii ad terminos suos.
Audiens audiui Ephraim transmigrantem:
Castigasti me,
   et eruditus sum, quasi iuuenculus indomitus:
 Conuerte me, et conuertar:
   quia tu Dominus Deus meus.
Postquam enim conuertisti me, egi penitentiam:
et postquam ostendisti mihi [Al. cognoui], percussi
      femur meum.
Confusus sum, et erubui,
   quoniam sustinui opprobrium adolescentie mee.
Si filius honorabilis mihi Ephraim,
   si puer delicatus:
   quia ex quo locutus sum de eo,
   adhuc recordabor [Al. add. recordans] eius.
Idcirco conturbata sunt uiscera mea super eum;
   miserans miserebor eius, ait Dominus.
Statue tibi speculam,
   pone tibi amaritudines;
Dirige cor tuum in uiam rectam,
   in qua ambulasti;
Reuertere, uirgo Isrel,
   reuertere ad ciuitates tuas istas.
 Usquequo deliciis dissolueris, filia uaga?
   quia creauit Dominus nouum super terram:
Femina circumdabit uirum.
Hec dicit Dominus exercituum Deus Isrel:
Adhuc dicet uerbum istud in terra Iuda et in urbibus
      eius,
   cum conuertero captiuitatem eorum:
Benedicat tibi Dominus, pulchritudo iustitie,
   mons sanctus:
Et habitabunt in eo Iudas et omnes ciuitates eius simul,
   agricole et minantes greges.
Quia inebriaui animam lassam,
   et omnem animam esurientem saturaui.
Ideo quasi de somno suscitatus sum [Al. expergefactus sum]:
   et uidi, et somnus meus dulcis mihi.
Ecce dies ueniunt, dicit Dominus:
   et seminabo domum Isrel et domum Iuda semine
      hominis,
    et semine iumentorum.
Et sicut uigilaui super eos ut euellerem, et demolirer, et dissiparem, et disperderem, et affligerem:
   sic uigilabo super eos ut edificem, et plantem, ait
      Dominus.
In diebus illis non dicent ultra:
   Patres comederunt uuam acerbam,
   et dentes filiorum obstupuerunt [Al. obstupescent].
Sed unusquisque in iniquitate sua morietur:
   omnis homo, qui comederit uuam acerbam, obstupescent dentes eius.
Ecce dies uenient [Al. ueniunt], dicit Dominus,
   et feriam domui Isrel et domui Iuda fedus nouum:
 Non secundum pactum, quod pepigi cum patribus
       [a 1Kb] uestris,
   in die qua apprehendi manum eorum, ut educerem eos de terra Aegypti:
Pactum, quod irritum fecerunt,
   et ego dominatus sum eorum, dicit Dominus.
Sed hoc erit pactum, quod feriam cum domo Isrel
      post dies illos, dicit Dominus:
   Dabo legem meam in uisceribus eorum,
   et in corde eorum scribam eam:
Et ero eis in Deum,
   et ipsi erunt mihi in populum.
Et non docebunt ultra uir [Al. unusquisque] proximum suum,
   et uir [Al. unusquisque] fratrem suum, dicens:
Cognoscite Dominum:
Omnes enim cognoscent me a minimo eorum usque
      ad maximum, ait Dominus:
   quia propitiabor iniquitati eorum,
   et peccati eorum non ero memor amplius.
 Hec dicit Dominus, qui dat solem in lumine diei,
   ordinem lune et stellarum in lumine noctis:
Qui turbat mare, et sonant fluctus eius.
   Dominus exercituum nomen illi.
Si defecerint leges iste coram me, dicit Dominus:
   tunc et semen Isrel deficiet,
   ut non sit gens coram me cunctis diebus.
Hec dicit Dominus:
Si measurari potuerint celi sursum,
   et inuestigari fundamenta terre deorsum:
   et ego abiiciam uniuersum semen Isrel, propter
      omnia que fecerunt, dicit Dominus.
Ecce dies ueniunt, dicit Dominus.
   et edificabitur ciuitas Domino, a turre Ananeel
      usque ad portam anguli.
Et exibit ultra norma mensure in conspectu eius super collem Gareb:
   et circuibit Goatha, et omnem uallem cadauerum
      [Al. ruinarum], et cineris,
    et uniuersam regionem mortis, usque ad torrentem Cedron,
   et usque ad angulum porte equorum orientalis,
      sanctum Domini:
   non euelletur, et non destruetur ultra in perpetuum.
[Cap. XXXII.] uerbum quod factum est ad Ieremiam a Domino, in anno decimo Sedecie regis
      Iuda:
   ipse est annus octauus decimus Nabuchodonosor:
Tunc exercitus regis Babylonis obsidebat Ierusalem;
   et Ieremias Propheta erat clausus in atrio carceris, qui erat in domo regis Iuda.
   Clauserat enim eum Sedecias rex Iuda, dicens:
   Quare uaticinaris, dicens:
Hec dicit Dominus:
Ecce ego dabo ciuitatem istam in manu regis Babylonis, et capiet eam?
Et Sedecias rex Iuda non effugiet de manu Chaldeorum:
 Sed tradetur in manu regis Babylonis:
   et loquetur os eius cum ore illius,
   et oculi eius oculos illius uidebunt.
Et in Babylonem ducet Sedeciam:
   et ibi erit, donec uisitem eum, ait Dominus.
Si autem dimicaueritis aduersum Chaldeos,
   nichil prosperum habebitis.
Et dixit Ieremias:
   Factum est uerbum Domini ad me, dicens:
Ecce Anemeel filius Sellum patruelis tuus ueniet [Al.
      uenit] ad te, dicens:
 Eme tibi agrum meum, qui est in Anathoth:
   tibi enim competit ex propinquitate ut emas [Al.
      emptio].
Et uenit ad me Anemeel filius patrui mei secundum
      uerbum Domini ad uestibulum carceris,
   et ait ad me:
Posside agrum meum, qui est in Anathoth in terra
      Beniamin:
   quia tibi competit hereditas,
et tu es propinquus ut possideas:
Intellexi autem quod uerbum Domini esset:
Et emi agrum ab Anemeel filio patrui mei, qui est
      in Anathoth:
   et appendi ei argentum septem stateres, et decem
      argenteos.
Et scripsi in libro, et signaui,
   et adhibui testes:
Et appendi argentum in statera:
   Et accepi librum possessionis signatum,
   stipulationes [b 1Kb] , et rata, et signa forinsecus.
 Et dedi librum possessionis Baruch filio Neri filii
      Maasie, in oculis Anemeel patruelis mei,
   et in oculis testium, qui scripti erant in libro emptionis,
   et in oculis omnium Iudeorum, qui sedebant in
      atrio carceris.
Et precepit Baruch coram eis dicens:
Hec dicit Dominus exercituum Deus Isrel:
Sume libros istos, librum emptionis hunc signatum,
   et librum hunc qui apertus est:
Et pone illos in uase fictili,
   ut permanere possint diebus multis.
Hec enim dicit Dominus exercituum Deus Isrel:
Adhuc possidebuntur domus,
   et agri, et uinee in terra ista.
Et oraui ad Dominum,
   postquam tradidi librum Possessionis Baruch filio
   Neri, dicens:
Heu, heu, heu, Domine Deus:
 Ecce tu fecisti celum et terram in fortitudine tua
   magna,
   et in brachio tuo extento:
Non erit tibi difficile omne uerbum:
Qui facis misericordiam in millibus,
   et reddis iniquitatem patrum in sinum filiorum
      eorum post eos:
Fortissime,
   magne,
   potens,
   Dominus exercituum nomen tibi:
Magnus consilio,
   et incomprehensibilis cogitatu:
Cuius oculi aperti sunt super omnes uias filiorum
      Adam,
   ut reddas unicuique secundum uias suas,
   et secundum fructum adinuentionum eius [Al.
      suarum].
Qui posuisti signa et portenta in terra Aegypti usque
       ad diem hanc,
   et in Isrel, et in hominibus,
   et fecisti tibi nomen sicut est dies hec.
Et eduxisti populum tuum Isrel de terra Aegypti,
      in signis, et in portentis,
   et in manu robusta, et in brachio extento.
   et in terrore magno.
Et dedisti eis terram hanc, quam iurasti patribus corum, ut dares eis
   terram fluentem lacte et melle.
Et ingressi sunt, et possederunt eam:
   et non obedierunt uoci tue,
    et in lege tua non ambulauerunt:
Omnia que mandasti eis ut facerent, non fecerunt:
   et euenerunt eis omnia mala hec.
Ecce munitiones exstructe sunt aduersum ciuitatem,
      ut capiatur:
   et urbs data est in manus Chaldeorum, qui preliantur aduersus eam a facie gladii, et famis,
      et pestilentie:
Et quecumque locutus es, acciderunt,
      ut tu ipse cernis.
Et tu dicis mihi, Domine Deus:
Eme agrum argento, et adhibe testes:
   cum urbs data sit in manus Chaldeorum?
Et factum est uerbum Domini ad Ieremiam, dicens:
Ecce ego Dominus Deus uniuerse carnis:
   numquid mihi difficile erit omne uerbum?
   Propterea hec dicit Dominus:
Ecce ego tradam ciuitatem istam in manus Chaldeorum,
    et in manus regis Babylonis,
   et capiet eam.
Et [a 14Kb] uenient Chaldei preliantes aduersus urbem
      hanc,
   et succendent eam igni, et comburent eam,
   et domos, in aquarum domatibus sacrificabant
      Baal;
   et libabant diis alienis libamina ad irritandum me.
Erant enim filii Isrel, et filii Iuda,
   iugiter facientes malum in oculis meis ab adolescentia sua.
Filii Isrel,
   qui usque nunc exacerbant me in opere manuum
      suarum, dicit Dominus.
Quia in furore et in indignatione mea facta est mihi
      ciuitas hec,
   a die qua edificauerunt eam, usque ad diem istam,
   qua auferetur [Al. aufertur] de conspectu meo.
Propter malitiam filiorum Isrel, et filiorum Iuda,
    quam fecerunt ad iracundiam me prouocantes,
   ipsi et reges eorum,
   principes eorum, et sacerdotes, et prophete
      eorum,
   uiri Iuda et habitatores Ierusalem.
Et uerterunt ad me terga et non facies:
   cum docerem eos diluculo, et erudirem,
   et nollent audire, ut acciperent disciplinam.
Et posuerunt idola sua in domo, in qua inuocatum
      est nomen meum,
   ut polluerent eam.
Et edificauerunt excelsa Baal, que sunt in ualle filii Ennom,
   ut initiarent filios suos et filias suas Moloch:
Quod non mandaui eis, nec ascendit in cor meum,
      ut facerent abominationem hanc,
   et in peccatum deducerent Iudam.
Et nunc propter ista, hec dicit Dominus Deus
      Isrel ad ciuitatem hanc,
   de qua uos dicitis quod tradetur [Al. tradatur] in
       manus regis Babylonis in gladio, et in fame, et
      in peste:
Ecce ego congregabo eos de uniuersis terris, ad
      quas eieci eos in furore meo, et in ira mea, et
      in indignatione grandi.
   et reducam eos ad locum istum,
      et habitare eos faciam confidenter.
Et erunt mihi in populum,
   et ego ero eis in Deum.
 Et dabo eis cor unum, et uiam unam,
   ut timeant me uniuersis diebus:
   et bene sit eis et filiis eorum post eos,
Et feriam eis pactum sempiternum,
   et non desinam eis benefacere:
Et timorem meum dabo in corde eorum
   ut non recedant a me.
Et letabor super eos, cum bene eis fecero,
   Et plantabo eos in terra ista in ueritate,
   in toto corde meo et in tota anima mea.
Quia hec dicit Dominus:
Sicut adduxi super populum istum omne malum hoc
      grande:
   sic adducam super eos omne bonum, quod ego
      loquar ad eos.
Et possidebuntur agri in terra ista,
   de qua uos dicitis, quod deserta sit,
   eo quod non remanserit homo et iumentum,
   et data sit in manu Chaldeorum.
Agri ementur pecunia, et scribentur in libro,
    et imprimetur signum [Al. signaculum], et testis
      adhibebitur;
   in terra Beniamin, et in circuitu Ierusalem,
in ciuitatibus Iuda,
   et in ciuitatibus montanis,
   in ciuitatibus campestribus,
   et in ciuitatibus que ad Austrum sunt:
Quia conuertam captiuitatem eorum, ait Dominus.
[Cap. XXXIII.] Et factum est uerbum Domini ad Ieremiam secundo,
   cum adhuc clausus esset in atrio carceris, dicens:
Hec dicit Dominus
   qui facturus est, et formaturus illud, et paraturus,
   Dominus nomen eius.
Clama ad me, et exaudiam te:
   et annuntiabo tibi grandia, et firma que nescis,
Quia hec dicit Dominus Deus Isrel ad domos urbis
       huius, et ad domos regis Iuda, que destructe
      sunt,
   et ad munitiones, et ad gladium uenientium, ut dimicent cum Chaldeis,
   et impleant eas cadaueribus hominum,
   quos percussi in furore meo et in indignatione mea,
   abscondens faciem meam a ciuitate hac;
   propter omnem malitiam eorum:
Ecce ego obducam eis cicatricem et sanitatem, et
      curabo eos:
   et reuelabo illis deprecationem pacis et ueritatis.
Et conuertam conuersionem Iuda, et conuersionem
      Ierusalem:
   et edificabo eos sicut a principio,
Et emundabo illos ab omni iniquitate sua, in qua
      peccauerunt mihi:
   et propitius ero cunctis iniquitatibus eorum,
   in quibus deliquerunt mihi, et spreuerunt me.
Et erit mihi in [Al. tacet in] nomen, et in gaudium,
   et in laudem, et in exsultationem cunctis gentibus
       terre,
   que audierint omnia bona, que ego facturus sum
      eis:
Et pauebunt, et turbabuntur in uniuersis bonis,
   et in omni pace, quam ego faciam eis.
Hec dicit Dominus:
Adhuc audietur in loco isto, quem uos dicitis esse
      desertum,
   eo quod non sit homo, nec iumentum,
    in ciuitatibus, Iuda et foris Ierusalem,
   que desolate sunt absque homine, et absque habitatore, et absque pecore,
   uox gaudii et uox letitie,
   uox sponsi et uox sponse,
   uox dicentium:
Confitemini Domino exercituum, quoniam bonus Dominus.
      quoniam in eternum misericordia eius:
   et portantium uota in domum Domini:
Reducam enim conuersionem terre
   sicut a principio, dicit Dominus.
Hec dicit Dominus exercituum.
Adhuc erit in loco isto deserto absque homine, et
      absque iumento,
   et in cunctis ciuitatibus eius,
   habitaculum pastorum accubantium gregum.
In ciuitatibus montuosis, et in ciuitatibus campestribus,
   et in ciuitatibus, que ad austrum sunt;
 Et in terra Beniamin, et in circuitu Ierusalem, et in
      ciuitatibus Iuda,
   adhuc transibunt greges ad manum numerantis,
      ait Dominus.
Ecce dies ueniunt, dicit Dominus:
   et suscitabo uerbum bonum, quod locutus sum ad
      domum Isrel et ad domum Iuda.
In diebus illis, et in tempore illo,
   germinare faciam Dauid germen iustitie:
   et faciet iudicium et iustitiam in terra.
In diebus illis saluabitur Iuda,
   et Ierusalem habitauit confidenter.
Et hoc est [a 1Kb] quod uocabit eam,
Dominus iustus noster.
Quia hec dicit Dominus:
Non interibit de Dauid uir,
   qui sedeat super thronum domus Isrel.
Et de Sacerdotibus et de Leuitis non interibit uir a
      facie mea,
    qui offerat holocautomata,
   et incendat sacrificium, et cedat uictimas cunctis
      diebus.
Et factum est uerbum Domini ad Ieremiam, dicens:
Hec dicit Dominus:
Si irritum fieri potest pactum meum cum die, et pactum meum cum nocte,
   ut non sit dies et nox in tempore suo:
Et pactum meum irritum esse poterit cum Dauid
      seruo meo,
   ut non sit ex eo filius qui regnet in throno eius,
   et Leuite et sacerdotes ministri mei:
Sicut enumerari non possunt stelle celi, et metiri
      arena maris:
   sic multiplicabo semen Dauid serui mei, et Leuitas
      ministros meos.
Et factum est uerbum Domini ad Ieremiam, dicens:
Numquid non uidisti quid populus hic locutus sit,
      dicens:
Due cognationes, quas elegerat Dominus, abiecte
       sunt:
   et populum meum despexerunt, eo quod non sit
      ultra gens coram eis?
Hec dicit Dominus:
Si pactum meum inter diem et noctem,
   et leges celo et terre non posui:
   equidem et semen Iacob et Dauid serui mei proiiciam,
    ut non assumam de semine eius principes seminis Abraham, et Isaac, et Iacob.
Reducam enim conuersionem eorum, et miserebor
      eis.
[Cap. XXXIu.] uerbum quod factum est ad Ieremiam a Domino,
   quando Nabuchodonosor rex Babylonis, et omnis
      exercitus eius,
   uniuersaque regna terre, que erant sub potestate
      manus eius,
   et omnes populi bellabant contra Ierusalem,
   et contra omnes urbes eius, dicens:
Hec dicit Dominus Deus Isrel:
uade, et loquere ad Sedeciam regem Iuda:
   et dices ad eum:
Hec dicit Dominus:
Ecce ego tradam ciuitatem hanc in manus regis Babylonis,
   et succendet eam igni.
Et tu non effugies de manu eius.
    sed comprehensione capieris,
   et in manu eius traderis:
Et oculi tui oculos regis Babylonis uidebunt,
   et os eius cum ore tuo loquetur,
   et Babylonem introibis.
Attamen audi uerbum Domini, Sedecia rex Iuda:
Hec dicit Dominus ad te:
Non morieris in gladio,
   sed in pace morieris:
Et secundum combustiones patrum tuorum regum
      priorum, qui fuerunt ante te,
   sic comburent te:
Et ue, Domine, plangent te:
   quia uerbum ego locutus sum, dicit Dominus.
Et locutus est Ieremias propheta ad Sedeciam regem
      Iuda uniuersa uerba hec in Ierusalem.
Et exercitus regis Babylonis pugnabat contra Ierusalem,
   et contra omnes ciuitates Iuda, que relique erant,
 Contra Lachis, et contra Azecha:
   he enim supererant de ciuitatibus Iuda, urbes
      munite.
uerbum, quod factum est ad Ieremiam a Domino,
   postquam percussit rex Sedecias fedus cum omni
      populo in Ierusalem;
Predicans, ut dimitteret unusquisque seruum suum,
   et unusquisque ancillam suam, Hebreum et Hebream, liberos.
Et nequaquam dominarentur eis,
   id est, in Iudeo et fratre suo.
Audierunt ergo omnes principes et uniuersus populus, qui inierant pactum ut [b 1Kb] dimitteret unusquisque seruum suum, et unusquisque ancillam
      suam liberos,
   et ultra non dominarentur in [Al. tacet in] eis:
Audierunt igitur, et dimiserunt:
   et conuersi sunt deinceps:
Et retraxerunt seruos et ancillas suas,
   quos dimiserant liberos,
    et subiugauerunt in famulos et in famulas.
Et factum est uerbum Domini ad Ieremiam a Domino,
      dicens:
Hec dicit Dominus Deus Isrel:
Ego percussi fedus cum patribus uestris, in die qua
      eduxi eos de terra Aegypti,
   de domo seruitutis, dicens:
Cum completi fuerint septem anni,
    dimittat unusquisque fratrem suum Hebreum, qui
      uenditus est ei,
   et seruiet tibi sex annis:
   et dimittes eum a te liberum:
Et non audierunt patres uestri me,
   nec inclinauerunt aurem suam.
Et conuersi estis uos hodie,
   et fecistis quod rectum est in oculis meis,
   ut predicaretis libertatem unusquisque ad amicum
      suum:
Et inistis pactum in conspectu meo,
   in domo, in qua inuocatum est nomen meum super
      eam.
Et reuersi estis, et commaculastis nomen meum:
   et reduxistis unusquisque seruum suum, et unusquisque ancillam suam, quos dimiseratis ut essent liberi et sue potestatis:
   et subiugastis eos ut sint uobis serui et ancille.
Propterea hec dicit Dominus:
uos non audistis me, ut predicaretis libertatem unusquisque  fratri suo, et unusquisque amico suo:
Ecce [a 1Kb] ego predico uobis libertatem, ait Dominus,
   ad gladium, et pestem, et famem:
   et dabo uos in commotionem cunctis regnis terre.
Et dabo uiros, qui preuaricantur fedus meum,
   et non obseruauerunt uerba federis,
   quibus assensi sunt in conspectu meo,
uitulum quem conciderunt in duas partes,
   et transierunt inter diuisiones eius:
Principes Iuda et principes Ierusalem,
   eunuchi et sacerdotes,
   et omnis populus terre, qui transierunt inter diuisiones uituli:
Et dabo eos in manu inimicorum suorum,
   et in manu querentium animam eorum:
Et erit morticinum eorum in escam uolatilibus celi,
   et bestiis terre.
Et Sedeciam regem Iuda, et principes eius, dabo in
      manu inimicorum suorum,
    et in manu querentium animam eorum,
   et in manu exercituum regis Babylonis, qui recesserunt a uobis.
Ecce ego precipio, dicit Dominus,
   et reducam eos in ciuitatem hanc,
   et preliabuntur aduersus eam, et capient eam, et
      incendent igni:
Et ciuitates Iuda dabo in solitudinem,
   eo quod non sit habitator.
[Cap. XXXu.] uerbum, quod factum est ad Ieremiam
      a Domino,
   in diebus Ioacim filii Iosie, regis Iuda, dicens:
uade ad domum Rechabitarum, et loquere eis;
   et introduces eos in domum Domini, in unam exedram thesaurorum,
   et dabis eis bibere uinum.
Et assumpsi Iezoniam filium Ieremie filii Absanie,
      et fratres eius,
   et omnes filios eius, uniuersam domum Rechabitarum;
 Et introduxi eos in domum Domini ad gazophylacium
      filiorum Anan, filii Iegedelie hominis Dei,
   quod erat iuxta gazophylacium principum, super
      thesaurum Maasie filii Sellum,
   qui erat custos uestibuli.
Et posui coram filiis domus Rechabitarum scyphos
      plenos uino, et calices:
   et dixi ad eos:
   Bibite uinum.
Qui responderunt:
   Non bibemus uinum:
Quia Ionadab filius Rechab, pater noster, precepit
      nobis, dicens:
Non bibetis uinum uos, et filii uestri, usque in sempiternum:
    et domum non edificabitis,
   et sementem non seretis,
   et uineas non plantabitis, nec habebitis;
Sed in tabernaculis habitabitis, cunctis diebus uestris,
   ut uiuatis diebus multis super faciem terre, in qua
      uos peregrinamini.
Obediuimus ergo uoci Ionadab filii Rechab, patris
      nostri, in omnibus que precepit nobis,
   ita ut non biberemus uinum cunctis diebus nostris
      nos,
   et mulieres nostre,
   filii, et filie nostre:
   et non edificaremus domos ad habitandum:
   et uineam, et agrum, et sementem non habuimus:
Sed habitauimus in tabernaculis,
   et obedientes fecimus [Al. fuimus] iuxta omnia,
      que precepit nobis Ionadab pater noster.
Cum autem ascendisset Nabuchodonosor rex Babylonis ad terram nostram,
Diximus:
 uenite, et ingrediamur Ierusalem a facie exercitus
      Chaldeorum, et a facie exercitus Syrie:
   et mansimus in Ierusalem.
Et factum est uerbum Domini ad Ieremiam, dicens:
Hec dicit Dominus exercituum Deus Isrel:
uade, et dic uiris Iuda,
   et habitatoribus Ierusalem:
Numquid non recipietis disciplinam, ut obediatis
      uerbis meis? dicit Dominus,
Preualuerunt sermones Ionadab filii Rechab, quos
      precepit filiis suis, ut non biberent uinum.
   et non biberunt usque ad diem hanc,
   quia obedierunt precepto patris sui:
Ego autem locutus sum ad uos, de mane consurgens
      et loquens,
   et non obedistis mihi.
Misique ad uos omnes seruos meos prophetas consurgens diluculo,
   mittensque, et dicens:
 Conuertimini unusquisque a uia sua pessima,
   et bona facite studia uestra:
Et nolite sequi deos alienos, neque colatis eos:
   et habitabitis in terra, quam dedi uobis et patribus
      uestris:
   et non inclinastis aurem uestram, neque audistis
      me.
Firmauerunt igitur filii Ionadab filii Rechab preceptum patris sui, quod preceperat eis:
   populus autem iste non obediuit mihi.
Idcirco hec dicit Dominus exercituum, Deus Isrel:
Ecce ego adducam super Iuda, et super omnes habitatores Ierusalem, uniuersam afflictionem, quam
      locutus sum aduersum eos:
   eo quod locutus sim ad illos, et non audierunt:
uocaui illos,
   et non responderunt mihi.
Domui autem Rechabitarum dixit Ieremias:
Hec dicit Dominus exercituum Deus Isrel:
 Pro eo quod obedistis precepto Ionadab patris uestri, et custodistis omnia mandata eius,
   et fecistis uniuersa, que precepit uobis:
Propterea hec dicit Dominus exercituum Deus Isrel:
Non deficiet uir de stirpe Ionadab filii Rechab,
   stans in conspectu meo cunctis diebus.
[Cap. XXXuI.] Et factum est in anno quarto Ioacim
      filii Iosie regis Iuda:
   factum est uerbum hoc ad Ieremiam a Domino,
      dicens:
Tolle uolumen libri,
   et scribes in eo omnia uerba, que locutus sum tibi
      aduersum Isrel et Iudam, et aduersum omnes
      gentes;
   a die qua locutus sum ad te,
   ex diebus Iosie usque ad diem hanc:
 Si forte, audiente domo Iuda, uniuersa mala, que
      ego cogito facere eis,
   reuertatur unusquisque a uia sua pessima:
   et propitius ero iniquitati, et peccato eorum.
uocauit ergo Ieremias Baruch filium Nerie:
   et scripsit Baruch ex ore Ieremie, omnes sermones Domini quos locutus est ad eum:
   in uolumine libri:
Et precepit Ieremias Baruch, dicens:
Ego clausus sum,
   nec ualeo ingredi domum Domini.
Ingredere ergo tu,
   et lege de uolumine, in quo scripsisti ex ore meo,
      uerba Domini,
   audiente populo in domo Domini, in die ieiunii:
Insuper et audiente uniuerso Iuda,
      qui ueniunt de ciuitatibus suis,
      leges eis:
Si forte cadat oratio eorum in conspectu Domini,
   et reuertatur unusquisque a uia sua pessima:
 Quoniam magnus furor et indignatio,
   quam locutus est Dominus aduersus populum hunc.
Et fecit Baruch filius Nerie, iuxta omnia, que preceperat ei Ieremias propheta,
   legens ex uolumine sermones Domini in domo
      Domini.
Factum est autem in anno quinto Ioacim filii Iosie
      regis Iuda, in mense nono
   predicauerunt ieiunium in conspectu Domini
      omni populo in Ierusalem,
   et uniuerse multitudini, que confluxerat de ciuitatibus Iuda in Ierusalem.
Legitque Baruch ex uolumine sermones Ieremie in
      domo Domini,
   in gazophylacio Gamarie filii Saphan scribe,
   in uestibulo superiori, in introitu porte noue domus Domini,
   audiente omni populo.
Cumque audisset Micheas filius Gamarie filii Saphan  omnes sermones Domini ex libro:
   descendit in domum regis ad gazophylacium scribe:
Et ecce ibi omnes principes sedebant:
Elisama scriba,
   et Dalaias filius Semeie,
   et Elnathan filius Achobor,
   et Gamarias filius Saphan,
   et Sedecias filius Ananie,
   et uniuersi principes.
Et nuntiauit eis Micheas omnia uerba,
   que audiuit, legente Baruch ex uolumine in auribus populi.
Miserunt itaque omnes principes ad Baruch,
   Iudi filium Nathanie, filii Selemie, filii Chusi, dicentes:
uolumen, ex quo legisti, audiente populo,
   sume in manu tua, et ueni.
Tulit ergo Baruch filius Nerie uolumen in manu sua,
   et uenit ad eos.
Et dixerunt ad eum:
    Sede,
   et lege hec in auribus nostris.
Et legit Baruch in auribus eorum.
Igitur cum audissent omnia uerba,
   obstupuerunt unusquisque ad proximum suum,
   et dixerunt ad Baruch:
Nuntiare debemus regi omnes sermones istos.
Et interrogauerunt eum dicentes:
Indica nobis quomodo scripsisti omnes sermones
      istos ex ore eius.
Dixit autem eis Baruch:
   Ex ore suo loquebatur quasi legens ad me omnes
      sermones istos:
   et ego scribebam in uolumine atramento:
Et dixerunt principes ad Baruch:
   uade, et abscondere tu et Ieremias,
   et nemo sciat ubi sitis.
Et ingressi sunt ad regem in atrium:
    porro uolumen commendauerunt in gazophylacio
      Elisame scribe:
   et nuntiauerunt, audiente rege, omnes sermones.
Misitque rex Iudi, ut sumeret uolumen:
   qui tollens illud de gazophylacio Elisame scribe,
   legit, audiente rege, et uniuersis principibus, qui
      stabant circa regem.
Rex autem sedebat in domo hyemali in mense nono:
   et posita erat coram eo arula plena prunis.
Cumque legisset Iudi tres pagellas uel quatuor,
   scidit illud scalpello scribe,
   et proiecit in ignem, qui erat super arulam, donec consumeretur omne uolumen igni, qui erat
      in arula.
Et non timuerunt, neque sciderunt uestimenta sua,
      rex et omnes serui eius:
   qui audierunt uniuersos sermones istos.
uerumtamen Elnathan, et Dalaias, et Gamarias,
      contradixerunt regi, ne combureret librum:
   et non audiuit eos.
 Et precepit rex Ieremiel filio Ammelech,
   et Saraie filio Ezriel,
   et Sclemie filio Abdeel,
   ut comprehenderent Baruch scribam, et Ieremiam
      prophetam:
Abscondit autem eos Dominus.
Et factum est uerbum Domini ad Ieremiam [Al. add.
      prophetam], postquam combusserat rex uolumen,
   et sermones quos scripserat Baruch ex ore Ieremie, dicens:
Rursum tolle uolumen aliud:
   et scribe in eo omnes sermones priores, qui erant
      in uolumine primo, quod combussit Ioacim rex
      Iuda.
   Et ad Ioacim regem Iuda dices:
Hec dicit Dominus:
Tu combussisti uolumen illud, dicens:
   Quare scripsisti in eo annuntians:
 Festinus ueniet rex Babylonis, et uastabit terram
      hanc,
   et cessare faciet ex illa hominem, et iumentum?
Propterea hec dicit Dominus contra Ioacim regem
      Iuda:
Non erit ex eo qui sedeat super solium Dauid:
   et cadauer eius proiicietur ad estum per diem,
   et ad gelu per noctem.
Et uisitabo contra eum, et contra semen eius,
   et contra seruos eius, iniquitates suas.
Et adducam super eos, et super habitatores Ierusalem, et super uiros Iuda,
   omne malum, quod locutus sum ad eos,
   et non audierunt.
Ieremias autem tulit uolumen aliud,
   et dedit illud Baruch filio Nerie scribe:
qui scripsit in eo ex ore Ieremie omnes sermones
      libri, quem combusserat Ioacim rex Iuda igni:
Et insuper additi sunt sermones multo plures,
   quam antea fuerant.
 [Cap. XXXuII.] Et regnauit rex Sedecias filius Iosie
      pro Iechonia filio Ioacim:
   quem constituit regem Nabuchodonosor rex Babylonis in terra Iuda.
Et non obediuit ipse, et serui eius, et populus terre,
      uerbis Domini,
Que locutus est in manu Ieremie prophete.
Et misit rex Sedecias Iuchal filium Selemie,
   et Sophoniam filium Maasie sacerdotem,
   ad Ieremiam prophetam, dicens:
Ora pro nobis Dominum Deum nostrum.
   Ieremias autem libere ambulabat in medio populi:
   non enim miserant eum in custodiam carceris.
Igitur exercitus Pharaonis egressus est de Aegypto:
   et audientes Chaldei, qui obsidebant Ierusalem,
      huiuscemodi nuntium,
   recesserunt ab Ierusalem.
Et factum est uerbum Domini ad Ieremiam prophetam,  dicens:
Hec dicit Dominus Deus Isrel:
Sic dicetis regi Iuda,
   qui misit uos ad me interrogandum:
Ecce exercitus Pharaonis, qui egressus est uobis in
      auxilium,
   reuertetur in terram suam in Aegyptum.
Et redient Chaldei, et bellabunt contra ciuitatem
      hanc,
   et capient eam, et incendent [Al. succedent eam]
      igni.
Hec dicit Dominus:
Nolite decipere animas uestras, dicentes:
   Euntes abibunt, et recedent a nobis Chaldei;
   quia non abibunt:
Sed et si percusseritis omnem exercitum Chaldeorum, qui preliantur aduersum uos,
   et relicti fuerint, ex eis aliqui uulnerati:
Singuli de tentorio suo consurgent,
   et incendent ciuitatem hanc igni.
 Ergo cum recessisset exercitus Chaldeorum ab Ierusalem propter exercitum Pharaonis,
   egressus est Ieremias de Ierusalem, ut iret in terram Beniamin,
   et diuiderent ibi possessionem in conspectu ciuium.
Cumque peruenisset ad Portam in Beniamin,
   erat ibi custos porte per uices, nomine Ierias,
      filius Selemie filii Ananie,
   et apprehendit Ieremiam prophetam, dicens:
Ad Chaldeorum profugis.
Et respondit Ieremias:
Falsum est,
   non fugio ad Chaldeos.
Et non audiuit eum:
   sed comprehendit Ierias Ieremiam,
   et adduxit eum ad principes.
Quam ob rem irati principes contra Ieremiam,
   cesum eum miserunt in carcerem, qui erat in domo
      Ionathan scribe:
    ipse enim prepositus erat super carcerem.
Itaque ingressus est Ieremias in domum laci et in
      ergastulum:
   sedit ibi Ieremias diebus multis.
Mittens autem rex Sedecias tulit eum:
   et interrogauit eum in domo sua abscondite, et
      dixit:
Putasne est sermo a Domino?
Et dixit Ieremias: Est;
   et ait:
In manu regis Babylonis traderis.
Et dixit Ieremias ad regem Sedeciam:
Quid peccaui tibi, et seruis tuis, et populo tuo, quia
      misisti me in domum carceris?
Ubi sunt prophete uestri, qui prophetabant uobis,
      et dicebant:
Non ueniet rex Babylonis super uos, et super terram
      hanc?
Nunc ergo audi, obsecro, domine mi rex,
ualeat deprecatio mea in conspectu tuo:
    et ne me remittas in domum Ionathan scribe, ne
      moriar ibi.
Precepit ergo rex Sedecias, ut traderetur Ieremias
      in uestibulo carceris:
   et daretur ei torta panis quotidie, excepto pulmento,
   donec consumerentur omnes panes de ciuitate:
Et mansit Ieremias in uestibulo carceris.
[Cap. XXXuIII.] Audiuit autem Saphatias filius
      Mathan, et Gedelias filius Phassur, et Iuchal
      filius Selemie, et Phassur filius Melchie,
   sermones, quos Ieremias loquebatur ad omnem
      populum, dicens:
Hec dicit Dominus:
Quicumque manserit in ciuitate hac,
    morietur gladio, et fame, et peste:
Qui autem profugerit ad Chaldeos, uiuet,
   et erit anima eius sospes et uiuens.
Hec dicit Dominus:
Tradendo tradetur ciuitas hec in manu exercitus
      regis Babylonis,
   et capiet eam.
Et dixerunt principes regi:
Rogamus, ut occidatur homo iste:
   de industria enim dissoluit manus uirorum bellantium, qui remanserunt in ciuitate hac,
   et manus uniuersi populi,
   loquens ad eos iuxta uerba hec:
Siquidem homo iste non querit pacem populo huic,
      sed malum.
Et dixit rex Sedecias:
Ecce ipse in manibus uestris est:
   nec enim fas est regem uobis quidquam negare.
Tulerunt ergo Ieremiam,
   et proiecerunt eum in lacum Melchie filii Amelech,
    qui erat in uestibulo carceris:
Et submiserunt Ieremiam [a 1Kb] in funibus:
   et in lacu non erat aqua, sed lutum:
Descendit itaque Ieremias in cenum.
Audiuit autem Abdemelech, Aethiops uir, eunuchus
      qui erat in domo regis,
   quod misissent Ieremiam in lacum:
   porro rex sedebat in porta Beniamin.
Et egressus est Abdemelech de domo regis,
   et locutus est ad regem, dicens:
Domine mi rex,
   malefecerunt uiri isti omnia quecumque perpetrarunt contra Ieremiam prophetam,
   mittentes eum in lacum,
   ut moriatur ibi fame,
   non sunt enim panes ultra in ciuitate.
Precepit itaque rex Abdemelech Aethiopi, dicens:
Tolle tecum hinc triginta uiros,
   et leua Ieremiam prophetam de lacu antequam
       moriatur.
Assumptis ergo Abdemelech secum uiris,
   ingressus est domum regis que erat sub cellario:
   et tulit inde ueteres pannos, et antiqua que computruerant,
   et submisit ea ad Ieremiam in lacum per funiculos.
Dixitque Abdemelech Aethiops ad Ieremiam:
Pone ueteres pannos,
   et hec scissa et putrida, sub cubito manuum
      tuarum, et [b 1Kb] subter funes.
Fecit ergo Ieremias sic.
Et extraxerunt Ieremiam funibus,
   et eduxerunt eum de lacu:
Mansit autem Ieremias in uestibulo carceris.
Et misit rex Sedecias,
   et tulit ad se Ieremiam prophetam ad ostium tertium, quod erat in domo Domini:
Et dixit rex ad Ieremiam:
Interrogo ego te sermonem,
   ne abscondas a me aliquid.
 Dixit autem Ieremias ad Sedeciam:
Si annuntiauero tibi, numquid non interficies me?
   et si consilium tibi dedero,
   non me audies.
Iurauit ergo rex Sedecias Ieremie clam, dicens:
uiuit Dominus, qui fecit nobis animam hanc,
   si occidero te, et si tradidero te in manu uirorum
      istorum, qui querunt animam tuam.
Et dixit Ieremias ad Sedeciam:
Hec dicit Dominus exercituum Deus Isrel:
Si profectus exieris ad principes regis Babylonis,
      uiuet anima tua,
   et ciuitas hec non succendetur igni:
   et saluus eris tu, et domus tua.
Si autem non exieris ad principes regis Babylonis,
    tradetur ciuitas hec in manus Chaldeorum,
   et succendent eam igni:
   et tu non effugies de manu eorum.
Et dixit rex Sedecias ad Ieremiam:
Sollicitus sum propter Iudeos, qui transfugerunt ad
      Chaldeos:
   ne forte tradar in manus eorum, et illudant mihi.
Respondit autem Ieremias:
Non te tradent,
   audi, queso, uocem Domini, quam ego loquor ad te,
   et bene tibi erit,
   et uiuet anima tua.
Quod si nolueris egredi:
   iste est sermo, quem ostendit mihi Dominus:
Ecce omnes mulieres, que remanserunt in domo
      regis Iuda,
   educentur ad principes regis Babylonis:
Et ipse dicent; Seduxerunt te,
   et preualuerunt aduersum te uiri pacifici tui,
   demerserunt in ceno et in lubrico pedes tuos, et
       recesserunt a te.
Et omnes uxores tue et filii tui educentur ad Chaldeos:
   et non effugies manus eorum,
   sed in manu regis Babylonis capieris:
   et ciuitatem hanc comburet igni.
Dixit ergo Sedecias ad Ieremiam:
Nullus sciat uerba hec,
   et non morieris.
Si autem audierint principes quia locutus sum tecum,
      et uenerint ad te, et dixerint tibi:
Indica nobis quid locutus sis cum rege, ne celes nos,
      et non te interficiemus;
   et quid locutus est tecum rex:
      Dices ad eos:
Prostraui ego preces meas coram rege,
   ne me reduci iuberet in domum Ionathan, et ibi
      morerer.
uenerunt ergo omnes principes ad Ieremiam,
    et interrogauerunt eum:
Et locutus est eis,
   iuxta omnia uerba que preceperat ei rex,
Et cessauerunt ab eo:
   nichil enim fuerat auditum.
Mansit uero Ieremias in uestibulo carceris usque ad
      diem quo capta est Ierusalem:
   et factum est, ut caperetur Ierusalem.
[Cap. XXXIX.] Anno nono Sedecie regis Iuda,
      mense decimo, uenit Nabuchodonosor rex Babylonis, et omnis exercitus eius ad Ierusalem,
et obsidebant eam.
Undecimo autem anno Sedecie, mense quarto,
      quinta mensis aperta est ciuitas.
Et ingressi sunt omnes principes regis Babylonis,
   et sederunt in porta media:
Neregel, Sereser, Semergarnabu, Sarsachim, Rabsares, Neregel, Sereser, Rebmag,
   et omnes reliqui principes regis Babylonis.
Cumque uidisset eos Sedecias rex Iuda, et omnes
       uiri bellatores,
      fugerunt;
Et egressi sunt nocte de ciuitate per uiam horti regis,
   et per portam, que erat inter duos muros,
   et egressi sunt ad uiam deserti.
Persecutus est autem eos exercitus Chaldeorum:
   et comprehenderunt Sedeciam in campo solitudinis Ierichuntine,
   et captum adduxerunt ad Nabuchodonosor regem
      Babylonis in Reblatha, que est in terra Emath:
Et locutus est ad eum iudicia.
Et occidit rex Babylonis filios Sedecie in Reblatha,
      in oculis eius:
   et omnes nobiles Iuda occidit rex Babylonis.
Oculos quoque Sedecie eruit:
   et uinxit eum compedibus, ut duceretur in Babylonem.
 Domum quoque regis, et domum uulgi succederunt
      Chaldei igni,
   et murum Ierusalem subuerterunt.
Et reliquias populi, que remanserunt in ciuitate, et
      perfugas, qui transfugerant ad eum;
   et superfluos uulgi, qui remanserant,
   transtulit Nabuzardam magister militum in Babylonem.
Et de plebe pauperum, qui nichil penitus habebant,
   dimisit Nabuzardan magister militum in terra Iuda:
   et dedit eis uineas et cisternas in die illa.
Preceperat autem Nabuchodonosor rex Babylonis
      de Ieremia Nabuzardan magistro militie, dicens:
Tolle illum,
   et pone super eum oculos tuos,
   nichilque ei mali facias:
   sed ut uoluerit, sic facias ei.
Misit ergo Nabuzardan princeps militie, et Nabusezban, et Rabsares, et Neregel, et Sereser, et
       Rebmag, et omnes optimates regis Babylonis,
   miserunt, et tulerunt Ieremiam de uestibulo carceris,
   et tradiderunt eum Godolie filio Ahicam filii Saphan,
   ut intraret domum, et habitaret in populo.
Ad Ieremiam autem factus fuerat sermo Domini,
   cum clausus esset in uestibulo carceris, dicens:
uade, et dic Abdemelech Aethiopi, dicens:
Hec dicit Dominus exercituum Deus Isrel:
Ecce ego inducam sermones meos super ciuitatem
      hanc in malum, et non in bonum:
   et erunt in conspectu tuo in die illa.
Et liberabo te in die illa, ait Dominus:
   et non traderis in manus uirorum, quos tu formidas,
   Sed eruens liberabo te,
   et gladio non cades:
Sed erit tibi anima tua in salutem,
   quia in me habuisti fiduciam, ait Dominus.
 [Cap. XL.] Sermo, qui factus est ad Ieremiam a Domino, postquam dimissus est a Nabuzardan magistro militie de Rama,
   quando tulit eum uinctum catenis in medio omnium, qui migrabant de Ierusalem et Iuda,
   et ducebantur in Babylonem.
Tollens ergo princeps militie Ieremiam, dixit ad eum:
Dominus Deus tuus locutus est malum hoc super locum istum:
   et adduxit, et fecit Dominus sicut locutus est:
   quia peccastis Domino, et non audistis uocem eius,
   et factus est uobis sermo hic.
Nunc ergo ecce solui te hodie de catenis,
   que sunt in manibus tuis:
Si placet tibi, ut uemas mecum in Babylonem, ueni,
   et ponam oculos meos super te;
Si autem displicet tibi uenire mecum in Babylonem,
   reside:
Ecce omnis terra in conspectu tuo est:
   quod elegeris, et quo placuerit tibi ut uadas, illuc
       perge.
Et mecum noli uenire,
   sed habita apud Godoliam filium Ahicam filii Saphan,
   quem preposuit rex Babylonis ciuitatibus Iuda.
Habita ergo cum eo in medio populi:
   uel quocumque placuerit tibi, ut uadas, uade.
Dedit quoque ei magister militie cibaria, et munuscula,
   et dimisit eum.
uenit autem Ieremias ad Godoliam filium Ahicam in
      Masphath,
   et habitauit cum eo in medio populi, qui relictus
      fuerat in terra,
Cum ergo audissent omnes principes exercitus, qui
      dispersi fuerant per regiones, ipsi et socii eorum,
   quod prefecisset rex Babylonis Godoliam filium
      Ahicam, terre,
    et quod commendasset ei uiros, et mulieres, et
      paruulos,
   et de pauperibus terre, qui non fuerant translati
      in Babylonem:
uenerunt ad Godoliam in Masphath;
   et Ismel filius Nathanie, et Iohannan et Ionathan filii Caree, et Sareas filius Thaneemeth, et
      filii Ophi, qui erant de Netophati,
   et Iezonias filius Maachati: ipsi et uiri eorum.
Et iurauit eis Godolias filius Ahicam filii Saphan,
   et comitibus eorum, dicens:
Nolite timere seruire Chaldeis,
   habitate in terra, et seruite regi Babylonis,
   et bene erit uobis.
Ecce ego habito in Masphath,
   ut respondeam precepto Chaldeorum, qui mittuntur ad nos:
uos autem colligite uindemiam, et messem, et oleum,
      et condite in uasis uestris,
   et manete in urbibus uestris quas tenetis.
 Sed et omnes Iudei, qui erant in Moab, et in filiis
      Ammon, et in Idumea, et in uniuersis regionibus,
   audito quod dedisset rex Babylonis reliquias in
      Iudea:
   et quod preposuisset super eos Godoliam filium
      Ahicam filii Saphan:
   reuersi sunt, inquam, omnes Iudei de uniuersis
      locis ad que profugerant,
   et uenerunt in terram Iuda ad Godoliam in Masphath:
   et collegerunt uinum, et messem multam nimis.
Iohannan autem filius Caree, et omnes principes
      exercitus, qui dispersi fuerant in regionibus,
   uenerunt ad Godoliam in Masphath. Et dixerunt ei:
Scito quia Baalis rex filiorum Ammon misit Ismel
      filium Nathanie percutere animam tuam.
   Et non credidit eis Godolias filius Ahicam.
Iohannan uero filius Caree dixit ad Godoliam seorsum in Masphath, loquens:
 Ibo, et percutiam Ismel filium Nathanie, nullo
      sciente,
   ne interficiat animam tuam,
   et dissipentur omnes Iudei, qui congregati sunt
      ad te,
   et peribunt reliquie Iuda,
Et ait Godolias filius Ahicam ad Iohannan filium Caree:
Noli facere uerbum hoc:
   falsum enim tu loqueris de Ismel.
[Cap. XLI.] Et factum est in mense septimo,
   uenit Ismel filius Nathanie, filii Elisama de semine regali,
   et optimates regis, et decem uiri cum eo, ad Godoliam filium Ahicam in Masphath:
   et comederunt ibi panes simul in Masphath.
Surrexit autem Ismel filius Nathanie et decem uiri
      qui erant cum eo,
   et percusserunt Godoliam filium Ahicam filii Saphan gladio,
    et interfecerunt eum, quem prefecerat rex Babylonis, terre.
Omnes quoque Iudeos, qui erant cum Godolia in
      Masphath.
   et Chaldeos, qui reperti sunt ibi,
   et uiros bellatores percussit Ismel.
Secundo autem die postquam occiderat Godoliam,
      nullo adhuc sciente,
   uenerunt uiri de Sichem, et de Silo, et de Samaria
      octoginta uiri,
   rasi barba, et scissis uestibus, et squalentes:
   et munera et thus habebant in manu,
   ut offerrent in domo Domini.
Egressus ergo Ismel filius Nathanie in occursum
      eorum de Masphath,
   incedens et plorans ibat:
   cum autem occurrisset eis,
   dixit ad eos:
uenite ad Godoliam filium Ahicam.
 Qui cum uenissent ad medium ciuitatis,
   interfecit eos Ismel filius Nathanie circa medium
      laci,
   ipse, et uiri qui erant cum eo.
Decem autem uiri reperti sunt inter eos,
   qui dixerunt ad Ismel:
Noli occidere nos:
   quia habemus thesauros in agro,
   frumenti, et hordei, et olei, et mellis.
Et cessauit,
   et non interfecit eos cum fratribus suis.
Lacus autem, in quem proiecerit Ismel omnia cadauera uirorum, quos percussit propter Godoliam,
   ipse est, quem fecit rex Asa propter Baasa regem
      Isrel:
   ipsum repleuit Ismel filius Nathanie occisis.
Et captiuas duxit Ismel omnes reliquias populi, qui
      erant in Masphath:
   filias regis, et uniuersum populum, qui remanserat
       in Masphath,
   quos commendauerat Nabuzardan princeps militie Godolie filio Ahicam.
Et cepit eos Ismel filius Nathanie,
   et abiit ut transiret ad filios Ammon.
Audiuit autem Iohannan filius Carce, et omnes principes bellatorum, qui erant cum eo, omne malum, quod fecerat Ismel filius Nathanie.
Et assumptis uniuersis uiris, profecti sunt, ut bellarent aduersum Ismel, filium Nathanie,
   et inuenerunt eum ad aquas multas,
   que sunt in Gabaon.
Cumque uidisset omnis populus, qui erat cum Ismel,
      Iohannan filium Caree, et uniuersos principes
      bellatorum, qui erant cum eo,
   letati sunt.
Et reuersus est omnis populus, quem ceperat Ismel,
      in Masphath:
   reuersusque abiit ad Iohannam filium Caree.
 Ismel autem filius Nathanie fugit cum octo uiris a
      facie Iohannan,
   et abiit ad filios Ammon.
Tulit ergo Iohannan filius Caree, et omnes principes
      bellatorum, qui erant cum eo,
   uniuersas reliquias uulgi, quas reduxerat ab
      Ismel filio Nathanie de Masphath,
   postquam percussit Godoliam filium Ahicam:
   fortes uiros ad prelium, et mulieres, et pueros.
      et eunuchos, quos reduxerat de Gabaon.
Et abierunt, et sederunt peregrinantes in Chamaam,
      que est iuxta Beth-Leem,
   ut pergerent et introirent Aegyptum a facie Chaldeorum:
Timebant enim eos,
   quia percusserat Ismel filius Nathanie Godoliam
      filium Ahicam,
   quem preposuerat rex Babylonis in terra Iuda.
[Cap. XLII.] Et accesserunt omnes principes bellatorum, et Iohannan filius Caree, et Iezonias
      filius Osaie,
   et reliquum uulgus a paruo usque ad magnum:
   Dixeruntque ad Ieremiam prophetam.
Cadat oratio nostra in conspectu tuo:
   et ora pro nobis ad Dominum Deum tuum, pro
      uniuersis reliquiis istis:
Quia derelicti sumus pauci de pluribus,
   sicut oculi tui nos intuentur;
Et annuntiet nobis Dominus Deus tuus uiam, per
      quam pergamus.
   et uerbum, quod faciamus.
Dixit autem ad eos Ieremias propheta;
Audiui:
Ecce ego oro ad Dominum Deum uestrum secundum
      uerba uestra.
Omne uerbum, quodcumque responderit mihi, indicabo uobis,
   nec celabo uos quidquam.
 Et illi dixerunt ad Ieremiam:
Sit Dominus inter nos testis ueritatis et fidei,
      si non iuxta omne uerbum, in quo miserit te
      Dominus Deus tuus ad nos, sic faciemus.
Siue bonum est, siue malum,
   uoci Domini Dei nostri, ad quem mittimus te,
      obediemus:
   ut bene sit nobis cum audierimus uocem Domini
      Dei nostri.
Cum autem completi essent decem dies,
   factum est uerbum Domini ad Ieremiam.
uocauitque Iohannan filium Caree, et omnes principes bellatorum, qui erant cum eo,
   et uniuersum populum a minimo usque ad magnum.
   Et dixit ad eos:
Hec dicit Dominus Deus Isrel, ad quem misistis me,
   ut prosternerem preces uestras in conspectu eius:
Si quiescentes manseritis in terra hac,
   edificabo uos, et non destruam,
Plantabo,
    et non euellam:
Iam enim placatus sum super malo quod feci uobis.
Nolite timere a facie regis Babylonis, quem uos pauidi formidatis:
   nolite metuere eum, dicit Dominus;
   quia uobiscum sum ego, ut saluos faciam uos, et
      eruam de manu eius.
Et dabo uobis misericordias, et miserebor uestri,
   et habitare uos faciam in terra uestra.
Si autem dixeritis uos:
   Non habitabimus in terra ista,
   nec audiemus uocem Domini Dei nostri, dicentes:
Nequaquam,
   sed ad terram Aegypti pergemus:
   ubi non uidebimus bellum,
   et clangorem tube non audiemus,
   et famem non sustinebimus,
   et ibi habitabimus.
Propter hoc nunc audite uerbum Domini, reliquie
       Iuda:
Hec dicit Dominus exercituum, Deus Isrel:
Si posueritis faciem uestram, ut ingrediamini Aegyptum,
   et intraueritis, ut ibi habitetis:
Gladius, quem uos formidatis,
   ibi comprehendet uos in terra Aegypti:
   et fames, pro qua estis solliciti,
   adherebit uobis in Aegypto,
   et ibi moriemini.
Omnesque uiri, qui posuerunt faciem suam, ut ingrediantur Aegyptum,
   et [Al. ut] habitent ibi,
   morientur gladio, et fame, et peste;
Nullus de eis remanebit,
   nec effugiet a facie mali, quod ego afferam super eos.
Quia hec dicit Dominus exercituum Deus Isrel:
Sicut conflatus est furor meus, et indignatio mea
       super habitatores Ierusalem:
   sic conflabitur indignatio mea super uos, cum ingressi fueritis Aegyptum,
   et eritis in iusiurandum,
   et in stuporem, et in maledictum, et in opprobrium:
   et nequaquam ultra uidebitis locum istum.
uerbum Domini super uos, reliquie Iuda:
Nolite intrare Aegyptum:
   scientes scietis, quia obtestatus sum uos hodie,
   quia decepistis animas uestras.
uos enim misistis me ad Dominum Deum nostrum,
      dicentes:
Ora pro nobis ad Dominum Deum nostrum,
   et iuxta omnia quecumque dixerit tibi Dominus
      Deus noster.
   Sic annuntia nobis, et faciemus.
Et annuntiaui uobis hodie, et non audistis uocem
      Domini Dei uestri,
 Super uniuersis, pro quibus misit me ad uos.
Nunc ergo scientes scietis quia gladio, fame, et
      peste moriemini in loco,
   ad quem uoluistis intrare, ut habitaretis ibi.
[Cap. XLIII.] Factum est autem, cum complesset
      Ieremias loquens ad populum uniuersos sermones Domini Dei eorum,
   pro quibus miserat eum Dominus Deus eorum ad
      illos, omnia uerba hec:
Dixit Azarias filius Osaie, et Iohannan filius Caree,
      et omnes uiri superbi,
   dicentes ad Ieremiam:
Mendacium tu loqueris:
   non misit te Dominus Deus noster, dicens:
Ne ingrediamini Aegyptum, ut habitetis illic.
Sed Baruch filius Nerie incitat te aduersum nos, ut
      tradat nos in manus Chaldeorum,
   ut interficiat nos, et traduci faciat in Babylonem.
Et non audiuit Iohannan filius Caree, et omnes principes bellatorum, et uniuersus populus, uocem
       Domini,
   ut maneret in terra Iuda.
Sed tollens Iohannan filius Caree, et uniuersi principes bellatorum, uniuersos reliquiarum Iuda,
      qui reuersi fuerant de cunctis gentibus, ad quas
      fuerant ante dispersi, ut habitarent in terra Iuda;
   uiros, et mulieres, et paruulos, et filias regis,
   et omnem animam, quam reliquerat
   Nabuzardan princeps militie cum Godolia filio
      Ahicam filii Saphan,
   et Ieremiam prophetam, et Baruch filium Nerie,
   Ingressi sunt terram Aegypti, quia non obedierunt uoci Domini:
   et uenerunt usque ad Taphnis.
Et factus est sermo Domini ad Ieremiam in Taphnis, dicens:
Sume lapides grandes in manu tua,
   et abscondes eos in crypta, que est sub muro latericio in porta domus Pharaonis in Taphnis,
    cernentibus uiris Iudeis:
Et dices ad eos:
Hec dicit Dominus exercituum Deus Isrel:
Ecce ego mittam, et assumam Nabuchodonosor regem Babylonis seruum meum:
   et ponam thronum eius super lapides istos, quos
      abscondi,
   et statuet solium suum super eos.
ueniensque percutiet terram Aegypti:
Quos in mortem,
   in mortem:
Et quos in captiuitatem,
   in captiuitatem;
Et quos in gladium,
   in gladium.
Et succedet ignem in delubris deorum Aegypti, et
      comburet ea,
   et captiuos ducet illos:
Et amicietur terra Aegypti, sicut amicitur pastor
       pallio suo:
   et egredietur inde in pace.
Et conteret statuas domus solis, que sunt in terra
      Aegypti.
   et delubra deorum Aegypti comburet igni.
[Cap. XLIu.] uerbum, quod factum est per Ieremiam ad omnes Iudeos, qui habitabant in terra
      Aegypti,
   habitantes in Magdalo, et in Taphnis, et in Memphis,
   et in terra Phatures, dicens:
Hec dicit Dominus exercituum Deus Isrel:
uos uidistis omne malum istud, quod adduxi super
      Ierusalem et super omnes urbes Iuda:
   et ecce sunt deserte hodie,
   et non est in eis habitator;
Propter malitiam, quam fecerunt, ut me ad iracundiam prouocarent,
   et irent, et [Al. ut] sacrificarent, et colerent deos
      alienos,
    quos nesciebant et illi, et uos, et patres uestri.
Et misi ad uos omnes seruos meos prophetas, de
      nocte consurgens,
   mittensque et dicens:
Nolite facere uerbum abominationis huiuscemodi,
      quam odiui.
Et non audierunt, nec inclinauerunt aurem suam,
      ut conuerterentur a malis suis,
   et non sacrificarent diis alienis.
Et conflata est indignatio mea et furor meus,
   et succensa est in ciuitatibus Iuda, et in plateis
      Ierusalem:
Et uerse sunt in solitudinem et in uastitatem,
   secundum diem hanc.
Et nunc hec dicit Dominus exercituum Deus Isrel:
Quare uos facitis malum grande  contra
      animas uestras,
   ut intereat ex uobis uir et mulier,
   paruulus et lactens de medio Iude,
    ne relinquatur uobis quidquam residuum:
Prouocantes me in operibus manuum uestrarum,
sacrificando diis alienis in terra Aegypti,
   in quam ingressi estis, ut habitetis ibi:
   et dispereatis, et sitis in maledictionem,
   et in opprobrium cunctis gentibus terre?
Numquid obliti estis mala patrum uestrorum, et mala
      regum Iuda,
   et mala uxorum eius,
   et mala uestra,
   et mala uxorum uestrarum,
   que fecerunt in terra Iuda, et in regionibus Ierusalem?
Non sunt mundati usque ad diem hanc:
   et non timuerunt,
   et non ambulauerunt in lege Domini,
   et in preceptis meis,
   que dedi coram uobis et coram patribus uestris.
Ideo hec dicit Dominus exercituum Deus Isrel.
Ecce ego ponam faciem meam in uobis in malum:
    et disperdam omnem Iudam.
Et assumam reliquias Iude, qui posuerunt facies
      suas, ut ingrederentur terram Aegypti,
   et habitarent ibi:
Et consumentur omnes in terra Aegypti:
   cadent in gladio et in fame:
   et consumentur a minimo usque ad maximum,
   in gladio et in fame morientur:
Et erunt in iusiurandum, et in miraculum, et in
      maledictionem,
   et in opprobrium.
Et uisitabo super habitatores terre Aegypti,
   sicut uisitaui super Ierusalem,
   in gladio, et fame, et in peste.
Et non erit qui effugiat, et sit residuus de reliquiis
      Iudeorum,
   qui uadunt, ut peregrinentur in terra Aegypti:
Et reuertantur in terram Iuda,
   ad quam ipsi eleuant animas suas, ut reuertantur,
      et habitent ibi:
    non reuertentur, nisi qui fugerint.
Responderunt autem Ieremie omnes uiri, scientes
      quod sacrificarent uxores eorum diis alienis,
   et uniuerse mulieres, quarum stabat multitudo
      grandis,
   et omnis populus habitantium in terra Aegypti in
      Phatures, dicentes:
Sermonem, quem locutus es ad nos in nomine Domini,
      non audiemus ex te:
   sed facientes faciemus omne uerbum quod egredietur
      de ore nostro,
   ut sacrificemus regine celi, et libemus ei libamina,
   sicut fecimus nos, et patres nostri,
   reges nostri, et principes nostri,
   in urbibus Iuda, et in plateis Ierusalem:
Et saturati sumus panibus, et bene nobis
   erat, malumque non uidimus:
 Ex eo autem tempore, quo cessauimus sacrificare
      regine celi, et libare ei libamina,
   indigemus omnibus,
   et gladio et fame consumpti sumus.
Quod si nos sacrificamus regine celi, et libamus
      ei libamina:
   numquid sine uiris nostris fecimus ei placentas,
      ad colendum eam, et libandum ei libamina?
Et dixit Ieremias ad omnem populum, aduersum uiros,
      et aduersum mulieres,
   et aduersum uniuersam plebem,
   qui responderant ei uerbum, dicens:
Numquid non sacrificium, quod sacrificastis in ciuitatibus
      Iuda, et in plateis Ierusalem,
   uos et patres uestri,
   reges uestri, et principes uestri,
   et populus terre,
   horum recordatus est Dominus,
   et ascendit super cor eius?
 Et non poterat Dominus ultra portare propter malitiam
      studiorum uestrorum,
   et propter abominationes, quas fecistis.
Et facta est terra uestra in desolationem,
   et in stuporem, et in maledictum,
   eo quod non sit habitator sicut est dies hec.
Propterea quod sacrificaueritis idolis,
   et peccaueritis Domino, et non audieritis uocem
      Domini,
   et in lege, et in preceptis, et in testimoniis eius
      non ambulaueritis:
Idcirco euenerunt uobis mala hec,
   sicut est dies hec.
Dixit autem Ieremias ad omnem populum, et ad
      uniuersas mulieres:
Audite uerbum Domini, omnis Iuda,
   qui estis in terra Aegypti:
Hec inquit Dominus exercituum Deus Isrel, dicens:
uos, et uxores uestre, locuti estis ore uestro,
   et manibus uestris implestis, dicentes:
 Faciamus uota nostra, que uouimus,
   ut sacrificemus regine celi, et libemus ei liba
      mina.
Implestis uota uestra,
   et opere perpetrastis ea.
Ideo audite uerbum Domini, omnis Iuda,
   qui habitatis in terra Aegypti:
Ecce ego iuraui in nomine meo magno, ait Dominus:
   quia nequaquam ultra nomen meum uocabitur ex
      ore omnis uiri Iudei, dicentis:
uiuit Dominus Deus, et in omni terra Aegypti.
Ecce ego uigilabo super eos in malum, et non in
      bonum:
   et consumentur omnes uiri Iuda, qui sunt in terra
      Aegypti, gladio et fame,
   donec penitus consumantur.
Et qui fugerint gladium,
   reuertemur de terra Aegypti in terram Iuda uiri
      pauci:
 Et scient omnes reliquie Iuda ingredientium terram
      Aegypti, ut habitent ibi,
   cuius sermo compleatur, meus, an illorum.
Et hoc uobis signum, ait Dominus,
   quod uisitem ego super uos in loco isto:
   ut sciatis quia uere complebuntur sermones mei
      contra uos in malum.
Hec dicit Dominus:
Ecce ego tradam Pharaonem Ephree regem Aegypti
      in manu inimicorum eius, et in manu qua rentium
      animam illius:
Sicut tradidi Sedeciam regem Iuda in manu Nabuchodonosor
      regis Babylonis inimici sui,
   et querentis animam eius.
   [Cap. XLu.] uerbum, quod locutus est Ieremias propheta
      ad Baruch filium Nerie, cum scripsisset
      uerba hec in libro de ore Ieremie,
   anno quarto Ioacim filii Iosie regis Iuda, dicens:
 Hec dicit Dominus Deus Isrel ad te, Baruch:
Dixisti:
ue mihi misero!
   quoniam addidit Dominus dolorem dolori meo:
Laboraui in gemitu meo,
   et requiem non inueni.
    [a 1Kb] Hec dices ad eum:
   Sic dicit Dominus:
Ecce quos edificaui, ego destruo:
   et quos plantaui, ego euello,
   et uniuersam terram hanc.
Et tu queris tibi grandia?
   noli querere:
Quia ecce ego adducam malum super omnem carnem,
      ait Dominus:
   et dabo tibi animam tuam in salutem,
   in omnibus locis, ad quecumque perrexeris.
[Cap. XLuI.] Quod factum est uerbum Domini ad
      Ieremiam prophetam contra gentes ad Aegyptum,
    aduersum exercitum Pharaonis Nechao regis Aegypti,
   qui erat iuxta fluuium Euphraten in Charcamis,
   quem percussit Nabuchodonosor rex Babylonis,
in quarto anno Ioacim filii Iosie regis Iuda.
Preparate scutum et clypeum,
   et procedite ad bellum.
Iungite equos, et ascendite equites:
   state in galeis,
   polite lanceas,
   induite uos loricis.
Quid igitur? uidi ipsos pauidos, et terga uertentes,
   fortes eorum cesos:
Fugerunt conciti, nec respexerunt:
   terror undique, ait Dominus.
Non fugiat uelox,
   nec saluari se putet fortis: Ad aquilonem iuxta
      flumen Euphraten uicti sunt,
   et ruerunt.
 Quis est iste, qui quasi flumen ascendit:
   et ueluti fluuiorum, intumescunt gurgites eius?
Aegyptus fluminis instar ascendet,
   et uelut flumina mouebuntur fluctus eius, et
      dicet:
Ascendens operiam terram:
   perdam ciuitatem, et habitatores eius.
Ascendite equos, et exsultate in curribus,
   et procedant fortes,
Aethiopia et Libyes tenentes scutum,
   et Lydii arripientes et iacientes sagittas.
Dies autem ille Domini Dei exercituum, dies ultionis,
   ut sumat uindictam de inimicis suis.
Deuorabit gladius, et saturabitur,
   et inebriabitur sanguine eorum:
uictima enim Domini [Al. add. Dei] exercituum in
      terra aquilonis iuxta flumen Euphraten.
Ascende in Galaad,
    et tolle resinam, uirgo filia Aegypti:
Frustra multiplicas medicamina,
   sanitas non erit tibi.
Audierunt gentes ignominiam tuam,
   et ululatus tuus repleuit terram:
Quia fortis impegit in fortem,
   et ambo pariter conciderunt.
uerbum quod locutus est Dominus ad Ieremiam prophetam,
   super eo quod uenturus esset [Al. est] Nabuchodonosor
      rex Babylonis,
   et percussurus terram Aegypti.
Annuntiate Aegypto,
   et auditum facite Magdalo,
   et resonet in Memphis,
   et in Thaphnis, dicite.
Sta, et prepara te:
    quia deuorabit gladius ea que per circuitum tuum
      sunt.
Quare computruit fortis tuus?
   non stetit: quoniam Dominus subuertit eum.
Multiplicauit ruentes,
   ceciditque uir ad proximum suum:
   et dicent:
Surge, et reuertamur ad populum nostrum,
   et ad terram natiuitatis nostre,
   a facie gladii columbe.
uocate nomen Pharao regi Aegypti,
   Tumultum adduxit tempus.
uiuo ego, inquit rex,
   Dominus exercituum nomen eius:
Quoniam sicut Thabor in montibus,
   et sicut Charmelus in mari, ueniet.
uasa transmigrationis fac tibi habitatrix filia Aegypti;
   quia Memphis in solitudinem erit, et deseretur
      inhabitabilis.
uitula elegans atque formosa Aegyptus: stimulator
       ab aquilone ueniet ei.
Mercenarii quoque eius, qui uersabantur in medio
      eius,
   quasi uituli saginati uersi sunt,
   et fugerunt simul, nec stare potuerunt;
Quia dies interfectionis eorum uenit super eos,
   tempus uisitationis eorum.
uox eius quasi eris sonabit:
   quoniam cum exercitu properabunt,
   et cum securibus uenient ei, quasi ligna cedentes.
Succiderunt saltum eius, ait Dominus,
   qui supputari non potest:
Multiplicati sunt super locustas,
   et non est eis numerus.
Confusa est filia Aegypti,
   et tradita in manu populi aquilonis.
Dixit Dominus exercituum Deus Isrel:
Ecce ego uisitabo super tumultum Alexandrie,
   et super Pharao, et super Aegyptum,
    et super deos eius,
   et super reges eius,
   et super Pharao, et super eos qui confidunt in eo.
Et dabo eos in manu querentium animam eorum,
   et in manu Nabuchodonosor regis Babylonis,
   et in manu seruorum eius:
Et post hec habitabitur sicut diebus pristinis, ait
      Dominus.
Et tu ne timeas, serue meus Iacob, et ne paueas,
      Isrel:
   quia ecce ego saluum te faciam de longinquo,
   et semen tuum de terra captiuitatis sue :
Et reuertetur Iacob, et requiescet, et prosperabitur;
   et non erit qui exterreat eum.
Et tu noli timere, serue meus Iacob, ait Dominus:
   quia tecum ego sum, quia consumam ego cunctas
      gentes, ad quas eieci te.
Te uero non consumam, sed castigabo te in iudicio,
   nec quasi innocenti parcam tibi.
 [Cap. XLuII.] Quod factum est uerbum Domini ad
      Ieremiam prophetam contra Palestinos,
   antequam percuteret Pharao Gazam:
Hec dicit Dominus:
Ecce aque ascendunt ab aquilone, et erunt quasi
      torrens inundans,
   et operient terram et plenitudinem eius, urbem et
      habitatores eius.
Clamabunt homines, et ululabunt omnes habitatores
      terre,
   ab strepitu pompe armorum, et bellatorum eius,
   a commotione quadrigarum eius,
   et multitudine rotarum illius.
Non respexerunt patres filios manibus dissolutis pro
      aduentu diei,
   in quo uastabuntur omnes Philisthim, et dissipabitur
      Tyrus et Sidon
    cum omnibus reliquis auxiliis suis.
Depopulatus est enim Dominus Palestinos, reliquias
      insule Cappadocie.
uenit caluitium super Gazam:
   conticuit Ascalon, et reliquie uallis earum:
   usquequo concideris?
O mucro Domini, usquequo non quiesces?
Ingredere in uaginam tuam,
   refrigerare, et sile.
Quomodo quiescet, cum Dominus preceperit ei aduerus
      Ascalonem, et aduersus maritimas eius
      regiones,
   ibique condixerit illi?


AD MOAB.

[Cap. XLuIII.] Hec dicit Dominus exercituum Deus
      Isrel:
ue super Nabo! quoniam uastata est, et confusa:
   capta est Cariathaim:
   confusa est fortis, et tremuit.
 Non est ultra exsultatio in Moab,
   contra Esebon cogitauerunt malum.
uenite, et disperdamus eam de gente.
   Ergo silens conticesces,
   sequeturque te gladius.
uox clamoris de Oronaim;
   uastitas, et contritio magna.
Contrita est Moab:
   annuntiate clamorem paruulis eius.
Per ascensum enim Luith plorans ascendet in fletu:
   quoniam in descensu Oronaim hostes ululatum
      contritionis audierunt;
Fugite, saluate animas uestras:
   et eritis quasi myrice in deserto.
Pro eo enim quod habuisti fiduciam in munitionibus,
      et in thesauris tuis,
   tu quoque capieris:
Et ibit Chamos in transmigrationem,
   sacerdotes eius, et principes eius simul.
 Et ueniet predo ad omnem urbem,
   et urbs nulla saluabitur:
Et peribit uallis, et dissipabuntur campestria:
   quoniam dixit Dominus:
Date florem Moab, quia florens egredietur:
   et ciuitates eius deserte erunt, et inhabitabiles.
Maledictus, [a 1Kb] qui facit opus Domini fraudulenter:
   et maledictus, qui prohibet gladium suum a sanguine.
Fertilis fuit Moab ab adolescentia sua,
   et requieuit in fecibus suis:
Nec transfusus est de uase in uas,
   et in transmigrationem non abiit:
Idcirco permansit gustus eius in eo,
   et odor eius non est immutatus.
Propterea ecce dies uenient, et dicit Dominus:
   et mittam ei ordinatores, stratores laguncularum,
      et sternent eum,
   et uasa eius exhaurient,
   et lagenas eorum collident.
 Et confundentur Moab a Chamos,
   sicut confusa est domus Isrel a Bethel, in quam
      habebat fiduciam,
Quomodo dicitis:
   Fortes sumus, et uiri robusti ad preliandum?
uastata est Moab,
   et ciuitates illius ascenderunt ,
      et electi iuuenes eius descenderunt in occisionem:
    ait rex, Dominus exercituum nomen eius.
Prope est interitus Moab, ut ueniat:
   et malum eius uelociter accurate nimis:
Consolamini eum omnes, qui estis in circuitu eius;
   et uniuersi, qui scitis nomen eius, dicite:
Quomodo confracta est uirga fortis,
   baculus gloriosus?
Descende de gloria,
   et sede in siti, habitatio filie Dibon:
Quoniam uastator Moab ascendit ad te, dissipauit
      munitiones tuas.
In uia sta, et prospice, habitatio Arer: interroga
      fugientem, et eum [Al. ei] qui euasit, die:
Quid accidit?
Confusus est Moab,
   quoniam uictus est:
   Ululate, et clamate,
   annuntiate in Arnon, quoniam uastata est Moab.
Et iudicium uenit ad terram campestrem; super Eloh,
      et super Iasa, et super Mephath, et super Dibon,
    et super Nabo,
   et super domum Deblathaim, et super Chariathaim,
      et super Beth-Gamul,
   et super Beth-Maon, et super Carioth, et super
      Bosra,
   et super omnes ciuitates terre Moab, que longe,
      et que prope sunt.
Abscissum est cornu Moab,
   et brachium eius contritum est, ait Dominus.
Inebriate eum, quoniam contra Dominum erectus
      est:
   et allidet manum Moab in uomitu suo,
   et erit in derisum etiam ipse.
Fuit enim tibi in derisum Isrel,
   quasi inter fures reperisses eum:
Propter uerba ergo tua que aduersus illum locutus es,
   captiuus duceris.
Relinquite ciuitates, et habitate in petra, habitatores
      Moab:
    et estote quasi columba nidificans in summo ore
      foraminis.
Audiuimus superbiam Moab,
   superbus est ualde;
Sublimitatem eius, et arrogantiam, et superbiam, et
      altitudinem cordis illius.
Ego scio, ait Dominus, iactantiam eius: et quod
      non sit iuxta eam uirtus eius, nec iuxta quod
      poterat conata sit facere.
Ideo super Moab eiulabo,
   et ad Moab uniuersam clamabo,
   ad uiros muri fictilis lamentantes.
De planctu Iazer plorabo tibi, uinea Sabama:
   propagines tue transierunt mare,
   usque ad mare Iazer peruenerunt:
Super messem tuam et uindemiam tuam, predo
      irruit.
Ablata est letitia et exsultatio de Charmelo et de
      terra Moab,
   et uinum de torcularibus sustuli:
    nequaquam calcator uue solitum celeuma cantabit.
De clamore Esebon usque Eleale, et Iasa, dederunt
      uocem suam,
A Segor usque ad Oronaim, [b 1Kb] uitula conternante:
   aque quoque Nemrim pessime erunt:
Et auferam de Moab, ait Dominus, offerentem in
      excelsis,
   et sacrificantem diis eius.
Propterea cor meum ad Moab quasi tibie resonabit:
    et cor meum ad uiros muri fictilis dabit sonitum
      tibiarum:
Quia plus fecit quam potuit,
   idcirco perierunt.
Omne enim caput caluitium, et omnis barba rasa
      erit:
In cunctis manibus colligatio,
   et super omne dorsum cilicium.
Super omnia tecta Moab, et in plateis eius omnis
      planctus:
   quia contriui Moab sicut uas inutile, ait Dominus.
Quomodo uicta est, et ululauerunt?
   quomodo deiecit ceruicem Moab, et confusus est?
Eritque Moab in derisum,
   et in exemplum omnibus in circuitu suo:
Hec dicit Dominus:
Ecce quasi aquila uolabit,
   et extendet alas suas ad Moab.
Capta est Carioth,
   et munitiones comprehense sunt:
 Et erit cor fortium Moab in die illa,
   sicut cor mulieris parturientis.
Et cessabit Moab esse populus:
   quoniam contra Dominum gloriatus est.
Pauor, et fouea, et laqueus super te, o habitator Moab,
   ait Dominus.
Qui fugerit a facie pauoris cadet in foueam:
   et qui conscenderit de fouea, capietur laqueo:
Adducam enim super Moab annum uisitationis eorum,
   dicit Dominus.
In umbra Esebon steterunt de [a 12Kb] laqueo fugientes:
   quia ignis egressus est de Esebon, et flamma de
      medio Seon,
   et deuorabit partem Moab, et uerticem filiorum tumultus.
ue tibi, Moab,
   periisti, popule Chamos:
Quia comprehensi sunt filii tui, et filie tue in captiuitatem.
 Et conuertam captiuitatem Moab in nouissimis diebus,
   ait Dominus.


Huc usque iudicia Moab,


AD FILIOS AMMON.

[Cap. XLIX.] Hec dicit Dominus:
Numquid filii non sunt Isrel?
   aut heres non est ei?
Cur igitur hereditate possedit Melchom, Gad:
   et populus eius in urbibus eius habitauit?
Ideo ecce dies ueniunt, dicit Dominus:
   et auditum faciam super Rabbath filiorum Ammon
      fremitum prelii,
   et erit in tumulum dissipata,
Filieque eius igni succendentur,
   et possidebit Isrel possessores suos, ait Dominus,
Ulula, Esebon,
   quoniam uastata est Ai:
Clamate, filie Rabbath,
   accingite uos ciliciis:
 Plangite et circuite per sepes:
   quoniam Melchom in transmigrationem ducetur,
   sacerdotes eius et principes eius simul.
Quid gloriaris in uallibus?
   defluxit uallis tua, filia delicata,
   que confidebas in thesauris tuis, et dicebas:
Quis ueniet ad me?
Ecce ego inducam super te terrorem, ait Dominus
      Deus exercituum, ab omnibus qui sunt in circuitu
      tuo:
   et dispergemini singuli a conspectu uestro:
   nec erit qui congreget fugientes.
Et post hec reuerti faciam captiuos filiorum Amon,
      ait Dominus.


AD IDUMAEAM.

Hec dicit Dominus exercituum.
Numquid non est ultra sapientia in Theman?
Periit consilium a filiis,
   inutilis facta est sapientia eorum.
Fugite, terga uertite, descendite in uoraginem, habitatores
      Dedan:
Quoniam perditionem Esau adduxi super eum,
   tempus uisitationis eius.
Si uindemiatores uenissent super te,
   non reliquissent recemum:
Si fures in nocte,
   rapuissent quod sufficeret sibi.
Ego uero discooperui Esau,
   reuelaui abscondita eius,
   et celari non poterit:
uastatum est semen eius, et fratres eius, et uicini eius:
   et non erit.
Relinque pupillos tuos:
    ego faciam eos uiuere:
   et uidue tue in me sperabunt.
Quia hec dicit Dominus:
Ecce quibus non erat iudicium, ut biberent calicem,
      bibentes bibent:
Et tu quasi innocens relinqueris?
   non eris innocens,
   sed bibens bibes.
Quia per memetipsum iuraui, dicit Dominus,
quod in solitudinem, et in opprobrium, et in desertum,
      et in maledictionem erit Bosra:
   et omnes ciuitates eius erunt in solitudines sempiternas.
Auditum audiui a Domino,
   et legatus ad gentes missus est:
Congregamini, et uenite contra eam, et consurgamus
      in prelium:
Ecce enim paruulum dedi te in gentibus, contemptibilem
      inter homines.
Arrogantia tua decepit te, et superbia cordis tui:
    qui habitas in cauernis petre,
   et apprehendere niteris altitudinem collis.
   Cum exaltaueris quasi aquila nidum tuum,
   inde detraham te, dicit Dominus.
Et erit Idumea deserta:
   omnis qui transibit per eam, stupebit,
   et sibilabit super omnes plagas eius.
Sicut subuersa est Sodoma, et Gomorrha, et uicine
      eius, ait Dominus:
   non habitabit ibi uir, et non incolet eam filius hominis.
Ecce quasi leo ascendet de superbia Iordanis ad pulchritudinem
      robustam:
   quia subito currere eum faciam ad illam:
   et quis erit electus, quem preponam ei?
Quis enim similis mei?
   et quis sustinebit me?
Et quis est iste pastor,
   qui resistat uultui meo?
 Propterea audite consilium Domini, quod iniit de
      Edom;
   et cogitationes eius, quas cogitauit de habitatoribus
      Theman:
Si non deiecerint eos paruuli gregis,
   nisi dissipauerint cum eis habitaculum eorum.
   A uoce ruine eorum commota est terra:
   clamor in mari Rubro auditus est uocis eius.
Ecce quasi aquila ascendet, et auolabit:
   et expandet alas suas super Bosran:
Et erit cor fortium Idumee in die illa, quasi cor mulieris
      parturientis.


AD DAMASCUM.

Confusa est Emath, et Arphad:
    quia auditum pessimum audierunt;
Turbati sunt in mari:
   pre sollicitudine quiescere non potui.
Dissoluta est Damascus uersa in fugam,
   tremor apprehendit eam:
   angustia et dolores tenuerunt eam quasi parturientem.
Quomodo dereliquerunt ciuitatem laudabilem,
   urbem letitie?
Ideo cadent iuuenes eius in plateis eius:
   et omnes uiri prelii conticescent in die illa, ait
      Dominus exercituum.
Et succendam ignem in muro Damasci,
   et [a 1Kb] deuorabit menia Benadad.


AD CEDAR, ET AD REGNA ASOR,


Que percussit Nabuchodonosor rex Babylonis.

Hec dicit Dominus:
Surgite, et ascendite ad Cedar,
   et uastate filios orientis.
 Tabernacula eorum, et greges eorum capient:
   pelles eorum, et omnia uasa eorum,
   et camelos eorum tollent sibi:
   et uocabunt super eos formidinem in circuitu,
Fugite, abite uehementer,
   in uoraginibus sedete, qui habitatis Asor, ait Dominus:
Iniit enim contra uos Nabuchodonosor rex Babylonis
      consilium,
   et cogitauit aduersum uos cogitationes.
Consurgite, et ascendite ad gentem quietam,
   et habitantem confidenter, ait Dominus:
Non ostia, nec uectes eis:
   soli habitant.
Et erunt cameli eorum in direptionem,
   et multitudo iumentorum in predam:
Et dispergam eos in omnem uentum, qui sunt attonsi
      in comam:
   et ex omni confinio eorum adducam interitum super
       eos, ait Dominus.
Et erit Asor in habitaculum draconum,
      deserta usque in eternum:
   non manebit ibi uir,
   nec incolet eam filius hominis.
Quod factum est uerbum Domini ad Ieremiam prophetam
      aduersus Elam,
   in principio regni Sedecie regis Iuda, dicens:
Hec dicit Dominus exercituum:
Ecce ego confringam arcum Elam,
   et summam fortitudinem eorum.
Et inducam super Elam quatuor uentos a quatuor
      plagis celi:
   et uentilabo eos in omnes uentos istos:
   et non erit gens, ad quam non perueniant profugi
      Elam.
Et pauere faciam Elam coram inimicis suis,
   et in conspectu querentium animam eorum:
Et adducam super eos malum, iram furoris mei, dicit
      Dominus:
    et mittam post eos gladium donec consumam eos.
Et ponam solium meum in Elam,
   et perdam inde reges et principes, ait Dominus.
In nouissimis autem diebus reuerti faciam captiuos
      Elam.
[Cap. L.] uerbum quod locutus est Dominus de Babylone,
      et de terra Chaldeorum,
   in manu Ieremie prophete.
Annuntiate in gentibus,
   et auditum facite:
Leuate signum,
   predicate, et nolite celare:
Dicite:
   Capta est Babylon,
   confusus est Bel,
    uictus est Marodach,
   confusa sunt sculptilia eius,
   superata sunt idola eorum.
Quoniam ascendit contra eam gens ab aquilone,
   que ponet terram eius in solitudinem:
Et non erit qui habitet in ea ab homine usque ad
      pecus:
   et moti sunt, et abierunt.
In diebus illis, et in tempore illo, ait Dominus:
   uenient filii Isrel, ipsi et filii Iuda simul:
Ambulantes et flentes properabunt,
   et Dominum Deum suum querent.
In Sion interrogabunt uiam,
   huc facies eorum.
uenient et apponentur ad Dominum federe sempiterno,
   quod nulla obliuione delebitur.
Grex perditus factus est populus meus:
   pastores eorum seduxerunt eos,
   feceruntque uagari in montibus:
 De monte in collem transierunt,
obliti sunt cubilis sui.
Omnes, qui inuenerunt, comederunt eos:
   et hostes eorum dixerunt: Non peccauimus:
Pro eo quod peccauerunt Domino decori iustitie,
   et exspectationi patrum eorum Domino.
Recedite de medio Babylonis,
   et de terra Chaldeorum egredimini:
   et estote quasi hedi ante greges.
Quoniam ecce ego suscito, et adducam in Babylonem
      congregationem gentium magnarum de
      terra aquilonis:
   et preparabuntur aduersus eam,
   et inde capietur:
Sagitta eius, quasi uiri fortis interfectoris,
   non reuertetur uacua,
Et erit Chaldea in predam:
   omnes uastantes eam replebuntur, ait Dominus.
Quoniam exsultatis, et magna loquimini, diripientes
       hereditatem meam:
Quoniam effusi estis sicut uitulus super herbam,
   et mugistis ut tauri.
Confusa est mater uestra nimis,
   et adequata pulueri, que genuit uos:
Ecce nouissima erit in gentibus,
   deserta, inuia, et arens.
Ab ira Domini non habitabitur,
   sed redigetur tota in solitudinem:
Omnis, qui transibit per Babylonem, stupebit,
   et sibilabit super uniuersis plagis eius.
Preparamini contra Babylonem per circuitum omnes
      qui tenditis arcum;
   debellate eam:
Non parcatis iaculis:
   quia Domino peccauit.
Clamate aduersus eam
   ubique dedit manum,
   ceciderunt fundamenta eius,
   destructi sunt muri eius,
    quoniam ultio Domini est.
Ultionem accipite de ea;
   sicut fecit, facite ei.
Disperdite satorem de Babylone,
   et tenentem falcem in tempore messis:
A facie gladii columbe unusquisque ad populum
      suum conuertetur,
   et singuli ad terram suam fugient.
Grex dispersus Isrel,
   leones eiecerunt eum:
Primus comedit eum rex Assur:
   iste nouissimus exossauit eum, Nabuchodonosor
      rex Babylonis.
Propterea hec dicit Dominus exercituum Deus
      Isrel:
 Ecce ego uisitabo regem Babylonis, et terram eius,
   sicut uisitaui regem Assur:
   et reducam Isrel ad habitaculum suum:
   et pascetur Charmelum et Basan,
   et in montem Ephraim et Galaad saturabitur anima
      eius.
In diebus illis, et in tempore illo, ait Dominus,
   queretur iniquitas Isrel, et non erit,
   et peccatum Iuda, et non inuenietur:
Quoniam propitius ero eis, quos reliquero.
Super terram dominantium ascende,
   et super habitatores eius uisita;
Dissipa, et interfice que post eos sunt, ait Dominus:
   et fac iuxta omnia que precepi tibi.
uox belli in terra,
   et contritio magna.
Quomodo confractus est et contritus malleus uniuerse
      terre?
   quomodo uersa est in desertum Babylon in gentibus.
 Illaqueaui te,
   et capta es Babylon, et nesciebas:
Inuenta es et apprehensa:
   quoniam Dominum prouocasti.
Aperuit Dominus thesaurum suum,
   et protulit uasa ire sue:
   quoniam opus est Domino Deo exercituum in terra
      Chaldeorum.
uenite ad eam ab extremis finibus,
   aperite ut exeant qui conculcent eam:
Tollite de uia lapides, et redigite in aceruos,
   et interficite eam:
   nec sit quidquam reliquum.
Dissipate uniuersos fortes eius,
   descendant in occisionem.
ue eis, quia uenit dies eorum,
   tempus uisitationis eorum.
uox fugientium, et eorum qui euaserunt de terra
      Babylonis,
    ut annuntient in Sion ultionem Domini Dei nostri,
   ultionem templi eius.
Annuntiate in Babylonem plurimis,
   omnibus qui tendunt arcum:
Consistite aduersus eam per gyrum,
   et nullus euadat:
Reddite ei secundum opus suum: iuxta
   omnia que fecit, facite illi:
   quia contra Dominum erecta est, aduersus sanctus
      Isrel.
Idcirco cadent iuuenes eius in plateis eius:
   et omnes uiri bellatores eius conticescent in die
      illa, ait Dominus.
Ecce ego ad te, superbe, dicit Dominus Deus exercituum:
   quia uenit dies tuus, tempus uisitationis tue.
Et cadet superbus, et corruet,
   et non erit qui suscitet eum:
Et succendam ignem in urbibus eius,
    et deuorabit omnia in circuitu eius.
Hec dicit Dominus exercituum:
Calumniam sustinent filii Isrel,
   et filii Iuda simul:
Omnes, qui ceperunt eos, tenent,
   nolunt dimittere eos.
Redemptor eorum fortis,
   Dominus exercituum nomen eius;
In iudicio defendet causam eorum,
   ut exterreat terram, et commoueat habitatores
      Babylonis.
 Gladius ad Chaldeos, ait Dominus,
   et ad habitatores Babylonis, et ad principes, et
      ad sapientes eius.
Gladius ad diuinos eius, qui stulti erunt:
   gladius ad fortes illius, qui timebunt:
Gladius ad equos eius, et ad currus eius,
   et ad omne uulgus, quod est in medio eius:
   et erunt quasi mulieres:
Gladius ad thesauros eius,
   qui diripientur.
Siccitas super aquas eius erit, et arescent,
   quia terra sculptilium est, et in portentis gloriantur.
Propterea habitabunt dracones cum [a 1Kb] faunis ficariis:
      et habitabunt in ea struthiones:
Et non inhabitabitur ultra usque ad sempiternum,
   nec exstruetur usque ad generationem et generationem.
Sicut subuertit Deus Sodomam et Gomorrham, et
      uicinas eius, ait Dominus:
    non habitabit ibi uir, et non incolet eam filius
      hominis:
Ecce populus uenit ab aquilone, et gens magna,
   et reges multi consurgent a finibus terre.
Arcum et scutum apprehendent:
   crudeles sunt et immisericordes:
uox eorum quasi sonabit:
   et super equos ascendent,
   sicut uir paratus ad prelium contra te, filia Babylon.
Audiuit rex Babylonis famam eorum,
   et dissolute sunt manus eius:
Angustia apprehendit eum,
   dolor quasi parturientem.
Ecce quasi leo ascendet de superbia Iordanis ad
      pulchritudinem robustam:
   quia subito currere eum faciam ad illam.
Et quis erit electus, quem preponam ei?
Quis enim similis mei? et quis sustinebit me?
   et quis est iste pastor, qui resistat uultui meo?
 Propterea audite consilium Domini, quod mente
      concepit aduersum Babylonem,
   et cogitationes eius, quas cogitauit super terram
      Chaldeorum:
Nisi detraxerint eos paruuli gregum,
   nisi dissipatum fuerit cum ipsis habitaculum eorum.
A uoce captiuitatis Babylonis commota est terra,
   et clamor inter gentes auditus est.
[Cap. LI.] Hec dicit Dominus:
   Ecce ego suscitabo super Babylonem,
   et super habitatores eius,
   qui cor suum leuauerunt contra me, quasi uentum
      pestilentem.
Et mittam in Babylonem uentilatores, et uentilabunt
      eam, et demolientur terram eius:
   quoniam uenerunt super eam undique in die afflictionis
      eius.
Non tendat qui tendit arcum suum,
   et non ascendat loricatus;
 Nolite parcere iuuenibus eius,
   interficite omnem militiam eius.
Et cadent interfecti in terra Chaldeorum,
   et uulnerati in regionibus eius.
Quoniam non fuit uiduatus Isrel et Iuda a Deo suo
      Domino exercituum:
   terra autem eorum repleta est delicto a sancto
      Isrel.
Fugite de medio Babylonis,
   et saluet unusquisque animam suam:
Nolite tacere super iniquitatem eius:
    quoniam tempus ultionis est Domino [Al. a Domino],
   uicissitudinem ipse retribuet ei.
Calix aureus Babylon in manu Domini,
   inebrians omnem terram:
De uino eius biberunt gentes,
   et ideo commote sunt.
Subito cecidit Babylon,
   et contrita est:
Ululate super eam,
   tollite resinam ad dolorem eius,
   si forte sanetur.
Curauimus Babylonem, et non est sanata:
   derelinquamus eam, et eamus unusquisque in
      terram suam:
Quoniam peruenit usque ad celos iudicium eius:
   et eleuatum est usque ad nubes.
Protulit Dominus iustitias nostras:
   uenite, et narremus in Sion opus Domini Dei nostri.
   Acuite sagittas,
    implete pharetras:
Suscitauit Dominus spiritum regum Medorum:
   et contra Babylonem mens eius ut perdat eam,
   quoniam ultio Domini est,
   ultio templi sui.
Super muros Babylonis leuate signum,
   augete custodiam:
Leuate custodes,
   preparate insidias:
Quia cogitauit Dominus,
   et fecit quecumque locutus est contra habitatores
      Babylonis.
Que habitas super aquas multas, locuples in thesauris,
   uenit finis tuus pedalis precisionis tue.
Iurauit Dominus exercituum per animam suam:
Quoniam replebo te hominibus quasi brucho,
   et super te celeuma cantabitur.
Qui fecit terram in fortitudine sua,
   preparauit orbem in sapientia sua,
    et in prudentia sua extendit celos.
Eante eo uocem,
Multiplicantur aque in celo:
Qui leuat nubes ab extremo terre,
   fulgura in pluuiam fecit:
   et produxit uentum de thesauris suis.
Stultus factus est omnis homo a scientia:
   confusus est omnis conflator in sculptili,
   quia mendax conflatio eius [Al. eorum],
   nec est spiritus in eis.
uana sunt opera, et risu digna,
   in tempore uisitationis sue peribunt.
Non sicut hec, pars Iacob:
   quia qui fecit omnia, ipse est,
   et Isrel sceptrum hereditatis eius:
   Dominus exercituum nomen eius.
Collidis tu mihi uasa belli,
   et ego collidam in te gentes,
   et disperdam in te regna:
 Et collidam in te equum et equitem eius:
   et collidam in te currum et ascensorem eius:
Et collidam in te uirum et mulierem:
   et collidam in te senem et puerum:
   et collidam in te iuuenem et uirginem:
   et collidam in te pastorem et gregem eius:
   et collidam in te agricolam et iugales eius.
Et collidam in te duces et magistratus.
Et reddam Babyloni, et cunctis habitatoribus Chaldee,
      omne malum suum quod fecerunt in Sion,
   in oculis uestris, ait Dominus.
Ecce ego ad te, mons pestifer, ait Dominus,
   qui corrumpis uniuersam terram:
Et extendam manum meam super te,
   et euoluam te de petris;
Et dabo te in montem combustionis:
   et non tollent de te lapidem in angulum, et lapidem
      in fundamenta,
    sed perditus in eternum eris, ait Dominus.
Leuate signum in terra:
   clangite buccina in gentibus,
   sanctificate super eam, gentes:
Annuntiate contra illam, regibus Ararat, Menni, et
      Aschenez:
   numerate contra eam Taphsar,
   adducite equum quasi bruchum aculeatum.
Sanctificate contra eam gentes,
   reges Medie, duces eius, et uniuersos magistratus
      eius,
   cunctamque terram potestatis eius.
Et commouebitur terra, et turbabitur:
   quia euigilabit contra Babylonem cogitatio Domini,
   ut ponat terram Babylonis desertam et inhabitabilem.
Cessauerunt fortes Babylonis a prelio,
   habitauerunt in presidiis:
De uoratum est robur eorum,
   et facti sunt quasi mulieres:
 Incensa sunt tabernacula eius,
   contriti sunt uectes eius.
Currens obuiam currenti ueniet:
   et nuntius obuius nuntianti:
Ut annuntiet regi Babylonis,
      quia capta est ciuitas eius a summo
      usque ad summum:
Et uada preoccupata sunt,
   et paludes incense sunt igni,
   et uiri bellatores conturbati sunt.
Quia hec dicit Dominus exercituum Deus Isrel:
Filia Babylonis quasi area, tempus triture eius:
   adhuc modicum, et ueniet tempus messionis eius.
Comedit me,
   deuorauit me Nabuchodonosor rex Babylonis:
Reddidit me quasi uas inane,
   absorbuit me quasi draco;
Repleuit uentrem suum teneritudine mea,
   et eiecit me.
 Iniquitas aduersum me,
   et caro mea super Babylonem, dicit habitatio
      Sion:
Et sanguis meus super habitatores Chaldee:
   dicit Ierusalem.
Propterea hec dicit Dominus:
Ecce ego iudicabo causam tuam, et ulciscar ultionem
      tuam,
   et desertum faciam mare eius,
   et siccabo uenam eius.
Et erit Babylon in tumulos,
   habitatio draconum, stupor, et sibilus, eo quod
      non sit habitator.
Simul et leones rugient,
   excutient comas ueluti catuli leonum.
In calore eorum ponam potus eorum,
   et inebriabo eos, ut sopiantur, et dormiant somnum
      sempiternum,
   et non consurgant, dicit Dominus.
 Deducam eos quasi agnos ad uictimam,
   et quasi arietes cum hedis.
Quomodo capta est Sesach,
   et comprehensa est inclyta uniuerse terre?
Quomodo facta est in stuporem Babylon inter gentes?
Ascendit super Babylonem mare,
   multitudine fluctuum eius operta est.
Facte sunt ciuitates eius in stuporem,
   terra inhabitabilis et deserta,
   terra in qua nullus habitet,
   nec transeat per eam filius hominis.
Et uisitabo super Bel in Babylone,
   et eiiciam quod absorbuerat de ore eius,
   et non confluent ad eum ultra gentes:
Siquidem et murus Babylonis corruet.
Egredimini de medio eius, populus meus:
ut saluet unusquisque animam suam ab ira furoris
      Domini.
 Et ne forte mollescat cor uestrum, et timeatis auditum,
   qui audietur in terra:
Et ueniet in anno auditio,
   et post hunc annum auditio, et iniquitas in terra,
   et dominator super dominatorem.
Propterea ecce dies ueniunt,
   et uisitabo super sculptilia Babylonis:
Et omnis terra eius confundetur,
   et uniuersi interfecti eius cadent in medio eius.
Et laudabunt super Babylonem celi et terra, et
      omnia que in eis sunt:
   quia ab aquilone uenient ei predones, ait Dominus.
Et quomodo fecit Babylon, ut caderent occisi in
      Isrel:
   sic de Babylone cadent occisi in uniuersa terra.
Qui fugistis gladium,
uenite, nolite stare:
Recordamini procul Domini,
   et Ierusalem ascendat super cor uestrum.
 Confusi sumus, quoniam audiuimus opprobrium:
   operuit ignominia facies nostras:
   quia uenerunt alieni super sanctificationem domus
      Domini.
Propterea ecce dies ueniunt, ait Dominus:
   et uisitabo super sculptilia eius,
   et in omni terra eius mugiet uulneratus:
Si ascenderit Babylon in celum, et firmauerit in
      excelso robur suum:
   a me uenient uastatores eius, ait Dominus.
uox clamoris de Babylone:
   et contritio magna de terra Chaldeorum:
Quoniam uastauit Dominus Babylonem,
   et perdidit ex ea uocem magnam:
Et sanabunt fluctus eorum quasi aque multe:
   dedit sonitum uox eorum.
Quia uenit super eam, id est, super Babylonem, predo,
   et apprehensi sunt fortes eius;
Et emarcuit arcus eorum,
    quia fortis ultor Dominus reddens retribuet.
Et inebriabo principes eius, et sapientes eius,
   et duces eius, et magistratus eius, et fortes eius:
Et dormient somnum sempiternum,
   et non expergiscentur, ait rex,
Dominus exercituum nomen eius.
Hec dicit Dominus exercituum:
Murus Babylonis ille latissimus suffossione suffodietur,
   et porte eius excelse igni comburentur,
   et labores populorum ad nichilum,
   et gentium in ignem erunt, et disperibunt.
uerbum quod precepit Ieremias propheta, Saraie
      filio Nerie filii Maasie,
   cum pergeret cum Sedecia rege in Babylonem,
   in anno [a 1Kb] quarto regni eius:
Saraias autem erat princeps prophetie:
Et scripsit Ieremias omne malum, quod uenturum
      erat super Babylonem, in libro uno:
   omnia uerba hec, que scripta sunt contra Babylonem:
 Et dixit Ieremias ad Saraiam:
Cum ueneris in Babylonem, et uideris, et legeris
      omnia uerba hec, dices:
Domine, tu locutus es contra locum istum ut disperderes
      eum:
   ne sit qui in eo habitet ab homine usque ad pecus,
      et ut sit perpetua solitudo.
Cumque compleueris legere librum istum, ligabis ad
      eum lapidem,
   et proiicies illum in medium Euphraten, et dices:
Sic submergetur Babylon,
   et non consurget a facie afflictionis, quam ego adduco
      super eam,
   et dissoluetur.


 Huc usque uerba Ieremie.

[Cap. LII.] Filius uiginti et unius anni Sedecias cum regnare cepisset: et undecim annis regnauit in Ierusalem, et nomen matris eius Amital, filia Ieremie de Lobna. Et fecit malum in oculis Domini, iuxta omnia que fecerat Ioacim. Quoniam furor Domini erat in Ierusalem et in Iuda, usquequo proiiceret eos a facie sua: et recessit Sedecias a rege Babylonis. Factum est autem in anno nono regni eius, in mense decimo, decima mensis: uenit Nabuchodonosor rex Babylonis, ipse et omnis exercitus eius, aduersus Ierusalem, et obsederunt eam, et edificauerunt contra eam munitiones in circuitu. Et fuit ciuitas obsessa usque in undecimum annum regis Sedecie. Mense autem quarto, nona mensis,  obtinuit fames ciuitatem: et non erant alimenta populo terre. Et dirupta est ciuitas, et omnes uiri bellatores eius fugerunt, exieruntque de ciuitate nocte, per uiam porte, que est inter duos muros, et ducit ad hortum regis  et abierunt per uiam, que ducit in eremum. Persecutus est autem exercitus Chaldeorum regem, et apprehenderunt Sedeciam in deserto, quod est iuxta Iericho: et omnis comitatus eius diffugit ab eo. Cumque comprehendissent regem, adduxerunt eum ad regem Babylonis in Reblatha, que est in terra Emath: et locutus est ad eum iudicia. Et iugulauit rex Babylonis filios Sedecie in oculis eius: sed et omnes principes Iuda occidit in Reblatha. Et oculos Sedecie eruit, et uinxit eum compedibus, et  adduxit eum rex Babylonis in Babylonem, et posuit eum in domo carceris usque in diem mortis eius. In mense autem quinto decima mensis, ipse est annus nonus decimus Nabuchodonosor regis Babylonis: uenit Nabuzardan princeps militie qui stabat coram rege Babylonis in Ierusalem. Et incendit domum Domini, et domum regis, et omnes domos Ierusalem, et omnem domum magnam igni combussit. Et totum murum Ierusalem per circuitum destruxit, cunctus exercitus Chaldeorum, qui erat cum magistro militie. De pauperibus autem populi, et de reliquo uulgo, quod remanserat in ciuitate, et de perfugis, qui transfugerant ad regem Babylonis, et ceteros de multitudine, transtulit Nabuzardan princeps militie. De pauperibus uero terre reliquit Nabuzardan  princeps militie in uinitores, et in [Al. tacet in] agricolas. Columnas quoque ereas, que erant in domo Domini, et bases, et mare ereum, quod erat in domo Domini, confregerunt Chaldei, et tulerunt omne es eorum in Babylonem. Et lebetes, et creagras, et psalteria, et phialas, et mortariola, et omnia uasa erea, que in ministerio fuerant, tulerunt: et hydrias, et thymiamateria, et urceos, et pelues, et candelabra, et mortaria, et cyathos: quotquot aurea, aurea, et quotquot argentea, argentea, tulit magister militie: columnas duas, et mare unum, et uitulos duodecim ereos, qui erant sub basibus,  quas fecerat rex Salomon in domo Domini: non erat pondus eris omnium uasorum horum. De columnis autem, decem et octo cubiti altitudinis erant in columna una, et funiculus duodecim cubitorum circumibat eam: porro grossitudo eius quatuor digitorum, et intrinsecus caua erat. Et capitella super utramque erea: altitudo capitelli unius quinque cubitorum: et retiacula, et malogranata super coronam in circuitu, omnia erea. Similiter columne secunde, et malogranata. Et fuerunt malogranata nonaginta sex dependentia: et omnia malogranata centum retiaculis circumdabantur. Et tulit magister militie Saraim sacerdotem primum, et Sophoniam sacerdotem secundum, et tres custodes uestibuli. Et de ciuitate tulit eunuchum unum, qui erat prepositus super  uiros bellatores: et septem uiros de his, qui uidebant faciem regis, qui inuenti sunt in ciuitate, et scribam principem militum, qui probabat tyrones: et sexaginta uiros de populo terre, qui inuenti sunt in medio ciuitatis. Tulit autem eos Nabuzardan magister militie, et duxit eos ad regem Babylonis in Reblatha. Et percussit eos rex Babylonis, et interfecit  eos in Reblatha in terra Emath: et translatus est Iuda de terra sua. Iste est populus, quem transtulit Nabuchodonosor: In anno septimo, Iudeos tria millia et uiginti tres: In anno octauodecimo Nabuchodonosor, de Ierusalem animas octingentas triginta duas. In anno uigesimo tertio Nabuchodonosor, transtulit Nabuzardan magister militie animas Iudeorum septingentas quadraginta quinque. Omnes ergo anime, quatuor millia sexcente. Et factum est in trigesimo septimo anno transmigrationis Ioiachim regis Iuda, duodecimo mense, uigesima quinta mensis, eleuauit Euilmerodach rex Babylonis ipso anno regni sui, caput Ioiachim regis Iuda, et eduxit eum de domo carceris. Et locutus est cum eo bona, et posuit thronum eius super thronos regum, qui erant  post se in Babylone. Et mutauit uestimenta carceris eius, et comedebat panem coram eo semper [a 1Kb] cunctis diebus uite sue. Et cibaria eius, cibaria perpetua dabantur ei a rege Babylonis, statuta per singulos dies, usque ad diem mortis sue, cunctis diebus uite eius.



[a 3Kb] INCIPIUNT CINOTH, ID EST, LAMENTATIONES IEREMIAE PROPHETAE.


[Aleph.] Quomodo sedet sola ciuitas plena populo:
   facta est quasi uidua domina gentium:
   princeps prouinciarum facta est sub tributo.
 Plorans plorauit in nocte, et lacryme eius in maxillis
      eius:
   non est qui consoletur eam ex omnibus caris eius;
    omnes amici eius spreuerunt eam, et facti sunt ei
      inimici.
[Gimel.] Migrauit Iuda propter afflictionem et multitudinem
      seruitutis:
   habitauit inter gentes, nec inuenit requiem:
   omnes persecutores eius apprehenderunt eam
      inter angustias.
[Daleth.] uie Sion lugent, eo quod non sint qui ueniant
      ad solemnitatem:
   omnes porte eius destructe: sacerdotes eius gementes:
   uirgines eius squalide, et ipsa oppressa amaritudine.
[He.] Facti sunt hostes eius in capite, inimici eius
      locupletati sunt:
   quia Dominus locutus est super eam propter multitudinem
      iniquitatum eius:
   paruuli eius ducti sunt in captiuitatem ante faciem
      tribulantis.
[uau.] Et egressus est a filia Sion omnis decor eius:
    facti sunt principes eius uelut arietes non inuenientes
      pascua:
   et abierunt absque fortitudine ante faciem subsequentis.
[Zain.] Recordata est Ierusalem dierum afflictionis
      sue, et preuaricationis omnium desiderabilium
      suorum, que habuerat a diebus antiquis,
   cum caderet populus eius in manu hostili, et non
      esset auxiliator:
   uiderunt eam hostes, et deriserunt sabbata eius.
[Heth.] Peccatum peccauit Ierusalem, propterea instabilis
      facta est,
   omnes, qui glorificabant eam, spreuerunt illam,
      quia uiderunt ignominiam eius:
   ipsa autem gemens et conuersa retrorsum.
[Teth.] Sordes eius in pedibus eius, nec recordata
      est finis sui:
   deposita est uehementer, non habens consolatorem:
    uide, Domine, afflictionem meam, quoniam erectus
      est mimicus.
[Iod.] Manum suam misit hostis ad omnia desiderabilia
      eius:
   quia uidit gentes ingressas sanctuarium suum,
   de quibus preceperas, ne intrarent in Ecclesiam
      tuam.
[Chaph.] Omnis populus eius gemens, et querens
      panem:
   dederunt pretiosa queque pro cibo ad refocillandam
      animam.
   uide, Domine, et considera, quoniam facta sum
      uilis.
[Lamed.] O uos omnes, qui transitis per uiam,
   attendite, et uidete si est dolor sicut dolor meus:
   quoniam uindemiauit me, ut locutus est Dominus
      in die ire furoris sui.
[Mem.] De excelso misit ignem in ossibus meis, et
      erudiuit me:
    expandit rete pedibus meis, conuertit me retrorsum:
   posuit me desolatam, tota die merore confectam.
[Nun.] uigilauit iugum iniquitatum mearum.
   in manu eius conuolute sunt, et imposite collo
      meo: infirmata est uirtus mea:
   dedit me Dominus in manu, de qua non potero
      surgere.
[Samech.] Abstulit omnes magnificos meos Dominus
      de medio mei:
   uocauit aduersum me tempus, ut contereret electos
      meos:
   torcular calcauit Dominus uirgini filie Iuda.
[Ain.] Idcirco ego plorans, et oculus meus deducens
      aquas:
   quia longe factus est a me consolator, conuertens
      animam meam:
   facti sunt filii mei perditi, quoniam inualuit inimicus.
 [Phe.] Expandit Sion manus suas, non est qui consoletur
      eam:
   mandauit Dominus aduersum Iacob in circuitu
      eius hostes eius:
   facta est Ierusalem quasi polluta menstruis inter eos.
[Sade.] Iustus est Dominus, quia os eius ad iracundiam
      prouocaui.
   Audite, obsecro, uniuersi populi, et uidete dolorem
      meum:
   uirgines mee et iuuenes mei abierunt in captiuitatem.
[Coph.] uocaui amicos meos, et ipsi deceperunt me:
   sacerdotes mei et senes mei in urbe consumpti
      sunt:
   quia quesierunt cibum sibi, ut refocillarent animam
   suam.
[Res.] uide, Domine, quoniam tribulor, conturbatus
      est uenter meus:
   subuersum est cor meum in memetipsa,
   quoniam amaritudine plena sum.
    foris interficit gladius, et domi mors similis est.
[Sin.] Audierunt quia ingemisco ego, et non est qui
      consoletur me;
   omnes inimici mei audierunt malum meum, letati
      sunt, quoniam tu fecisti:
   adduxisti diem consolationis, et fient similes mei.
[Thau.] Ingrediatur omne malum eorum coram te:
   et uindemia eos, sicut uindemiasti me propter
      omnes iniquitates meas:
   multi enim gemitus mei, et cor meum merens.
[Cap. II. Aleph.] Quomodo obtexit caligine in furore
      suo Dominus filiam Sion:
   proiecit de celo in terram inclytam Isrel,
   et non est recordatus scabelli pedum suorum in
      die furoris sui.
[Beth.] Precipitauit Dominus, nec pepercit, omnia
      speciosa Iacob:
   destruxit in furore suo munitiones uirginis Iuda,
   et deiecit in terram: polluit regnum, et principes
       eius.
[Gimel.] Confregit in ira furoris sui omne cornu
      Isrel:
   auertit retrorsum dexteram suam a facie inimici:
   et succendit in Iacob quasi ignem flamme deuorantis
      in gyro.
[Daleth.] Tetendit arcum suum quasi inimicus, firmauit
      dexteram suam quasi hostis:
   et occidit omne quod pulchrum erat uisu in tabernaculo
      filie Sion,
   effudit quasi ignem indignationem suam.
[He.] Factus est Dominus uelut inimicus:
   precipitauit Isrel, precipitauit omnia menia
      eius:
   dissipauit munitiones eius, et repleuit in filia Iuda
      humiliatum et humiliatam.
[uau.] Et dissipauit quasi hortum tentorium suum,
      demolitus est tabernaculum suum:
   obliuioni tradidit Dominus in Sion festiuitatem
       et sabbatum;
   et opprobrio, in indignatione furoris sui, regem
      et sacerdotem.
[Zain.] Repulit Dominus altare suum, maledixit sanctificationi
      sue:
   tradidit in manu inimici muros turrium eius:
   uocem dederunt in domo Domini sicut in die solemni.
[Heth.] Cogitauit Dominus dissipare murum filie
      Sion:
   tetendit funiculum suum, et non auertit manum
      suum a perditione:
   luxitque antemurale, et murus pariter dissipatus
      est.
[Theth.] Defixe sunt in terra porte eius:
   perdidit, et contriuit uectes eius: regem eius et
      principes eius in gentibus:
   non est lex, et prophete eius non inuenerunt uisionem
      a Domino.
 [Iod.] Sederunt in terra, conticuerunt senes filie
      Sion:
   consperserunt cinere capita sua, accincti sunt ciliciis,
   abiecerunt in terram capita sua uirgines Ierusalem.
[Chaph.] Defecerunt pre lacrymis oculi mei, conturbata
      sunt uiscera mea:
   effusum est in terra iecur meum super contritione
      filii populi mei,
   cum deficeret paruulus et lactens in plateis oppidi.
[Lamed.] Matribus suis dixerunt: Ubi est triticum et
      uinum?
   cum deficerent quasi uulnerati in plateis ciuitatis:
   cum exhalarent animas suas in sinu matrum suarum.
[Mem.] Cui comparabo te? uel cui assimilabo te, filia
      Ierusalem?
   cui exequabo te, et consolabor te, uirgo filia
       Sion?
   magna est enim uelut mare contritio tua: quis
      medebitur tui?
[Nun.] Prophete tui uiderunt tibi falsa, et stulta,
   nec aperiebant iniquitatem tuam, ut te ad penitentiam
      prouocarent:
   uiderunt autem tibi assumptiones falsas, et eiectiones.
[Samech.] Plauserunt super te manibus omnes transeuntes
      per uiam:
   Sibilauerunt, et mouerunt caput suum super filiam
      Ierusalem.
   Heccine est urbs, dicentes, perfecti decoris, gaudium
      uniuerse terre?
[Phe [a 2Kb] ] Aperuerunt super te os suum omnes inimici
      tui:
   sibilauerunt, et fremuerunt dentibus, et dixerunt:
      Deuorabimus:
   en ista est dies, quam exspectabamus, inuenimus,
       uidimus.
[Ain.] Fecit Dominus que cogitauit, compleuit sermonem
      suum, quem preceperat a diebus antiquis;
   destruxit, et non pepercit, et letificauit super te
      inimicum,
   et exaltauit cornu hostium tuorum.
[Sade.] Clamauit cor eorum ad Dominum super muros
      filie Sion:
   Deduc quasi torrentem lacrymas, per diem et noctem:
   non des requiem tibi, neque taceat pupilla oculi
      tui.
[Coph.] Consurge, lauda in nocte, in principio uigiliarum:
   effunde sicut aquam cor tuum ante conspectum
      Domini:
   leua ad eum manus tuas pro anima paruulorum
      tuorum, qui defecerunt in fame in capite omnium
       compitorum.
[Res.] uide, Domine, et considera quem uindemiaueris
      ita:
   ergone comedent mulieres fructum, suum paruulos
      ad mensuram palme?
   si occiditur in sanctuario Domini sacerdos, et
      propheta?
 [Sin.] Iacuerunt in terra foris puer et senex:
   uirgines mee, et iuuenes mei ceciderunt in gladio:
   interfecisti in die furoris tui: percussisti, nec
      misertus es.
[Thau.] uocasti quasi ad diem solemnem, qui terrerent
      me de circuitu,
   et non fuit in die furoris Domini qui effugeret, et
      relinqueretur,
   quos educaui, et enutriui, inimicus meus consumpsit
      eos.
[Cap. III. Aleph.] Ego uir uidens paupertatem meam
      in uirga indignationis eius.
Me minauit, et adduxit in tenebras, et non in lucem.
Tantum in me uertit, et conuertit manum suam tota
      die.
[Beth.] uetustam fecit pellem meam, et carnem
      meam, contriuit ossa mea.
Aedificauit in gyro meo, et circumdedit me felle et
      labore.
 In tenebrosis collocauit me, quasi mortuos sempiternos.
[Gimel.] Circumedificauit aduersum me, ut non
      egrediar: aggrauauit compedem meum,
Sed et cum clamauero, et rogauero, exclusit orationem
      meam.
Conclusit uias meas lapidibus quadris, semitas
      meas subuertit.
[Daleth.] Ursus insidians factus est mihi: leo in absconditis.
Semitas meas subuertit, et confregit me: posuit me
      desolatam.
Tetendit arcum suum, et posuit me quasi signum
      ad sagittam.
[He.] Misit in renibus meis filias pharetre sue.
Factus sum in derisum omni populo meo, canticum
      eorum tota die.
Repleuit me amaritudinibus, inebriauit me absynthio.
 [uau.] Et fregit ad numerum dentes meos, cibauit
      me cinere.
Et repulsa est a pace anima mea, oblitus sum bonorum.
Et dixi: Periit finis meus, et spes mea a Domino.
[Zain.] Recordare paupertatis, et transgressionis
      mee, absynthii, et fellis.
Memoria memor ero, et tabescet in me anima mea.
Hec recolens in corde meo, ideo sperabo.
[Heth.] Misericordie Domini quia non sumus consumpti:
      quia non defecerunt miserationes eius.
Noui diluculo, multa est fides tua.
Pars mea Dominus, dixit anima mea: propterea
      exspectabo eum.
[Teth.] Bonus est Dominus sperantibus in eum,
      anime querenti illum.
Bonum est prestolari cum silentio salutare Dei.
Bonum est uiro, cum portauerit iugum ab adolescentia
      sua.
 [Iod.] Sedebit solitarius, et tacebit: quia leuauit
      super se.
Ponet in puluere os suum, si forte sit spes.
Dabit percutienti se maxillam, saturabitur opprobriis.
[Chaph.] Quia non repellet in sempiternum Dominus.
 Quia si abiecit, et miserebitur secundum multitudinem
      misericordiarum suarum.
Non enim humiliauit ex corde suo, et abiecit filios
      hominum.
[Lamed.] Ut contereret sub pedibus suis omnes uinctos
      terre.
Ut declinaret iudicium uiri in conspectu uultus Altissimi.
Ut peruerteret hominem in iudicio suo, Dominus
      ignorauit.
[Mem.] Quis est iste, qui dixit ut fieret, Domino
      non iubente?
Ex ore Altissimi non egredientur nec mala nec
      bona?
Quid murmurauit homo uiuens, uir pro peccatis suis?
[Nun.] Scrutemur uias nostras, et queramus, et
      reuertamur ad Dominum.
Leuemus corda nostra cum manibus ad Dominum
      in celos.
Nos inique egimus, et ad iracundiam prouocauimus:
       idcirco tu inexorabilis es.
[Samech.] Operuisti in furore, et percussisti nos:
      occidisti, nec pepercisti.
Opposuisti nubem tibi, ne transeat oratio.
Eradicationem, et abiectionem posuisti me in medio
      populorum.
[Phe.] Aperuerunt super nos os suum omnes inimici.
Formido et laqueus facta est nobis uaticinatio, et
      contritio.
Diuisiones aquarum deduxit oculus meus, in contritione
      filie populi mei.
[Ain.] Oculus meus afflictus est, nec tacuit, eo quod
      non esset requies.
Donec respiceret et uideret Dominus de celis.
Oculus meus depredatus est animam meam in cunctis
      filiabus urbis mee.
[Sade.] uenatione ceperunt me quasi auem inimici
      mei gratis.
 Lapsa est in lacum uita mea, et posuerunt lapidem
      super me.
Inundauerunt aque super caput meum: dixi:
      Perii.
[Coph.] Inuocaui nomen tuum, Domine, de lacu nouissimo.
uocem meam audisti: ne auertas aurem tuam a
      singultu meo, et clamoribus.
Appropinquasti in die, quando inuocaui te: dixisti:
      ne timeas.
[Res.] Iudicasti, Domine, causam anime mee, redemptor
      uite mee.
uidisti, Domine, iniquitatem eorum aduersum me:
      iudica iudicium meum.
uidisti omnem furorem, uniuersas cogitationes eorum
      aduersum me.
[Sin.] Audisti opprobrium eorum, Domine, omnes
      cogitationes eorum aduersum me.
Labia insurgentium mihi, et meditationes eorum
      aduersum me tota die.
 Sessionem eorum, et resurrectionem eorum, uide,
      ego sum psalmus eorum.
[Thau.] Reddes eis uicem, Domine, iuxta opera manuum
      suarum.
Dabis eis scutum cordis [a 1Kb] laborem tuum.
Persequeris in furore, et conteres eos sub celis,
      Domine.
[Cap. Iu. Aleph.] Quomodo obscuratum est aurum,
      mutatus est color optimus,
   dispersi sunt lapides sanctuarii in capite omnium
      platearum?
[Beth.] Filii Sion inclyti, et amicti auro primo:
   quomodo reputati sunt in uasa testea,
    opus manuum figuli?
[Gimel.] Sed et lamie nudauerunt mammam,
   lactauerunt catulos suos:
   filia populi mei crudelis, quasi struthio in deserto.
[Daleth.] Adhesit lingua lactentis ad palatum eius
      in siti:
   paruuli petierunt panem,
   et non erat qui frangeret eis.
Qui uescebantur uoluptuose, interierunt in uiis:
   qui nutriebantur in croceis,
   amplexati sunt stercora.
[uau.] Et maior effecta est iniquitas filie populi
   mei, peccato Sodomorum, que subuersa est in
      momento,
   et non ceperunt in ea manus.
[Zain.] Candidiores Nazarei eius niue, nitidiores
      lacte,
   rubicundiores ebore antiquo,
   sapphiro pulchriores.
 [Heth.] Denigrata est super carbones facies eorum,
      et non sunt cogniti in plateis:
   adhesit cutis eorum ossibus:
   aruit, et facta est quasi lignum.
[Teth.] Melius fuit occisis gladio, quam interfectis
      fame:
   quoniam isti extabuerunt consumpti
   a sterilitate terre.
[Iod.] Manus mulierum misericordium coxerunt filios
      suos:
   facti sunt cibus earum,
   in contritione filie populi mei.
[Chaph] Compleuit Dominus furorem suum,
   effudit iram indignationis sue:
   et succendit ignem in Sion, et deuorauit fundamenta
      eius.
[Lamed.] Non crediderunt reges terre,
   et uniuersi habitatores orbis,
   quoniam ingrederetur hostis et inimicus per portas
       Ierusalem.
[Mem.] Propter peccata prophetarum eius,
   et iniquitates sacerdotum eius,
   qui effuderunt in medio eius sanguinem iustorum.
[Nun.] Errauerunt ceci in plateis,
   polluti sunt in sanguine:
   cumque non possent, tenuerunt lacinias suas.
[Samech.] Recedite, polluti, clamauerunt eis: recedite,
      abite, nolite tangere:
   iurgati quippe sunt,
   et commoti dixerunt inter gentes: Non addet
      ultra ut habitet in eis.
[Phe.] Facies Domini diuisit eos, non addet ut respiciat
      eos:
   facies sacerdotum non erubuerunt,
   neque senum miserti sunt.
[Ain.] Cum adhuc subsisteremus, defecerunt oculi
      nostri ad auxilium nostrum uanum,
   cum respiceremus attenti ad gentem,
   que saluare non poterat.
 [Sade.] Lubricauerunt uestigia nostra in itinere platearum
      nostrarum,
   appropinquauit finis noster;
   completi sunt dies nostri, quia uenit finis noster.
[Coph.] uelociores fuerunt persecutores nostri
      aquilis celi:
   super montes persecuti sunt nos,
   in deserto insidiati sunt nobis.
[Res.] Spiritus oris nostri Christus Dominus
   captus est in peccatis nostris:
   cui diximus: In umbra tua uiuemus in gentibus.
[Sin.] Gaude, et letare, filia Edom, que habitas in
      terra Hus:
    ad te quoque perueniet calix.
   inebriaberis, atque nudaberis.
[Thau.] Completa est iniquitas tua, filia Sion, non
   addet ultra ut transmigret te:
   uisitauit iniquitatem tuam, filia Edom,
   discooperuit peccata tua.


INCIPIT [a 3Kb] ORATIO IEREMIAE PROPHETAE.

[Cap. u.] Recordare, Domine, quid acciderit
   nobis, intuere, et respice opprobrium nostrum.
Hereditas nostra uersa est ad alienos, domus nostre
      ad extraneos.
Pupilli facti sumus absque patre, matres nostre
      quasi uidue.
Aquam nostram pecunia bibimus: ligna nostra pretio
      comparauimus.
 Ceruicibus nostris minabamur, lassis non dabatur
      requies.
Aegypto dedimus manum, et Assyriis ut saturaremur
      pane.
Patres nostri peccauerunt, et non sunt, et nos iniquitates
      eorum portauimus.
Serui dominati sunt nostri: non fuit qui redimeret
      de manu eorum.
 In animabus nostris afferebamus panem nobis, a
      facie gladii in deserto.
Pellis nostra, quasi clibanus exusta est a facie tempestatum
      famis.
Mulieres in Sion humiliauerunt, et uirgines in ciuitatibus
      Iuda.
Principes manu suspensi sunt: facies senum non
      erubuerunt.
Adolescentibus impudice abusi sunt, et pueri in
      ligno corruerunt.
Senes de portis defecerunt, iuuenes de choro psallentium.
Defecit gaudium cordis nostri: uersus est in luctum
      chorus noster.
Cecidit corona capitis nostri: ue nobis, quia peccauimus.
Propterea mestum factum est cor nostrum, ideo
      contenebrati sunt oculi nostri.
Propter montem Sion, quia disperiit, uulpes ambulauerunt
      in eo.
 Tu autem, Domine, in eternum permanebis, solium
      tuum in generationem et generationem:
Quare in perpetuum obliuisceris nostri? derelinques
      nos in longitudine dierum?
Conuerte nos, Domine, ad te, et conuertemur: innoua
      dies nostros, sicut a principio.
Sed proiiciens repulisti nos, iratus es contra nos
      uehementer [b 1Kb] .


 Explicit Ieremias propheta.





[LIBER EZECHIELIS.]



PRAEFATIO HIERONYMI IN EZECHIELEM.

 Ezechiel propheta cum Ioachin rege Iuda captiuus ductus est in Babylonem: ibique iis qui cum eo capti [Al. captiui] fuerant, prophetauit, penitentibus quod ad Ieremie uaticinium se ultro aduersariis tradidissent, et uiderent adhuc urbem Ierosolymam [a 1Kb] stare, quam ille casuram esse predixerat. Trigesimo autem etatis sue [b 1Kb] anno, et captiuitatis quinto, exorsus est ad concaptiuos loqui. Et eodem tempore, licet posterior, hic in Chaldea, Ieremias in Iudea  prophetauerunt. Sermo eius nec satis disertus, nec admodum rusticus est: sed ex utroque medie temperatus. Sacerdos et ipse, sicut et Ieremias: principia uoluminis et finem magnis habens obscuritatibus inuoluta. Sed et uulgata eius editio non multum distat ab Hebraico. Unde satis miror quid cause exstiterit, ut si eosdem in uniuersis libris habemus interpretes, in aliis eadem, in aliis diuersa transtulerint. Legite igitur et hunc iuxta translationem nostram;  quia per cola scriptus et commata, manifestiorem legentibus sensum tribuit. Si autem amici mei et hunc subsannauerint, dicite eis quod nemo eos compellat  ut [a 13Kb] scribant. Sed uereor, ne illud eis eueniat quod Grece significantius dicitur, ut uocentur [b 133Kb] , id est, manducantes sannas.



INCIPIT LIBER EZECHIELIS PROPHETAE.


 [Cap. I.] Et factum est in tricesimo anno, in quarto, in quinta mensis, cum essem in medio captiuorum iuxta fluuium Chobar, aperti sunt celi, et uidi uisiones Dei.
In quinta mensis,
   ipse est annus quintus transmigrationis regis Ioachin,
Factum est uerbum Domini ad Ezechielem filium
      Buzi sacerdotem in terra Chaldeorum, iuxta
      flumen Chobar:
   et facta est super eum ibi manus Domini.
Et uidi, et ecce uentus turbinis ueniebat ab aquilone;
   et nubes magna, et ignis inuoluens, et splendor in
      circuitu eius:
Et de medio eius quasi species electri, id est, de
      medio ignis:
Et [a 1Kb] in medio eius similitudo quatuor animalium:
   et hic aspectus eorum, similitudo hominis in eis.
Et quatuor facies uni,
   et quatuor penne uni.
 Et pedes eorum pedes recti,
    et planta pedis eorum quasi planta pedis uituli,
   et scintille quasi aspectus eris candentis.
Et manus hominis sub pennis eorum in quatuor partibus:
   et facies et pennas per quatuor partes habebant.
Iuncteque erant penne eorum alterius ad alterum.
Non reuertebantur cum incederent:
   sed unumquodque ante faciem suam gradiebatur.
Similitudo autem uultus eorum:
   facies hominis, et facies leonis a dextris ipsorum
      quatuor;
   facies autem bouis, a sinistris ipsorum quatuor,
   et facies aquile [Al. add. desuper] ipsorum quatuor.
Et facies eorum, et penne eorum extente desuper:
   due penne singulorum iungebantur,
   et due tegebant corpora eorum:
   et unumquodque coram facie sua ambulabat [Al.
      gradiebatur]:
Ubi erat impetus spiritus, illud gradiebantur,
    nec reuertebantur cum ambularent.
 Et similitudo animalium, aspectus eorum quasi carbonum ignis ardentium,
   et quasi aspectus lampadarum.
Hec erat uisio discurrens in medio animalium,
   splendor ignis,
   et de igne fulgur egrediens.
Et animalia ibant et reuertebantur,
   in similitudinem fulguris coruscantis.
Cumque aspicerem animalia,
   apparuit rota una super terram iuxta animalia,
   habens [At. habentia] quatuor facies.
Et aspectus rotarum, et opus earum,
   quasi uisio maris:
Et una similitudo ipsarum quatuor:
   et aspectus earum et opera,
   quasi sit rota in medio rote.
Per quatuor partes earum euntes ibant,
   et non reuertebantur cum ambularent.
Statura quoque erat rotis,
   et altitudo, et horribilis aspectus:
    et totum corpus plenum oculis in circuitu ipsarum
      quatuor.
Cumque ambularent animalia,
   ambulabant pariter et rote iuxta ea:
Et cum eleuarentur animalia de terra, eleuabantur
      simul et rote.
Quocumque ibat spiritus,
   illuc eunte spiritu, et rote pariter leuabantur,
      sequentes eum.
Spiritus enim uite
   erat in rotis.
Cum euntibus ibant, et cum stantibus stabant:
   et cum eleuatis a terra, pariter eleuabantur et rote, sequentes ea:
   quia spiritus uite erat in rotis.
Et similitudo super capita [Al. caput] animalium firmamenti,
   quasi aspectus crystalli horribilis,
   et extensi super capita eorum desuper.
 Sub firmamento autem penne eorum recte alterius
      ad alterum:
   unumquodque duabus alis uelabat corpus suum,
   et alterum similiter uelabatur.
Et audiebam sonum alarum, quasi sonum aquarum
      multarum,
   quasi sonum sublimis Dei:
Cum ambularent, quasi sonus erat multitudinis
   ut sonus castrorum.
Cumque starent,
   demittebantur penne eorum.
Nam cum fieret uox supra firmamentum, quod erat
      super caput eorum,
   stabant, et submittebant alas suas.
Et super firmamentum, quod erat imminens capiti
      eorum,
   quasi aspectus lapidis sapphiri similitudo throni:
   et super similitudinem throni,
   similitudo quasi aspectus hominis desuper.
Et uidi quasi speciem electri,
    uelut aspectum ignis, intrinsecus eius per circuitum:
A lumbis eius et desuper,
   et a lumbis eius usque deorsum,
uidi quasi speciem ignis splendentis in circuitu:
   uelut aspectum arcus cum fuerit in nube in die
      pluuie.
Hic erat aspectus splendoris per gyrum.
[Cap. II.] Hec uisio similitudinis glorie Domini,
   et uidi, et cecidi in faciem meam,
   et audi uocem loquentis.
Et dixit ad me:
Fili hominis,
   sta super pedes tuos, et loquar tecum [Al. tibi].
Et ingressus est in me spiritus postquam locutus
    est mihi,
   et statuit me supra pedes meos:
   et audiui loquentem ad me, et dicentem:
Fili hominis,
   mitto ego te ad filios Isrel, ad gentes apostatrices, que recesserunt a me:
   ipsi et patres eorum preuaricati sunt pactum
      meum usque ad diem hanc.
Et filii dura facie, et indomabili corde sunt, ad quos
      ego mitto te:
   et dices ad eos:
Hec dicit Dominus Deus.
Si forte uel ipsi audiant, et si forte quiescant,
   quoniam domus exasperans est:
   et scient quia propheta fuerit in medio eorum.
Tu ergo, fili hominis, ne timeas eos,
   neque sermones eorum metuas:
Quoniam increduli et subuersores sunt tecum,
   et cum scorpionibus habitas.
uerba eorum ne timeas,
    et uultus eorum ne formides,
   quia domus exasperans est.
Loqueris ergo uerba mea ad eos, si forte audiant,
      et quiescant:
   quoniam irritatores sunt.
Tu autem, fili hominis, audi quecumque loquor
      ad te,
   et noli esse exasperans, sicut domus exasperatrix
      est:
Aperi os tuum et comede quecumque ego do
   tibi.
Et uidi, et ecce manus missa ad me, in qua erat inuolutus liber:
   et expandit illum coram me, qui erat scriptus intus et foris:
   et scripte erant in eo lamentationes, et carmen,
      et ue.
[Cap. III.] Et dixit ad me:
Fili hominis,
    quodcumque inueneris, comede:
Comede uolumen istud,
et uadens loquere ad filios Isrel.
Et aperui os meum,
   et cibauit me uolumine illo:
Et dixit ad me:
Fili hominis,
   uenter tuus comedet,
   et uiscera tua complebuntur uolumine isto, quod
      ego do tibi.
Et comedi illud:
   et factum est in ore meo sicut mel dulce.
Et dixit ad me:
Fili hominis,
   uade [a 1Kb] ad domum Isrel,
   et loqueris uerba mea ad eos.
Non enim ad populum profundi sermonis et ignote
      [Al. difficilis] lingue tu mitteris, ad domum
      Isrel:
   neque ad populos multos profundi sermonis et
       ignote lingue, quorum [Al. et ignoti sermonis,
      quorum] non possis audire sermones;
Et si ad illos mittereris,
   ipsi audirent te.
Domus autem Isrel nolunt audire te:
   quoniam nolunt audire me.
Omnis quippe domus Isrel attrita fronte est, et
      duro corde.
Ecce dedi faciem tuam ualentiorem faciebus eorum,
   et frontem tuam duriorem frontibus eorum.
Ut adamantem, et ut silicem dedi faciem tuam:
Ne timeas eos, neque metuas a facie eorum:
   quia domus exasperans est.
Et dixit ad me:
 Fili hominis,
   omnes sermones meos, quos loquor ad te, assume
      in corde tuo,
   et auribus tuis audi:
Et uade, ingredere ad transmigrationem, ad filios
      populi tui,
   et loqueris ad eos, et dices eis:
Hec dicit Dominus Deus:
   si forte audiant, et quiescant.
Et assumpsit me spiritus.
   et audiui post me uocem commotionis magne:
   Benedicta gloria Domini de loco suo:
Et uocem alarum animalium percutientium alteram
      ad alteram,
   et uocem rotarum sequentium animalia,
   et uocem commotionis magne.
Spiritus quoque leuauit me, et assumpsit me:
   et abii amarus in indignatione spiritus mei:
Manus enim Domini erat mecum,
   confortans me,
 Et ueni ad transmigrationem, aceruum nouarum frugum,
      ad eos qui habitabant iuxta Chobar,
   et sedi ubi illi sedebant:
   et mansi ibi septem diebus merens in medio eorum.
Cum autem pertransissent septem dies,
   factum est uerbum Domini ad me, dicens:
Fili hominis,
   speculatorem dedi te domui Isrel:
   et audies de ore meo uerbum,
   et annuntiabis eis ex me:
Si dicente me ad impium: Morte morieris,
   non annuntiaueris ei, neque locutus fueris ut
      auertatur a uia sua impia, et uiuat:
Ipse impius in iniquitate sua morietur,
   sanguinem autem eius de manu tua requiram.
Si autem tu annuntiaueris impio,
   et ille non fuerit conuersus ab impietate [Al. iniquitate]
      sua, et a uia sua impia:
 Ipse quidem in iniquitate sua morietur,
   tu autem animam tuam liberasti.
Sed et si conuersus iustus a iustitia sua fecerit iniquitatem:
   ponam offendiculum coram eo,
   ipse morietur, quia non annuntiasti ei:
In peccato suo morietur, et non erunt in memoria
      iustitie eius, quas fecit:
   sanguinem uero eius de manu tua requiram.
Si autem tu annuntiaueris iusto, ut non peccet iustus,
   et ille non peccauerit:
uiuens uiuet, quia annuntiasti ei,
   et tu animam tuam liberasti.
Et facta est [a 1Kb] super me manus Domini,
   et dixit ad me:
Surgens egredere in campum,
   et ibi loquar tecum.
Et surgens egressus sum in campum:
   et ecce ibi gloria Domini stabat
    quasi gloria, quam uidi iuxta fluuium Chobar:
   et cecidi in faciem meam.
Et ingressus est in me spiritus, et statuit me super pedes
      meos:
   et locutus est mihi, et dixit ad me:
Ingredere, et includere in medio domus tue.
Et tu, fili hominis,
   ecce data sunt super te uincula, et ligabunt te
      in eis:
   et non egredieris in [Al. de] medio eorum.
Et linguam tuam adherere faciam palato tuo, et eris
      mutus,
   nec quasi uir obiurgans [b 1Kb] :
   quia domus exasperans est.
 Cum autem locutus fuero tibi, aperiam os tuum, et
      dices ad eos:
Hec dicit Dominus Deus:
Qui audit, audiat:
   et qui quiescit, quiescat:
   quia domus exasperans est.
[Cap. Iu.] Et tu, fili hominis,
   sume tibi laterem, et pones eum coram te:
   et describes in eo ciuitatem Ierusalem.
Et ordinabis aduersus eam obsidionem,
   et edificabis munitiones, et comportabis aggerem,
   et dabis contra eam castra,
   et pones arietes in gyro.
Et tu, sume tibi sartaginem ferream,
   et pones eam in murum ferreum inter te et inter
      ciuitatem:
Et obfirmabis faciem tuam ad eam,
   et erit in obsidionem, et circumdabis eam:
   signum est domui Isrel.
Et tu dormies super latus tuum sinistrum,
    et pones iniquitates domus Isrel super eo,
   numero dierum quibus dormies super illud,
   et assumes iniquitatem eorum.
Ego autem dedi tibi annos iniquitatis eorum,
   numero dierum trecentos et nonaginta dies:
   et portabis iniquitatem domus Isrel.
Et cum compleueris hec,
   dormies super latus tuum dexterum secundo:
   et assumes iniquitatem domus Iuda quadraginta
      diebus.
Diem pro anno,
   diem, inquam, pro anno dedi tibi.
Et ad obsidionem Ierusalem conuertes faciem tuam,
   et brachium tuum erit extentum [Al. exertum]:
   et prophetabis aduersus eam.
Ecce circumdedi te uinculis:
   et non te conuertes a latere tuo in latus aliud,
   donec compleas dies obsidionis tue.
Et tu sume tibi frumentum, et hordeum,
    et fabam, et lentem, et milium, et uiciam:
Et mittes ea in uas unum,
   et facies tibi panes numero dierum quibus dormies super latus tuum:
   trecentis et nonaginta diebus comedes illud.
Cibus autem tuus quo uesceris, erit in pondere uiginti stateres in die:
   a tempore usque ad tempus comedes illud.
Et aquam in mensura bibes, sextam partem hin:
   a tempore usque ad tempus bibes illud.
Et quasi subcinericium hordeaceum comedes illud:
   et stercore, quod egreditur de homine [Al. humane],
   operies illud in oculis eorum.
Et dixit Dominus:
Sic comedent filii Isrel panem suum pollutum inter
      gentes,
   ad quas eiiciam eos.
Et dixi: A a a, Domine Deus,
   ecce anima mea non est polluta;
    et morticinum, et laceratum a bestiis non comedi
      ab infantia mea usque nunc,
   et non est ingressa in os meum omnis caro immunda.
Et dixit ad me:
Ecce dedi tibi fimum bonum pro stercoribus humanis:
   et facies panem tuum in eo.
Et dixit ad me:
Fili hominis:
Ecce ego conteram baculum panis in Ierusalem:
   Et comedent panem in pondere, et in sollicitudine:
   Et quam in mensura, et in angustia bibent:
 Ut, deficientibus pane et aqua, corruat unusquisque
      ad fratrem suum:
   et contabescant in iniquitatibus suis.
[Cap. u.] Et tu, fili hominis, sume tibi gladium acutum,
      radentem pilos:
et assumes eum, et duces per caput tuum, et per
      barbam tuam.
Et assumes tibi stateram ponderis,
   et diuides eos.
Tertiam partem igni combures in medio ciuitatis,
   iuxta completionem dierum obsidionis [Al. conclusionis]:
Et assumens tertiam partem concides gladio in circuitu
      eius:
   tertiam uero aliam disperges in uentum,
   et gladium nudabo post eos.
Et sumes inde paruum numerum:
   et ligabis eos in summitate pallii tui.
Et ex eis rursum tolles, et proiicies [Al. add. eos] in
      medio ignis, et combures eos igni [Al. tac.  igni]:
   et ex eo egredietur ignis in omnem domum Isrel,
Hec dicit Dominus Deus:
Ista est Ierusalem, in medio gentium posui eam,
   et in circuitu eius terras;
Et contempsit iudicia mea,
   ut plus esset impia quam gentes;
   et precepta mea,
   ultra quam terre que in circuitu eius sunt.
Iudicia enim mea proiecerunt,
   et in preceptis meis non ambulauerunt:
Idcirco hec dicit Dominus Deus:
Quia superastis gentes, que in circuitu uestro sunt:
   et in preceptis meis non ambulastis, et iudicia
      mea non fecistis,
   et iuxta iudicia gentium, que in circuitu uestro
      sunt, non estis operati;
Ideo hec dicit Dominus Deus:
Ecce ego ad te,
    et ipse ego faciam in medio tui iudicia in oculis
      gentium.
Et faciam in te quod non feci, et quibus similia ultra
      non faciam,
   propter omnes abominationes tuas.
Ideo patres comedent filios in medio tui, et filii comedent
      patres suos,
   et faciam in te iudicia,
   et uentilabo uniuersas reliquias tuas in omnem
      uentum.
Idcirco uiuo ego,
   dicit Dominus Deus:
Nisi pro eo quod sanctum meum uiolasti in omnibus
      offensionibus tuis, et in omnibus abominationibus
      tuis:
   ego quoque confringam [Al. add. te], et non parcet
      oculus meus, et non miserebor.
Tertia tui pars peste morietur,
   et fame consumetur in medio tui:
Et tertia pars tui in gladio cadet in circuitu tuo:
    tertiam uero partem tuam in omnem uentum dispergam,
   et gladium euaginabo post eos.
Et complebo furorem meum;
   et requiescere faciam indignationem meam in eis,
      et consolabor:
Et scient quia ego Dominus locutus sum in zelo meo,
   cum impleuero indignationem meam in eis.
Et dabo te in desertum et in opprobrium gentibus,
      que in circuitu tuo sunt,
    in conspectu omnis pretereuntis.
Et eris opprobrium, et blasphemia,
   exemplum, et stupor in gentibus que in circuitu
      tuo sunt,
   cum fecero in te iudicia in furore, et in indignatione,
      et in increpationibus ire.
Ego Dominus locutus sum:
Quando [a 1Kb] misero sagittas famis pessimas in eos [Al. tac. in eos],
   que erunt mortifere,
   et quas mittam ut disperdam uos:
Et famem congregabo super uos,
   et conteram uobis [Al. tac. uobis] baculum panis.
Et immittam in uos famem,
   et bestias pessimas usque ad internecionem:
Et pestilentia et sanguis transibunt per te,
   et gladium inducam super te.
Ego Dominus locutus sum.
[Cap. uI.] Et factus est sermo Domini ad me dicens:
Fili hominis, pone faciem tuam ad montes Isrel,
    et prophetabis ad eos, et dices:
Montes Isrel, audite uerbum Domini Dei.
Hec dicit Dominus Deus montibus, et collibus,
   rupibus, et uallibus:
Ecce ego inducam super uos gladium,
   et disperdam excelsa uestra;
Et demoliar aras uestras,
   et confringentur simulacra uestra:
   et deiiciam interfectos uestros ante idola uestra.
Et dabo cadauera filiorum Isrel ante faciem simulacrorum
      uestrorum:
   et dispergam ossa uestra circum aras uestras,
   in omnibus habitationibus uestris.
Urbes deserte erunt,
   et excelsa demolientur, et dissipabuntur:
Et interibunt are uestre, et confringentur:
   et cessabunt idola uestra,
   et conterentur delubra uestra,
   et delebuntur opera uestra.
 Et cadet interfectus in medio uestri:
   et scietis quoniam ego Dominus.
Et relinquam in uobis eos, qui fugerint gladium in
      gentibus,
   cum dispersero uos in terris.
Et recordabuntur mei liberati uestri in gentibus, ad
      quas captiui ducti sunt:
   quia contriui cor eorum fornicans, et recedens a
      me;
   et oculos eorum fornicantes post idola sua:
Et displicebunt sibimet super malis que fecerant in
      uniuersis abominationibus suis.
Et scient, quia ego Dominus non frustra locutus sum,
   ut facerem eis malum hoc,
Hec dicit Dominus Deus:
Percute manum tuam [Al. manu tua],
   et allide pedem tuum, et dic:
Heu [b 1Kb] , ad omnes abominationes malorum domus
      Isrel.
    quia [Al. qui] gladio, fame et peste ruituri sunt.
Qui longe est, peste morietur:
   qui autem prope, gladio corruet:
Et qui relictus fuerit, et obsessus [Al. circumdatus]
      fame morietur;
   et complebo indignationem meam in eis.
Et scietis quia ego Dominus,
   cum fuerint interfecti uestri in medio idolorum
      uestrorum,
   in circuitu ararum uestrarum,
   in omni colle excelso:
    et in cunctis summitatibus montium,
   et subtus omne lignum nemorosum,
   et subtus uniuersam quercum frondosam,
    [a 1Kb] locum ubi accenderunt thura redolentia uniuersis
      idolis suis.
Et extendam manum meam super eos:
   et faciam terram desolatam et destitutam,
   a deserto Deblatha,
   in omnibus habitationibus eorum:
   et scient quia ego Dominus.
[Cap. uII.] Et factus est sermo Domini ad me dicens:
Et tu, fili hominis,
Hec dicit Dominus Deus terre Isrel:
Finis uenit,
   uenit finis super quatuor plagas [Al. alas] terre.
Nunc finis super te,
   et emittam furorem meum in te
Et iudicabo te iuxta uias tuas:
   et ponam contra te omnes abominationes tuas.
 Et non parcet oculus meus super te, et non miserebor:
   sed uias tuas ponam super te,
   et abominationes tue in medio tui erunt:
   et scietis quia ego Dominus.
Hec dicit Dominus Deus:
Afflictio una,
   Afflictio ecce uenit.
Finis uenit,
   uenit finis,
   euigilauit aduersum te:
   ecce uenit.
uenit [b 1Kb] contritio super te, qui habitas in terra:
   uenit tempus, prope est dies occisionis,
   et non glorie montium.
Nunc de propinquo effundam iram meam super te,
   et complebo [Al. replicabo] furorem meum in te:
Et iudicabo te iuxta uias tuas,
   et imponam tibi omnia scelera tua [Al. omnes
      abominationes tuas]:
 Et non parcet oculus meus, nec miserebor,
   sed uias tuas imponam tibi,
   et abominationes tue in medio tui erunt:
   et scietis quia sum Dominus percutiens.
Ecce dies, ecce uenit:
   egressa est [c 1Kb] contritio,
   floruit uirga,
   germinauit superbia:
niquitas surrexit in uirga impietatis;
   non ex eis, et non ex populo, neque ex sonitu
      eorum:
   et non erit requies in [Al. tac. in] eis.
uenit tempus, appropinquauit dies:
   qui emit, non letetur:
   et qui uendit, non lugeat:
   quia ira super omnem populum eius.
Quia qui uendit, ad id quod uendidit,
      non reuertetur,
   et adhuc in uiuentibus uita eorum.
 uisio enim ad omnem multitudinem eius non regredietur:
   et uir in iniquitate uite sue non confortabitur.
 Canite tuba, preparentur omnes,
   et non est qui uadat ad prelium:
   ira enim mea super uniuersum populum [Al. omnem multitudinem] eius.
Gladius foris, et pestis et fames intrinsecus: qui in
   agro est, gladio morietur:
   et qui in ciuitate, pestilentia et fame deuorabuntur.
Et saluabuntur qui fugerint ex eis:
   et erunt in montibus quasi columbe conuallium,
      omnes trepidi,
   et unusquisque in iniquitate sua.
Omnes manus dissoluentur,
   et omnia genua fluent aquis.
Et accingent se ciliciis,
   et operiet eos formido,
   et in omni facie confusio,
   et in uniuersis capitibus eorum [Al. tac. eorum]
      caluitium.
Argentum eorum foras proiicietur,
   et aurum eorum in sterquilinium erit.
 Argentum eorum, et aurum eorum
   non ualebit liberare eos in die furoris Domini.
Animam suam non saturabunt,
   et uentres eorum non implebuntur:
   quia scandalum iniquitatis eorum factum est.
Et ornamentum monilium suorum in superbiam posuerunt,
   et imagines abominationum suarum et
   simulacrorum fecerunt ex eo:
   propter hoc dedi eis illud in immunditiam.
Et dabo illud in manus alienorum ad diripiendum,
      et impiis terre in predam, et
   contaminabunt illud.
Et auertam faciem meam ab eis,
   et uiolabunt arcanum meum:
Et introibunt in illud emissarii,
   et contaminabunt illud.
   Fac conclusionem,
   quoniam terra plena est iudicio sanguinum,
    et ciuitas plena iniquitate.
Et adducam pessimos de gentibus,
   et possidebunt domos eorum:
Et quiescere faciam superbiam potentium, et possidebunt
      sanctuaria eorum.
Angustia superueniente, requirent pacem, et non
      erit.
   Conturbatio super conturbationem ueniet,
   et auditus super auditum:
Et querent uisionem de propheta,
   et lex peribit a sacerdote,
   et consilium a senioribus.
Rex lugebit, et princeps induetur merore, et manus
   populi terre conturbabuntur.
Secundum uiam eorum faciam eis,
   et secundum iudicia eorum iudicabo eos: et scient
   quia ego Dominus.
[Cap. uIII.] Et factum est in anno sexto, in sexto
   mense, in quinta mensis:
   ego sedebam in domo mea,
 et senes Iuda sedebant coram me,
   et cecidit super me ibi manus Domini Dei:
 Et uidi, et ecce similitudo quasi aspectus
   ignis ab aspectu lumborum eius, et deorsum ignis:
   et a lumbis eius, et sursum,
   quasi aspectus splendoris,
   ut uisio electri.
Et emissa similitudo manus apprehendit me in cincinno capitis mei:
   et eleuauit me spiritus inter terram et celum:
Et adduxit me in Ierusalem in uisione Dei,
   iuxta ostium interius, quod respiciebat ad aquilonem,
   ubi erat statutum idolum zeli ad prouocandam
      emulationem.
Et ecce ibi gloria Dei Isrel,
   secundum uisionem, quam uideram in campo.
Et dixit ad me:
Fili hominis,
   leua oculos tuos ad uiam aquilonis:
Et leuaui oculos meos ad uiam aquilonis:
    et ecce ab aquilone porte altaris,
   idolum zeli in ipso introitu,
Et dixit ad me:
Fili hominis,
   putasne, uides tu quid isti faciant, abominationes
      magnas,
   quas domus Isrel facit hic, ut procul recedam a
      sanctuario meo?
   et adhuc conuersus uidebis abominationes maiores.
Et introduxit me ad ostium atrii:
   et uidi et ecce foramen unum in pariete.
Et dixit ad me:
Fili hominis, fode parietem.
Et cum perfodissem parietem,
   apparuit ostium unum.
   Et dixit ad me:
   Ingredere, et uide abominationes pessimas, quas
      isti faciunt hic.
Et ingressus uidi,
    et ecce omnis similitudo reptilium et animalium,
      abominatio,
   et uniuersa idola domus Isrel depicta erant in
      pariete in circuitu per totum.
Et septuaginta uiri de senioribus domus Isrel,
   et Iezonias filius Saphan stabat in medio eorum
      stantium ante picturas:
Et unusquisque habebat thuribulum in manu sua:
   et uapor nebule de thure consurgebat.
Et dixit ad me:
Certe uides, fili hominis, que seniores domus Isrel
      faciunt in tenebris,
   unusquisque in abscondito cubiculi sui.
Dicunt enim:
   Non uidet Dominus nos,
   dereliquit Dominus terram.
Et dixit ad me:
   Adhuc conuersus uidebis abominationes maiores,
      quas isti faciunt.
Et introduxit me per ostium porte domus Domini.
       quod respiciebat ad aquilonem:
   et ecce ibi mulieres sedebant plangentes Adonidem.
Et dixit ad me:
Certe uidisti, fili hominis:
   adhuc conuersus uidebis abominationes maiores
      his.
Et introduxit me in atrium domus Domini interius:
   et ecce in ostio templi Domini inter uestibulum et
      altare, quasi uiginti quinque uiri,
   dorsa habentes contra templum Domini, et facies
      ad orientem:
   et adorabant ad ortum solis.
Et dixit ad me:
Certe uidisti, fili hominis:
   Numquid leue est hoc domui Iuda,
   ut facerent abominationes istas, quas fecerunt hic:
   qui replentes terram iniquitate conuersi sunt ad
       irritandum me?
   et ecce applicant ramum ad nares suas.
Ergo et ego faciam in furore:
   non parcet oculus meus, nec miserebor,
   et cum clamauerint ad aures meas uoce magna,
      non exaudiam eos.
[Cap. IX.] Et clamauit in auribus meis uoce magna,
      dicens:
   Appropinquauerunt uisitationes urbis,
   et unusquisque uas interfectionis habet in manu
      sua.
Et ecce sex uiri ueniebant de uia porte superioris,
      que respicit ad aquilonem:
   et uniuscuiusque uas interitus in manu eius:
uir quoque unus in medio eorum uestitus lineis,
   et atramentarium scriptoris ad renes eius.
Et ingressi sunt,
   et steterunt iuxta altare ereum:
Et gloria Domini [Al. Dei] Isrel assumpta est de
      cherub,
    que erat super eum ad limen domus:
Et uocauit uirum, qui indutus erat lineis, et atramentarium scriptoris habebat in lumbis suis.
Et dixit Dominus ad eum:
Transi per mediam ciuitatem in medio Ierusalem:
   et signa thau super frontem uirorum gementium
      et dolentium super cunctis abominationibus,
      que fiunt in medio eius.
Et illis dixit, audiente me:
Transite per ciuitatem sequentem eum, et percutite:
   non parcat oculus uester, neque misereamini.
Senem, adolescentulum,
   et uirginem, paruulum, et mulieres,
   interficite usque ad internecionem:
Omnem autem, super quem uideritis thau, ne occidatis,
   et a sanctuario meo incipite.
Ceperunt ergo a uiris senioribus,
   qui erant ante faciem domus.
 Et dixit ad eos:
Contaminate domum,
   et implete atria interfectis:
   egredimini:
Et egressi sunt,
   et percutiebat eos qui erant in ciuitate.
Et, cede completa, remansi ego:
   ruique super faciem meam, et clamans aio:
Heu, heu, heu [Al. heu semel]. Domine Deus:
   ergone disperdes omnes reliquias Isrel,
   effundens furorem tuum super Ierusalem?
Et dixit ad me:
Iniquitas domus Isrel et Iuda magna est nimis
      ualde,
   et repleta est terra sanguinibus,
   et ciuitas repleta est auersione:
Dixerunt enim:
   Dereliquit Dominus terram,
   et Dominus non uidet.
 Igitur et meus non parcet oculus, neque miserebor:
   uiam eorum super caput eorum reddam.
Et ecce uir qui indutus erat lineis,
   qui habebat atramentarium in dorso suo ,
   respondit uerbum , dicens:
   Feci sicut precepisti mihi.
 Et uidi, et ecce in firmamento, quod erat
   super caput cherubim, quasi lapis sapphirus,
   quasi species similitudinis solii,
   apparuit super ea.
Et dixit ad uirum, qui indutus erat lineis, et ait:
   Ingredere in medio rotarum, que sunt subtus
      cherubim,
   et imple manum tuam prunis ignis, que sunt inter
      cherubim,
   et effunde super ciuitatem.
Ingressusque est in conspectu meo
   cherubim autem stabant a dextris domus cum ingrederetur
       uir,
   et nubes impleuit atrium interius.
Et eleuata est gloria Domini desuper cherub ad
      limen domus:
   et repleta est domus nube,
   et atrium repletum est splendore glorie Domini.
Et sonitus alarum cherubim audiebatur usque ad
      atrium exterius,
   quasi uox Dei Omnipotentis loquentis.
Cumque precepisset uiro, qui indutus erat lineis
      dicens:
   Sume ignem de medio rotarum, que sunt inter
      cherubim:
   ingressus ille stetit iuxta rotam.
Et extendit cherub manum de medio cherubim, ad
      ignem, qui erat inter cherubim:
   et sumpsit, et dedit in manus eius, qui indutus
      erat lineis:
   qui accipiens egressus est.
Et apparuit in cherubim similitudo manus hominis
       subtus pennas eorum.
Et uidi, et ecce quatuor rote iuxta cherubim:
   rota una iuxta cherub unum,
   et rota alia iuxta cherub unum:
Species autem rotarum erat quasi uisio lapidis chrysolithi.
Et aspectus earum similitudo una quatuor:
   quasi sit rota in medio rote.
Cumque ambularent, in quatuor partes gradiebantur:
   non reuertebantur ambulantes,
   sed ad locum, ad quem ire declinabat que prima
      erat, sequebantur et cetere, nec conuertebantur.
Et omne corpus earum, et colla, et manus, et penne,
      et circuli,
   plena erant oculis, in circuitu quatuor rotarum.
Et rotas istas uocauit uolubiles, audiente me.
Quatuor autem facies habebat unum
   facies una, facies cherub:
    et facies secunda, facies hominis:
   et in tertio facies leonis:
   et in quarto facies aquile.
Et eleuata [Al. eleuati] sunt cherubim:
   ipsum est animal, quod uideram iuxta flumen
      Chobar.
Cumque ambularent cherubim, ibant pariter et rote
      iuxta ea [Al. eos]:
   et cum eleuarent cherubim alas suas ut exaltarentur de terra,
   non residebant rote, sed et ipse iuxta erant.
Stantibus illis, stabant:
   et cum eleuatis eleuabantur.
Spiritus enim uite erat in eis.
Et egressa est gloria Domini a limine templi:
   et stetit super cherubim.
Et eleuantia cherubim alas suas, exaltata sunt a
      terra coram me;
   et illis egredientibus, rote quoque subsecute sunt:
 Et stetit in introitu porte domus Domini orientalis:
   Et gloria Dei Isrel erat super ea.
Ipsum est animal, quod uidi subter Deum Isrel iuxta
      fluuium Chobar:
   et intellexi quia cherubim essent.
Quatuor, per quatuor, uultus uni,
   et quatuor ale uni;
   et similitudo manus hominis sub alis eorum.
Et similitudo uultuum eorum, ipsi uultus quos uideram iuxta fluuium Chobar,
   et intuitus eorum, et impetus singulorum ante faciem suam ingredi.
[Cap. XI.] Et eleuauit me spiritus,
   et introduxit me ad portam domus Domini orientalem, que respicit solis ortum.
Et ecce in introitu porte uiginti quinque uiri:
   et uidi in medio eorum Iezoniam filium Azur, et
      Pheltiam filium Banaie,
   principes populi.
 Dixitque ad me:
Fili hominis,
   hi sunt uiri, qui cogitant iniquitatem,
   et tractant consilium pessimum in urbe ista, dicentes:
Nonne dudum edificate sunt domus?
   hec est lebes,
   nos autem carnes.
Idcirco uaticinare de eis,
   uaticinare, fili hominis.
Et irruit in me spiritus Domini, et dixit ad me:
   Loquere:
Hec dicit Dominus:
Sic locuti estis, domus Isrel,
   cogitationes cordis uestri ego noui:
Plurimos occidistis in urbe hac,
   Et implestis uias eius interfectis.
Propterea hec dicit Dominus Deus:
   interfecti uestri, quos posuistis in medio eius,
   hi sunt carnes,
    et hec est lebes:
   et educam uos de medio eius.
Gladium metuistis,
   et gladium inducam super uos, ait Dominus
      Deus.
Et eiiciam uos de medio eius,
   daboque uos in manu hostium,
   et faciam in uobis iudicia,
Gladio cadetis:
   in finibus Isrel iudicabo uos,
   et scietis quia ego Dominus.
Hec non erit uobis in lebetem,
   et uos non eritis in medio eius in carnes:
   in finibus Isrel iudicabo uos.
Et scietis quia ego Dominus:
   quia preceptis meis non ambulastis, et iudicia mea
      non fecistis,
   sed iuxta iudicia gentium, que in circuitu uestro
      sunt, estis operati.
 Et factum est, cum prophetarem,
   Pheltias filius Banaie mortuus est:
Et cecidi in faciem meam clamans uoce magna, et
      dixi:
   Heu, heu, heu, Domine Deus:
   consummationem tu facis reliquiarum Isrel.
Et factum est uerbum Domini ad me, dicens:
Fili hominis,
   fratres tui, fratres tui,
   uiri propinqui tui, et omnis domus Isrel, uniuersi,
   quibus dixerunt habitatores Ierusalem:
Longe recedite a Domino,
   nobis data est terra in possessionem.
Propterea hec dicit Dominus Deus,
   quia longe feci eos in gentibus,
   et quia dispersi [Al. dissipaui] eos in terris:
Ero eis in sanctificationem modicam in terris, ad
      quas uenerunt [Al. uenerint].
Propterea loquere:
 Hec dicit Dominus Deus:
Congregabo uos de populis,
   et adunabo de terris in quibus dispersi estis,
   daboque uobis humum Isrel.
Et ingredientur illuc:
   et auferent omnes offensiones, cunctasque abominationes eius [Al. tacet eius] de illa.
Et dabo eis cor unum
   et spiritum nouum tribuam in uisceribus eorum:
Et auferam cor lapideum de carne eorum,
   et dabo eis cor carneum:
Ut in preceptis meis ambulent,
   et iudicia mea custodiant, faciantque ea,
Et sint mihi in populum,
   et ego sim eis in Deum.
Quorum cor post offendicula et abominationes suas
      ambulat,
   horum uiam in capite suo ponam:
    dicit Dominus Deus.
Et eleuauerunt cherubim alas suas et rote cum eis:
   et gloria Dei Isrel erat super ea.
Et ascendit gloria Domini de medio ciuitatis,
   stetitque super montem, qui est ad orientem
      urbis,
Et spiritus leuauit me,
   adduxitque in Chaldeam ad transmigrationem,
   in uisione, in spiritu Dei:
   et sublata est a me uisio, quam uideram.
Et locutus sum ad transmigrationem omnia uerba
      Domini,
   que ostenderat mihi.
[Cap. XII.] Et factus est sermo Domini ad me, dicens:
Fili hominis, in medio domus exasperantis tu habitas:
   qui oculos habent ad uidendum, et non uident:
   et aures ad audiendum, et non audiunt:
   quia domus exasperans est.
Tu ergo, fili hominis, fac tibi uasa transmigrationis,
   et transmigrabis per diem coram eis:
 Transmigrabis autem de loco tuo ad locum alterum,
      in conspectu eorum,
   si forte aspiciant:
   quia domus exasperans est.
Et efferes foras uasa tua quasi uasa transmigrantis
      per diem in conspectu eorum:
   tu autem egredieris uespere coram eis, sicut egreditur migrans.
Ante oculos eorum perfode tibi parietem:
   et egredieris per eum:
In conspectu eorum in humeris portaberis,
   in caligine effereris:
Faciem tuam uelabis, et non uidebis terram:
   quia portentum dedi te domui Isrel.
Feci ergo sicut preceperat mihi:
   uasa mea protuli quasi uasa transmigrationis per
      diem:
Et uespere perfodi mihi parietem manu:
   in caligine egressus sum,
    et in humeris portatus in conspectu eorum.
Et factus est sermo Domini ad me mane, dicens:
Fili hominis,
   numquid non dixerunt ad te domus Isrel, domus
      exasperans:
Quid tu facis?
Dic ad eos:
Hec dicit Dominus Deus:
Super ducem onus istud, qui est in Ierusalem,
   et super omnem domum Isrel, que est in medio
      eorum.
Dic: Ego portentum uestrum:
   quomodo feci, sic fiet illis:
   in transmigrationem, et in captiuitatem ibunt.
Et dux, qui est in medio eorum, in humeris portabitur,
   in caligine egredietur:
Parietem perfodient, ut educant eum:
   facies eius operietur, ut non uideat oculo terram.
Et extendam rete meum super illum,
    et capietur in sagena mea:
Et adducam eum in Babylonem in terram Chaldeorum:
   et ipsam non uidebit, ibique morietur.
Et omnes qui circa eum sunt, presidium eius, et
      agmina eius, disperdam in omnem uentum:
   et gladium euaginabo post eos.
Et scient quia ego Dominus;
   quando dispersero illos in gentibus, et disseminauero
      eos in terris.
Et relinquam ex eis uiros paucos, a gladio, et fame,
   et pestilentia:
   ut enarrent omnia scelera eorum in gentibus, ad
      quas ingredientur:
   et scient quia ego Dominus.
Et factus est sermo Domini ad me, dicens:
Fili hominis,
   panem tuum in conturbatione comede:
    sed [Al. tacet sed] et aquam tuam in festinatione
      et merore bibe.
Et dices ad populum terre:
Hec dicit Dominus Deus ad eos qui habitant in Ierusalem,
      in terra Isrel:
Panem suum in sollicitudine comedent,
   et aquam suam in desolatione bibent:
Ut desoletur terra a multitudine sua,
   propter iniquitatem omnium qui habitant in ea.
Et ciuitates que nunc habitantur, desolate erunt,
      terraque deserta:
   scietis quia ego Dominus.
Et factus est sermo Domini ad me, dicens:
Fili hominis,
   quod est prouerbium istud uobis in terra Isrel,
   dicentium:
In longum differentur dies, et peribit omnis uisio?
Ideo dic ad eos:
Hec dicit Dominus Deus:
Quiescere faciam prouerbium istud:
    neque uulgo dicetur ultra in Isrel.
Et loquere ad eos quod appropinquauerint dies et
      sermo omnis uisionis.
Non enim erit ultra omnis uisio cassa, neque diuinatio ambigua in medio filiorum Isrel.
Quia ego Dominus loquar quodcumque locutus fuero
      uerbum, et fiet,
   et non prolongabitur amplius:
Sed in diebus uestris, domus exasperans, loquar uerbum, et faciam illud,
   dicit Dominus Deus.
Et factus est sermo Domini ad me, dicens:
Fili hominis,
   ecce domus Isrel dicentium:
uisio, quam hic uidet, in dies multos:
   et in tempora longa iste prophetat.
Propterea dic ad eos:
Hec dicit Dominus Deus:
Non prolongabitur ultra omnis sermo meus:
    uerbum, quod locutus fuero, complebitur, dicit
      Dominus Deus.
[Cap. XIII.] Et factus est sermo Domini ad me,
      dicens:
Fili hominis,
   uaticinare ad prophetas Isrel, qui prophetant:
   et dices prophetantibus de corde suo:
Audite uerbum Domini:
Hec dicit Dominus Deus:
ue prophetis insipientibus,
   qui sequuntur spiritum suum, et nichil uident.
Quasi uulpes in desertis,
Prophete tui, Isrel, erant [Al. erunt].
Non ascendistis ex aduerso:
   neque opposuistis murum pro domo Isrel,
   ut staretis in prelio in die Domini.
uident uana, et diuinant mendacium, dicentes:
Ait Dominus:
   cum Dominus non miserit eos:
   et perseuerauerunt confirmare sermonem.
 Numquid non uisionem cassam uidistis,
   et diuinationem mendacem locuti estis:
   et dicitis, Ait Dominus,
   cum ego non sim locutus?
Propterea hec dicit Dominus Deus:
Quia locuti estis uana, et uidistis mendacium:
   ideo ecce ego ad uos, dicit Dominus Deus:
Et erit manus mea super prophetas, qui uident uana
      et diuinant mendacium;
   in consilio populi mei non erunt,
   et in scriptura domus Isrel non scribentur,
   nec in terram Isrel ingredientur,
   et scietis quia ego Dominus Deus.
Eo quod deceperint populum meum, dicente:
Pax, et non est pax:
Et ipse edificabat parietem,
   illi autem liniebant eum luto absque paleis.
 Dic ad eos qui liniunt absque temperatura, quod
      casurus sit:
   erit enim imber inundans,
   et dabo lapides pregrandes desuper irruentes,
   et uentum procelle dissipantem.
Siquidem ecce cecidit paries:
   numquid non dicetur uobis: Ubi est litura, quam
      linistis?
Propterea hec dicit Dominus Deus:
Et erumpere faciam spiritum tempestatum in indignatione mea,
   et imber inundans in furore meo erit:
   et lapides grandes in ira in consummationem.
Et destruam parietem, quem linistis absque temperamento:
   et adequabo eum terre,
   et reuelabitur fundamentum eius:
Et cadet, et consumetur in medio eius:
   et scietis quia ego sum Dominus.
Et complebo indignationem meam in pariete,
 et in his qui liniunt eum absque temperamento,
   dicamque uobis:
Non est paries,
   et non sunt qui liniunt eum.
Prophete Isrel qui prophetant ad Ierusalem,
   et uident ei uisionem pacis;
   et non est pax, ait Dominus Deus.
Et tu, fili hominis, pone faciem tuam contra filias populi tui, que prophetant de corde suo:
   et uaticinare super eas, et dic:
Hec dicit Dominus Deus:
ue que consuunt puluillos sub omni cubito manus:
   et faciunt ceruicalia sub capite uniuerse etatis ad
      capiendas animas:
Cum caperent animas populi mei,
   uiuificabant animas eorum;
Et uiolabant me ad populum meum propter pugillum
      hordei et fragmen panis,
   ut interficerent animas, que non moriuntur,
    et uiuificarent animas, que non uiuunt, mentientes populo meo credenti mendaciis.
Propter hoc hec dicit Dominus Deus:
Ecce ego ad puluillos uestros, quibus uos capitis
      animas uolantes:
   et dirumpam eos de brachiis uestris:
   et dimittam animas, quas uos capitis, animas ad
      uolandum.
Et dirumpam ceruicalia uestra,
   liberabo populum meum de manu uestra,
   neque erunt ultra in manibus uestris ad predandum:
   et scietis quia ego Dominus.
Pro eo quod merere fecistis cor iusti mendaciter,
      quem ego non contristaui:
   et confortastis manus impii,
   ut non reuerteretur a uia sua mala, et uiueret.
Propterea uana non uidebitis,
   et diuinationes non diuinabitis amplius;
Et eruam populum meum de manu uestra:
    et scietis quia ego Dominus.
[Cap. XIu.] Et uenerunt ad me uiri seniorum Isrel,
   et sederunt coram me.
Et factus est sermo Domini ad me, dicens:
Fili hominis,
   uiri isti posuerunt immunditias suas in cordibus
      suis,
    et scandalum iniquitatis sue statuerunt contra
      faciem suam:
   numquid interrogatus respondebo eis?
Propter hoc loquere eis, et dices ad eos:
Hec dicit Dominus Deus:
Homo homo de domo Isrel, qui posuerit immunditias suas in corde suo,
   et scandalum iniquitatis sue statuerit [Al. add. ei]
      contra faciem suam,
   et uenerit ad prophetam, [a 24Kb] interrogans per eum me:
Ego Dominus respondebo ei in multitudine immunditiarum suarum:
   ut capiatur domus Isrel in corde suo, quo recesserunt a me in cunctis idolis suis.
Propterea dic ad domum Isrel:
Hec dicit Dominus Deus:
Conuertimini et recedite ab idolis uestris,
   et ab uniuersis contaminationibus uestris auertite
      facies uestras.
Quia homo homo de domo Isrel, et de proselytis
       quicumque aduena fuerit in Isrel,
   si alienatus fuerit a me, et posuerit idola sua in
      corde suo,
   et scandalum iniquitatis sue statuerit contra faciem suam,
   et uenerit ad prophetam, ut interroget per eum
      me;
   ego Dominus respondebo ei per me.
Et ponam faciem meam super hominem illum, et
      faciam eum in exemplum, et in prouerbium,
   et disperdam eum de medio populi mei:
   et scietis quia ego Dominus.
Et propheta cum errauerit, et locutus fuerit uerbum:
   ego Dominus decepi prophetam illum:
Et extendam manum meam super illum,
   et delebo eum de medio populi mei Isrel.
Et portabunt iniquitatem suam:
   iuxta iniquitatem interrogantis, sic iniquitas prophete erit:
 Ut non erret ultra [Al. tac. ultra] domus Isrel a me,
   neque polluatur in uniuersis preuaricationibus
      suis:
   sed sint mihi in populum,
   et ego sim eis in Deum,
   ait Dominus exercituum.
Et factus est sermo Domini ad me, dicens:
Fili hominis,
   terra cum peccauerit mihi, ut preuaricetur preuaricans,
   extendam manum meam [Al. tac. meam] super
      eam, et conteram uirgam panis eius:
Et immittam in eam famem,
et interficiam de ea hominem et iumentum.
Et si fuerint tres uiri isti in medio eius,
Ne, Daniel, et Iob:
   ipsi iustitia sua liberabunt animas suas, ait Dominus exercituum.
Quod si et bestias pessimas induxero super terram,
      ut uastem eam,
    et fuerit inuia, eo quod non sit pertransiens propter bestias:
   et tres uiri isti fuerint in ea;
uiuo ego, dicit Dominus Deus,
   quia nec filios, nec filias liberabunt:
Sed ipsi soli liberabuntur,
   terra autem desolabitur.
 uel si gladium induxero super terram illam, et dixero gladio:
   Transi per terram:
   et interfecero de ea hominem, et iumentum: et
      tres uiri isti fuerint in medio eius:
uiuo ego, dicit Dominus Deus,
   non liberabum filios, neque filias:
   sed ipsi soli liberabuntur.
Si autem et pestilentiam immisero super terram
      illam,
   et effudero indignationem meam super eam in sanguine, ut auferam ex ea hominem, et iumentum:
Et Ne, et Daniel, et Iob fuerint in medio eius:
uiuo ego, dicit Dominus Deus,
   quia filium et filiam non liberabunt:
   sed ipsi iustitia sua liberabunt animas suas.
Quoniam hec dicit Dominus Deus:
Quod si et quatuor iudicia mea pessima, gladium, et
      famem, ac bestias malas, et pestilentiam,
    misero in Ierusalem, ut interficiam de ea hominem et pecus:
   tamen relinquetur in ea saluatio educentium filios
      et filias:
Ecce ipsi egredientur ad uos,
   et uidebitis uiam eorum et adinuentiones eorum,
   et consolabimini super malo, quod induxi in Ierusalem,
   in omnibus que importaui super eam.
Et consolabuntur uos, cum uideritis uiam eorum et
      adinuentiones eorum:
   et cognoscetis quod non frustra fecerim omnia,
      que feci in ea, ait Dominus Deus.
[Cap. Xu.] Et factus est sermo Domini ad me, dicens:
Fili hominis,
   quid fiet [a 1Kb] ligno [Al. de ligno] uitis, ex omnibus
      lignis nemorum, que sunt inter ligna siluarum?
Numquid tolletur de ea lignum, ut fiat opus;
   aut fabricabitur de ea paxillus, ut dependeat in
       eo quodcumque uas?
Ecce igni datum est in escam:
   utramque partem eius consumpsit ignis,
   et medietas eius redacta est in fauillam:
   numquid utile erit ad opus?
Etiam cum esset integrum, non erat aptum ad opus:
   quanto magis cum ignis illud deuorauerit, et combusserit, nichil ex eo fiet operis?
Propterea hec dicit Dominus Deus:
Quomodo lignum uitis inter ligna siluarum, quod
      dedi igni ad deuorandum,
   sic tradidi [Al. tradam] habitatores Ierusalem.
Et ponam faciem meam in eos:
   de igne egredientur, et ignis consumet eos.
Et scietis quia ego Dominus,
   cum posuero faciem meam in eos,
   et dedero terram inuiam et desolatam,
   eo quod preuaricatores exstiterint, dicit Dominus
      Deus.
[Cap. XuI.] Et [b 1Kb] factus est sermo Domini ad me,
       dicens:
Fili hominis,
   notas fac Ierusalem abominationes suas:
   et dices:
Hec dicit Dominus Deus Ierusalem:
Radix tua et generatio tua de terra Chananea:
   pater tuus Amortheus, et mater tua Hetthea.
Et quando nata es, in die ortus tui,
   non est precisus umbilicus tuus,
   et in aqua non es lota in salutem,
   nec sale salita,
   nec inuoluta pannis.
 Non pepercit super te oculus, ut faceret tibi unum
      de his, misertus tui:
   sed proiecta es super faciem terre in abiectione
      anime tue, in die qua nata es.
Transiens autem per te, uidi te conculcari in sanguine tuo.
Et dixi tibi cum esses in sanguine tuo: uiue.
   Dixi, inquam, tibi: In sanguine tuo uiue.
Multiplicatam quasi germen agri dedi te:
   et multiplicata es, et grandis effecta,
   et ingressa es, peruenisti ad mundum muliebrem:
Ubera tua intumuerunt,
   et pilus tuus germinauit,
   et eras nuda et confusione plena.
Et transiui per te, et uidi te,
   et ecce tempus tuum, tempus amantium.
   Et expandi amictum meum super te,
   et operui ignominiam tuam.
Et iuraui tibi, et ingressus sum tecum pactum, ait
      Dominus Deus,
    et facta es mihi.
Et laui te aqua, et emundaui sanguinem tuum ex te.
   et unxi te oleo.
Et uestiui te discoloribus, et calceaui te ianthino:
   et cinxi te bysso, et indui te subtilibus.
Et ornaui te ornamento, et dedi armillas in manibus
      tuis,
   et torquem circa collum tuum.
Et dedi inaurem super os tuum,
   et circulos auribus tuis,
   et coronam decoris in capite tuo.
Et ornata es auro et argento,
   et uestita es bysso et polymito, et multis coloribus:
Similam, et mel, et oleum comedisti,
   et decora facta es uehementer nimis:
   et prolecisti in regnum.
   et egressum est nomen tuum in gentes propter
      speciem tuam:
    quia perfecta eras in decore meo, quem posueram
      super te, dicit Dominus Deus:
Et habens fiduciam in pulchritudine tua, fornicata
      es in nomine tuo:
   et exposuisti fornicationem tuam omni transeunti,
      ut eius fieres.
Et sumens de uestimentis tuis, fecisti tibi excelsa
      hinc inde consuta:
   et fornicata es super eis,
   sicut non est factum, neque futurum est.
Et tulisti uasa decoris tui de auro meo et argento
      meo, que dedi tibi:
   et fecisti tibi imagines masculinas,
   et fornicata es in eis.
Et sumpsisti uestimenta tua multicoloria et operuisti
      illas:
   et oleum meum, et thimiama meum posuisti coram
      eis.
Et panem meum, quem dedi tibi,
   similam, et oleum, et mel, quibus enutriui te,
    posuisti [Al. add. ea] in conspectu eorum in odorem suauitatis,
   et factum est, ait Dominus Deus.
Et tulisti filios tuos, et filias tuas, quas generasti
      mihi:
   et immolasti eis ad deuorandum.
Numquid parua est fornicatio tua?
   Immolasti [Al. immolantis] filios meos, et dedisti,
      illos consecrans, eis.
Et post omnes abominationes tuas et fornicationes,
      non es recordata dierum adolescentie tue,
    quando eras nuda, et confusione plena, conculcata
      in sanguine tuo.
Et accidit post omnem malitiam tuam
   ,
Et edificasti tibi lupanar,
   et fecisti tibi prostibulum in cunctis plateis.
Ad omne caput uie edificasti signum prostitutionis
      tue,
   et abominabilem fecisti decorem tuum:
Et diuisisti pedes tuos omni transeunti,
   et multiplicasti fornicationes tuas.
Et fornicata es cum filiis Aegypti uicinis tuis magnarum carnium:
   et multiplicasti fornicationem tuam ad irrita
      me.
Ecce ego extendam [Al. extendi] manum meam super te, et auferam ius tuum:
   et dabo te in animas odientium te filiarum Palestinarum,
   que erubescunt in uia tua scelerata.
 Et fornicata es in filiis Assyriorum,
   eo quod necdum fueris expleta:
   et postquam fornicata es, nec sic es satiata.
Et multiplicasti fornicationem tuam in terra Chanaan cum Chaldeis:
   et nec sic satiata es.
In quo mundabo cor tuum, ait Dominus Deus:
   cum facias omnia hec opera mulieris meretricis,
      et procacis?
Quia fabricasti lupanar tuum in capite omnis uie,
   et excelsum tuum fecisti in omni platea:
   nec facta es quasi meretrix fastidio augens pretium,
Sed quasi mulier adultera,
   que super uirum suum inducit alienos.
Omnibus meretricibus dantur mercedes:
   tu autem dedisti mercedes cunctis amatoribus
      tuis,
   et donabas eis, ut intrarent ad te undique ad fornicandum tecum.
 Factumque est in te contra consuetudinem mulierum in fornicationibus tuis,
   et post te non erit fornicatio:
In eo enim quod dedisti mercedes, et mercedes non
      accepisti,
   factum est in te contrarium.
Propterea, meretrix, audi uerbum Domini.
Hec dicit Dominus Deus:
Quia effusum est es tuum,
   et reuelata est ignominia tua in fornicationibus
      tuis super amatores tuos,
et super idola abominationum tuarum in sanguine
      filiorum tuorum, quos dedisti eis:
Ecce ego congregabo omnes amatores tuos, quibus
      commixta es;
   et omnes quos dilexisti, cum uniuersis quos oderas:
Et congregabo eos super te undique,
   et nudabo ignominiam tuam coram eis,
    et uidebunt omnem turpitudinem tuam.
Et iudicabo te iudiciis adulterarum et effundentium
      sanguinem:
   et dabo te in sanguinem furoris et zeli.
Et dabo te in manus eorum,
   et destruent lupanar tuum:
   et demolientur prostibulum tuum:
Et denudabunt te uestimentis tuis,
   et auferent uasa decoris tui:
   et derelinquent te nudam plenamque ignominia:
Et adducent super te multitudinem,
    et lapidabunt te lapidibus,
   et trucidabunt te gladiis suis.
Et comburent domos tuas igni,
   et facient in te iudicia in oculis mulierum plurimarum:
   et desines fornicari,
   et mercedes ultra non dabis.
Et requiescet indignatio mea in te:
   et auferetur zelus meus a te, et quiescam:
   nec irascar amplius.
Eo quod non fueris recordata dierum adolescentie
      tue:
   et prouocasti me in omnibus his.
Quapropter et ego uias tuas in capite tuo dedi, ait
      Dominus Deus,
   et non feci iuxta scelera tua in omnibus abominationibus tuis.
Ecce omnis, qui dicit uulgo prouerbium,
   in te assumet illud, dicens:
Sicut mater, ita et filia eius.
 Filia matris tue es tu,
   que proiecit uirum suum, et filios suos:
Et soror sororum tuarum es tu,
   que proiecerunt uiros suos et filios suos:
Mater uestra Hetthea, et pater uester Amorrheus.
Et soror tua maior, Samaria,
   ipsa et filie eius, que habitant ad sinistram tuam:
Soror autem tua minor te, que habitat a dextris
      tuis,
   Sodoma, et filie eius.
Sed nec in uiis earum ambulasti,
   neque secundum scelera earum fecisti pauxillum
      minus:
Pene sceleratiora fecisti illis in omnibus uiis tuis.
uiuo ego, dicit Dominus Deus,
   quia non fecit Sodoma soror tua ipsa, et filie eius,
   sicut fecisti tu, et filie tue.
Ecce hec fuit iniquitas Sodome sororis tue,
   superbia,
    saturitas panis et abundantia,
   et otium ipsius, et filiarum eius:
Et manum egeno et pauperi non porrigebant.
Et eleuate sunt, et fecerunt abominationes coram
      me:
   et abstuli eas, sicut [a 1Kb] uidi.
Et Samaria dimidium peccatorum tuorum non peccauit:
   sed uicisti eas sceleribus tuis,
   et iustificasti sorores tuas in omnibus abominationibus
      tuis, quas operata es.
Ergo et tu porta confusionem tuam, que uicisti sorores tuas peccatis tuis,
   sceleratius agens ab eis:
   iustificate sunt enim a te:
Ergo et tu confundere,
   et porta ignominiam tuam,
   que iustificasti sorores tuas.
Et conuertam restituens eas conuersione Sodomorum cum filiabus suis,
    et conuersione Samarie et filiarum eius:
Et conuertam reuersionem tuam in medio earum,
   ut portes ignominiam tuam,
   et confundaris in omnibus, que fecisti consolans
      eas.
Et soror tua Sodoma, et filie eius reuertentur ad
      antiquitatem suam:
   et Samaria et filie eius reuertentur ad antiquitatem suam:
   et tu, et filie tue reuertemini ad antiquitatem
      uestram.
 Non fuit autem Sodoma soror tua audita in ore tuo,
   in die superbie tue,
   antequam reuelaretur malitia tua:
Sicut hoc tempore in opprobrium filiarum Syrie,
   et cunctarum in circuitu tuo filiarum Palestinarum,
   que ambiunt te per gyrum.
Scelus tuum et ignominiam tuam tu portasti,
   ait Dominus Deus.
Quia hec dicit Dominus Deus.
Et faciam tibi, sicut despexisti iuramentum,
   ut irritum faceres pactum:
Et recordabor ego pacti mei tecum in diebus adolescentie tue:
   et suscitabo tibi pactum sempiternum.
Et recordaberis uiarum tuarum, et confunderis:
   cum receperis sorores tuas te [Al. tecum] maiores cum minoribus tuis:
Et dabo eas tibi in filias,
   sed non ex pacto tuo.
 Et suscitabo ego [Al. tibi] pactum meum tecum:
   et scies quia ego Dominus,
   ut recorderis, et confundaris,
   et non sit tibi ultra aperire os pre confusione
      tua,
   cum placatus fuero tibi in omnibus que fecisti, ait
      Dominus Deus:
[Cap. XuII.] Et factum est uerbum Domini ad me,
      dicens:
   Fili hominis,
   propone enigma,
   et narra parabolam ad domum Isrel, et dices:
Hec dicit Dominus Deus:
Aquila grandis magnarum alarum, longo membrorum ductu,
   plena plumis et uarietate,
   uenit ad Libanum, et tulit medullam cedri.
Summitatem frondium eius euellit:
   et transportauit eam in terram Chanaan,
    in urbe negotiatorum posuit illam.
Et tulit de semine terre,
   et posuit illud in terra pro semine,
   ut firmaret radicem super aquas multas:
   in superficie posuit illud.
Cumque germinasset, creuit in uineam latiorem humili statura,
   respicientibus ramis eius ad eam:
   et radices eius sub illa erant.
Facta est ergo uinea,
   et fructificauit in palmites, et emisit propagines.
Et facta est aquila altera grandis,
   magnis alis, multisque plumis:
Et ecce uinea ista quasi mittens radices suas ad
      eam,
   palmites suos extendit ad illam,
   ut irrigaret eam de areolis germinis sui.
In terra bona super aquas multas plantata est [Al. plantauit eam].
   ut faciat frondes, et portet fructum,
    ut sit in uineam grandem.
Dic:
Hec dicit Dominus Deus:
Ergone prosperabitur?
   nonne radices eius euellet, et fructum eius distringet,
   et siccabit omnes palmites germinis eius, et
      arescet?
Et non in brachio grandi,
   neque in populo multo,
   ut euelleret eam radicitus?
Ecce plantata est:
   ergone prosperabitur?
Nonne cum tetigerit eam uentus urens siccabitur,
   et in areis germinis sui arescet?
Et factum est uerbum Domini ad me, dicens:
   Dic ad domum exasperantem:
   Nescitis quid ista significent?
 Dic:
Ecce uenit rex Babylonis in Ierusalem:
   et assumet regem, et principes eius,
   et adducet eos ad semetipsum in Babylonem.
Et tollet de semine regni,
   ferietque cum eo fedus:
   et accipiet ab eo iusiurandum.
Sed et fortes terre tollet,
ut sit regnum humile, et non eleuetur,
   sed custodiat pactum eius, et seruet illud.
Qui recedens ab eo misit nuntios ad Aegyptum,
   ut daret sibi equos, et populum multum.
Numquid prosperabitur, uel consequetur salutem
      qui fecit hec?
   et qui dissoluit pactum, numquid effugiet?
uiuo ego, dicit Dominus Deus:
   quoniam in loco regis, qui constituit eum regem,
      cuius fecit irritum iuramentum, et soluit pactum, quod habebat cum eo,
    in medio Babylonis morietur.
Et non in exercitu grandi,
   neque in populo multo faciet contra eum Pharao
      prelium:
In iactu aggeris, et in exstructione uallorum,
   ut interficiat animas multas.
Spreuerat enim iuramentum ut solueret fedus:
   et ecce dedit manum suam:
   et cum omnia hec fecerit, non effugiet.
Propterea hec dicit Dominus Deus:
uiuo ego, quoniam iuramentum quod spreuit,
   et fedus quod preuaricatus est, ponam in caput
      eius.
Et expandam super eum rete meum,
   et comprehendetur in sagena mea:
Et adducam eum in Babylonem,
   et iudicabo eum ibi, in preuaricatione qua despexit me.
Et omnes profugi eius cum uniuerso agmine suo,
      gladio cadent:
    residui autem in omnem uentum dispergentur:
   et scietis quia ego Dominus locutus sum.
Hec dicit Dominus Deus:
Et sumam ego de medulla cedri sublimis, et ponam:
   de uertice ramorum eius tenerum distringam,
   et plantabo super montem excelsum e minentem.
In monte sublimi Isrel plantabo illud,
   et erumpet in germen, et faciet fructum,
   et erit in cedrum magnam:
Et habitabunt sub ea omnes uolucres,
   et uniuersum uolatile sub umbra frondium eius
      nidificabit.
Et scient omnia ligna regionis,
   quia ego Dominus humiliaui lignum sublime,
   et exaltaui [Al. eleuaui] lignum humile:
Et siccaui lignum uiride,
   et frondere feci lignum aridum.
Ego Dominus locutus sum, et feci.
 [Cap. XuIII.] Et factus est sermo Domini ad me dicens:
   Quid est quod inter uos parabolam uertitis in prouerbium istud in terra Isrel, dicentes:
Patres comederunt uuam acerbam, et dentes filiorum obstupescunt [Al. obstupuerunt]?
uiuo ego, dicit Dominus Deus,
   si erit uobis ultra parabola hec in prouerbium in
      Isrel,
Ecce omnes anime mee sunt:
   ut anima patris, ita et anima filii mea est:
Anima, que peccauerit,
   ipsa morietur.
Et uir si fuerit iustus,
   et fecerit iudicium et iustitiam,
In montibus non comederit,
   et oculos suos non leuauerit ad idola domus Isrel:
 Et uxorem proximi sui non uiolauerit,
   et ad mulierem menstruatam non accesserit:
Et hominem non contristauerit:
   pignus debitori reddiderit,
   per uim nichil rapuerit:
Panem suum esurienti dederit,
   et nudum operuerit uestimento:
Ad usuram non commodauerit,
   et amplius non acceperit:
Ab iniquitate auerterit manum suam,
   iudicium uerum fecerit inter uirum et uirum:
In preceptis meis ambulauerit,
   et iudicia mea custodierit, ut faciat ueritatem:
Hic iustus est,
   uita uiuet, ait Dominus Deus.
Quod si genuerit filium latronem effundentem sanguinem,
   et fecerit unum de istis:
Et hec quidem omnia non facientem,
   sed in montibus comedentem;
    et uxorem proximi sui polluentem:
Egenum et pauperem contristantem,
   rapientem rapinas,
   pignus non reddentem,
Et ad idola leuantem oculos suos,
   abominationem facientem:
Ad usuram dantem,
   et amplius accipientem:
Numquid uiuet?
   Non uiuet.
Cum uniuersa detestanda he fecerit, morte morietur,
   sanguis eius in ipso erit.
Quod si genuerit filium,
   qui uidens omnia peccata patris sui que fecit,
      timuerit, et non fecerit simile [Al. similiter] eis:
Super montes non comederit,
   et oculos suos non leuauerit ad idola domus Isrel,
 Et uxorem proximi sui non uiolauerit:
Et uirum non contristauerit,
   pignus non retinuerit,
   et rapinam non rapuerit,
Panem suum esurienti dederit,
   et nudum operuerit uestimento.
A pauperis iniuria a uerterit manum suam,
   usuram et superabundantiam non acceperit,
   iudicia mea fecerit,
   in preceptis meis ambulauerit:
Hic non morietur in iniquitate patris sui, sed uita
      uiuet.
Pater eius quia [Al. qui] calumniatus est, et uim
      fecit fratri,
   et malum operatus est in medio populi sui,
   ecce [Al. hic] mortuus est in iniquitate sua.
Et dicitis:
   Quare non portauit filius iniquitatem patris?
uidelicet, quia filius iudicium et iustitiam operatus
      est,
    omnia precepta mea custodiuit, et fecit illa,
   uita uiuet.
Et anima, que peccauerit,
   ipsa morietur:
Filius non portabit iniquitatem patris,
   et pater non portabit iniquitatem filii:
Iustitia iusti super eum erit,
   et impietas impii erit super eum.
Si autem impius egerit penitentiam ab omnibus
      peccatis suis, que operatus est,
   et custodierit omnia precepta mea, et fecerit iudicium et iustitiam:
   uiua uiuet, et non morietur,
 Omnium iniquitatum eius, quas operatus est, non
      recordabor:
   in iustitia sua, quam operatus est, uiuet.
Numquid uoluntatis mee est mors impii, dicit Dominus Deus,
   et non ut conuertatur a uiis suis, et uiuat?
Si autem auerterit se iustus a iustitia sua,
   et fecerit iniquitatem secundum omnes abominationes, quas operari solet impius,
   numquid uiuet?
Omnes iustitie eius, quas fecerat, non recordabuntur [Al. erunt in memoria].
   in preuaricatione, qua preuaricatus est, et in
      peccato suo, quod peccauit, in ipsis morietur.
Et dixistis:
   Non est equa uia Domini.
Audite ergo, domus Isrel:
Numquid uia mea non est equa,
   et non magis uie uestre praue sunt?
Cum enim auerterit se iustus a iustitia sua,
    et fecerit iniquitatem,
   morietur in eis:
   in iniustitia, quam operatus est, morietur.
Et cum auerterit se impius ab impietate sua, quam
      operatus est,
   et fecerit iudicium et iustitiam:
   ipse animam suam uiuificabit.
Considerans enim, et auertens se ab omnibus iniquitatibus suis, quas operatus est,
   uita uiuet, et non morietur.
Et dicunt filii Isrel:
Non est equa uia Domini.
Numquid uie mee non sunt eque, domus Isrel,
   et non magis uie uestre praue?
Idcirco unumquemque iuxta uias suas iudicabo, domus Isrel, ait Dominus Deus.
Conuertimini et agite penitentiam ab omnibus
      iniquitatibus uestris:
   et non erit uobis in ruinam iniquitas.
 Proiicite a uobis omnes preuaricationes uestras, in
      quibus preuaricati estis,
   et facite uobis cor nouum et spiritum nouum:
Et quare moriemini, domus Isrel?
   Quia nolo mortem morientis, dicit Dominus Deus,
   reuertimini, et uiuite.
[Cap. XIX.] Et tu assume [a 1Kb] planctum super principes
      Isrel, et dices:
Quare mater tua leena inter leones cubauit,
   in medio leunculorum enutriuit catulos suos?
Et eduxit unum de leunculis suis?
   leo factus est;
   et didicit capere predam, hominemque comedere.
Et audierunt de eo gentes,
   et non absque uulneribus suis ceperunt eum,
   et adduxerunt eum in catenis in terram Aegypti.
Que cum uidisset quoniam infirmata est, et periit
      exspectatio eius:
   tulit unum de leunculis suis, leonem constituit
      eum.
 Qui incedebat inter leones,
   et factus est leo:
   et didicit predam capere, et homines deuorare:
Didicit uiduas facere,
   et ciuitates eorum in desertum adducere:
Et desolata est terra, et plenitudo eius, a uoce rugitus illius.
Et conuenerunt aduersus eum gentes undique de
      prouinciis,
   et expanderunt super eum rete suum,
   in uulneribus earum captus est.
Et miserunt eum in caueam [b 1Kb] ,
   et in catenis adduxerunt eum ad regem Babylonis:
 Miseruntque eum in carcerem,
   ne audiretur uox eius ultra super montes Isrel.
Mater tua quasi uinea in sanguine tuo super aquam
      plantata:
   fructus eius, et frondes eius creuerunt ex aquis
      multis.
Et facte sunt ei uirge solide in sceptra dominantium,
   et exaltata est statura eius inter frondes:
Et uidit altitudinem suam in multitudine palmitum
      suorum.
Et euulsa est in ira, in terramque proiecta,
   et uentus urens siccauit fructum eius:
Marcuerunt, et arefacte sunt uirge roboris eius:
   ignis comedit eam.
Et nunc transplantata est in desertum,
   in terra inuia et sitienti.
Et egressus est ignis de uirga ramorum eius,
   qui fructum eius comedit:
Et non fuit in ea uirga fortis,
    sceptrum [a 1Kb] dominantium.
Planctus est,
   et erit in planctum.
[Cap. XX.] Et factum est in anno septimo, in
      quinto, in decima mensis:
   uenerunt uiri de senioribus Isrel, ut interrogarent Dominum,
   et sederunt coram me:
Et factus est sermo Domini ad me, dicens:
Fili hominis,
   loquere senioribus Isrel, et dices ad eos:
Hec dicit Dominus Deus:
Num ad interrogandum me uos uenistis?
uiuo ego quia non respondebo uobis, ait Dominus
      Deus.
Si iudicas eos, si iudicas, fili hominis,
   abominationes patrum eorum [Al. suorum] ostende eis.
Et dices ad eos:
 Hec dicit Dominus Deus:
In die, qua elegi Isrel,
   leuaui manum meam pro stirpe domus Iacob,
   et apparui eis in terra Aegypti,
   et leuaui manum meam pro eis, dicens:
Ego Dominus Deus uester:
In die illa leuaui manum meam pro eis,
   ut educerem eos de terra Aegypti in terram,
      quam prouideram eis, fluentem lacte et melle:
   que est egregia inter omnes terras.
Et dixi ad eos:
Unusquisque offensiones oculorum suorum abiiciat,
   et in idolis Aegypti nolite pollui:
Ego Dominus Deus uester.
Et irritauerunt me,
   nolueruntque me audire,
   unusquisque abominationes oculorum suorum non
      proiecit,
   nec idola Aegypti reliquerunt:
Et dixi, ut effunderem indignationem meam super eos,
    et implerem iram meam in eis, in medio terre
      Aegypti.
Et feci propter nomen meum, ut non uiolaretur coram gentibus, in quarum medio erant,
   et inter quas apparui eis, ut educerem eos de
      terra Aegypti.
Eieci ergo eos de terra Aegypti,
   et eduxi in desertum.
Et dedi eis precepta mea,
   et iudicia mea ostendi eis,
   que faciat homo, et uiuat in eis,
Insuper et sabbata mea dedi eis,
   ut esset signum inter me et eos:
   et scirent quia ego Dominus sanctificans eos.
Et irritauerunt me domus Isrel in deserto,
   in preceptis meis non ambulauerunt,
    et iudicia mea proiecerunt,
   que faciens homo uiuet in eis:
   et sabbata mea uiolauerunt uehementer:
Dixi ergo, ut effunderem furorem meum super eos
      in deserto,
   et consumerem eos.
Et feci propter nomen meum, ne uiolaretur coram
      gentibus,
   de quibus eieci eos in conspectu earum.
Ego igitur leuaui manum meam super eos in deserto,
      ne inducerem [Al. educerem] eos in terram,
      quam dedi eis, fluentem lacte et melle,
   precipuam terrarum omnium:
Quia iudicia mea proiecerunt,
   et in preceptis meis non ambulauerunt,
   et sabbata mea uiolauerunt:
   post idola enim cor eorum gradiebatur.
Et pepercit oculus meus super eos, ut interficerem eos.
   nec consumpsi eos in deserto.
Dixi autem ad filios eorum in solitudine.
    In preceptis patrum uestrorum nolite incedere,
   nec iudicia eorum custodiatis,
   nec in idolis eorum polluamini.
Ego Dominus Deus uester:
   in preceptis meis ambulate,
   iudicia mea custodite et facite ea:
Et sabbata mea sanctificate,
   ut sit signum inter me et uos,
   et sciatis [Al. sciatur] quia ego sum Dominus
      Deus uester.
Et exacerbauerunt me filii,
   in preceptis meis non ambulauerunt,
   et iudicia mea non custodierunt ut facerent ea:
   que cum fecerit homo, uiuet in eis:
   et sabbata mea uiolauerunt:
Et comminatus sum ut effunderem furorem meum
      super eos,
   et implerem iram meam in eis in deserto.
Auerti autem manum meam,
    et feci propter nomen meum, ut non uiolaretur
      coram gentibus,
   de quibus eieci eos in oculis earum.
Iterum leuaui manum meam in eos in solitudine,
   ut dispergerem illos in nationes, et uentilarem in
      terras:
Eo quod iudicia mea non fecissent,
   et precepta mea reprobassent,
   et sabbata mea uiolassent,
   et post idola patrum suorum fuissent oculi eorum.
Ergo et ego dedi eis precepta non bona,
      et iudicia in quibus non uiuent.
Et pollui eos in muneribus suis,
   cum offerrent omne quod aperit uuluam, propter
      delicta sua:
   et scient quia ego Dominus.
Quamobrem loquere ad domum Isrel, fili hominis,
      et dices ad eos:
Hec dicit Dominus Deus:
Adhuc et in hoc blasphemauerunt me patres uestri,
       cum spreuissent me contemnentes:
Et induxissem eos in terram, super quam leuaui
      manum meam, ut darem illam eis.
uiderunt omnem collem excelsum, et omne lignum
      nemorosum,
   et immolauerunt ibi uictimas suas;
   et dederunt ibi irritationem oblationis sue,
   et posuerunt ibi odorem suauitatis sue,
   et libauerunt [Al. add. ibi] libationes suas.
Et dixi ad eos:
Quid est excelsum, ad quod uos ingredimini?
   et uocatum est nomen eius: Excelsum, usque ad
      hanc diem.
Propterea dic ad domum Isrel:
Hec dicit Dominus Deus:
   Certe [Al. tac. certe] in uia patrum uestrorum uos
       polluimini, et post offendicula eorum uos fornicamini:
Et in oblatione donorum uestrorum,
   cum transducitis filios uestros per ignem,
   uos polluimini in omnibus idolis uestris usque
      hodie:
Et ego respondebo uobis, domus Isrel?
   uiuo ego dicit Dominus Deus, quia non respondebo uobis.
Neque cogitatio mentis uestre fiet, dicentium:
   Erimus sicut uenes, et sicut cognationes terre,
      ut colamus ligna et lapides.
uiuo ego, dicit Dominus Deus,
   quoniam in manu forti, et brachio extento, et in
      furore effuso regnabo super uos.
Et educam uos de populis:
   et congregabo uos de terris, in quibus dispersi estis:
      in manu ualida, et in brachio extento, et in furore effuso regnabo super uos.
Et adducam uos in desertum populorum,
    et iudicabor uobiscum ibi facie ad faciem.
Sicut iudicio contendi aduersum patres uestros in
      deserto terre Aegypti,
   sic iudicabo uos, dicit Dominus Deus.
Et subiiciam uos sceptro meo,
   et inducam uos in uinculis federis.
Et eligam de uobis transgressores et impios,
   et de terra incolatus eorum educam eos,
   et terram Isrel non ingredientur:
   et scietis quia ego Dominus.
Et uos, domus Isrel,
Hec dicit Dominus Deus;
Singuli post idola uestra ambulate, et seruite eis.
Quod si et in hoc non audieritis me,
   et nomen meum sanctum pollueritis ultra in muneribus uestris, et in idolis uestris:
In monte sancto meo, in monte excelso Isrel, et
      ait Dominus Deus,
   ibi seruiet mihi omnis domus Isrel;
 Omnes, inquam, in terra, in qua placebunt mihi,
   et ibi queram primitias uestras, et initium decimarum uestrarum in omnibus sanctificationibus
      uestris.
In odorem suauitatis suscipiam uos,
   cum eduxero uos de populis, et congregauero uos
      de terris, in quas dispersi estis,
   et sanctificabor in uobis in oculis nationum.
Et scietis quia ego Dominus,
   cum induxero uos ad terram Isrel,
   in terram, pro qua leuaui manum meam, ut darem
      eam patribus uestris.
Et recordabimini ibi uiarum uestrarum, et omnium
      scelerum uestrorum, quibus polluti estis in eis:
   et displicebitis uobis in conspectu uestro in omnibus malitiis uestris, quas fecistis.
Et scietis quia ego Dominus,
   cum benefecero uobis propter nomen meum,
   et non secundum uias uestras malas,
   neque secundum scelera uestra pessima, domus
       Isrel, ait Dominus Deus.
Et factus est sermo Domini ad me, dicens:
Fili hominis,
   pone faciem tuam contra uiam Austri, et stilla ad
      Aphricum,
   et propheta ad saltum agri meridiani.
Et dices saltui meridiano:
Audi uerbum Domini:
Hec dicit Dominus Deus:
Ecce ego succendam in te ignem,
   et comburam in te omne lignum uiride, et omne
      lignum aridum.
Non exstinguetur flamma succensionis:
   et comburetur in ea omnis facies ab Austro usque
      ad Aquilonem.
Et uidebit uniuersa caro, quia ego Dominus succendi
      eam,
   nec exstinguetur.
 Et dixi.
   A a a, Domine Deus:
Ipsi dicunt de me:
   Numquid non per parabolas loquitur iste?
[Cap. XXI.] Et factus est sermo Domini ad me,
      dicens:
Fili hominis,
   pone faciem tuam ad Ierusalem, et stilla ad sanctuaria,
   et propheta contra humum Isrel:
Et dices terre Isrel:
Hec dicit Dominus Deus:
Ecce ego ad te,
   et eiiciam gladium meum de uagina sua,
   et occidam in te iustum et impium.
Pro eo autem quod occidisti in te iustum et impium,
   idcirco egredietur gladius meus de uagina sua ad
      omnem carnem ab Austro ad Aquilonem:
   Ut sciat [Al. es sciet] omnis caro quia ego Dominus eduxi gladium meum de uagina sua irreuocabilem.
 Et tu, fili hominis,
   ingemisce in contritione lumborum,
   et in amaritudinibus ingemisce coram eis.
Cumque dixerint ad te:
Quare tu gemis?
   dices:
   Pro auditu: quia uenit.
Et tabescet omne cor, et dissoluentur uniuerse manus,
   et infirmabitur omnis spiritus, et per cuncta genua
      fluent aque.
Ecce uenit, et fiet, ait Dominus Deus [Al. tac. Deus].
Et factus est sermo Domini ad me, dicens:
Fili hominis,
   propheta, et dices:
Hec dicit Dominus Deus:
Loquere:
Gladius, gladius exacutus est, et limatus.
    Ut cedat uictimas, exacutus est:
   ut splendeat, limatus est:
Qui moues sceptrum filii mei,
   succidisti omne lignum.
Et dedi eum ad leuigandum, ut teneatur manu:
   iste exacutus est gladius, et iste limatus,
   ut sit in manu interficientis.
Clama, et ulula, fili hominis,
   quia hic factus est in populo meo,
   hic in cunctis ducibus Isrel qui fugerant:
Gladio traditi sunt cum populo meo,
   idcirco plaude super femur, quia probatus est:
   et hoc, cum sceptrum subuerterit, et non erit,
      dicit Dominus Deus.
Tu ergo, fili hominis, propheta, et percute manu ad
      manum,
   et duplicetur gladius, ac triplicetur gladius interfectorum:
Hic est gladius occisionis magne,
   qui obstupescere eos facit, et corde tabescere, et
       multiplicat ruinas.
In omnibus portis eorum dedi conturbationem gladii acuti, et limati ad fulgendum,
   amicti ad cedem.
Exacuere, uade ad dexteram, siue ad sinistram,
   quocumque faciei tue est appetitus.
Quin et ego plaudam manu ad manum,
   et implebo indignationem meam,
   ego Dominus locutus sum.
Et factus est sermo Domini ad me, dicens:
Et tu, fili hominis,
   pone tibi duas uias, ut ueniat gladius regis Babylonis:
De terra una egredientur ambe:
   et manu capiet coniecturam,
   in capite uie ciuitatis coniiciet.
uiam pones ut ueniat gladius ad Rabbath aliorum
      Ammon,
    et ad Iudam in [Al. et ad] Ierusalem munitissimam.
Stetit enim rex Babylonis in biuio, in capite duarum
      uiarum, diuinationem querens,
   commiscens sagittas: interrogauit idola,
   exta consuluit.
Ad dexteram eius facta est diuinatio super Ierusalem,
   ut ponat arietes,
   ut aperiat os in cede,
   ut eleuet uocem in ululatu,
   ut ponat arietes contra portas,
   ut comportet aggerem,
   ut edificet munitiones.
Eritque quasi consulens frustra oraculum in oculis
      eorum,
   et sabbatorum otium imitans:
Ipse autem recordabitur iniquitatis ad capiendum.
Idcirco hec dicit Dominus Deus:
Pro eo quod recordati estis iniquitatis uestre, et
      reuelastis preuaricationes uestras,
    et apparuerunt peccata uestra in omnibus cogitationibus uestris:
Pro eo, inquam, quod recordati estis, manu capiemini.
Tu autem, profane, impie dux Isrel,
   cuius uenit dies in tempore iniquitatis prefinita:
Hec dicit Dominus Deus:
Aufer cidarim, tolle coronam:
   nonne hec est, que humilem subleuauit, et sublimem humiliauit?
Iniquitatem, iniquitatem, iniquitatem ponam eam:
   et hoc non factum est, donec ueniret [Al. fiet et
      ueniat] cuius est iudicium,
   et tradam ei.
Et tu, fili hominis, propheta, et dic:
Hec dicit Dominus Deus ad filios Ammon,
   et ad opprobrium eorum, et dices:
Mucro, mucro, euagina te ad occidendum,
   lima te, ut interficias, et fulgeas,
 Cum tibi uiderentur uana, et diuinarentur [a 1Kb] mendacia,
   ut daretis super colla uulneratorum impiorum:
   quorum uenit dies tempore iniquitatis prefinita.
Reuertere ad uaginam tuam, in loco in quo creatus es,
   in terra natiuitatis tue iudicabo te,
   et effundam super te indignationem meam:
In igne furoris mei sufflabo in te,
   daboque te in manus hominum insipientium [Al.
      stultorum], et fabricantium interitum [Al. corruptionem].
Igni eris cibus,
   sanguis tuus erit in medio terre,
   obliuioni traderis:
   quia ego Dominus locutus sum.
[Cap. XXII.] Et factum est uerbum Domini ad me,
      dicens:
Et tu, fili hominis,
   num iudicas, num iudicas ciuitatem sanguinum?
 Et ostendes [Al. ostendis] ei omnes abominationes
      suas, et dices:
Hec dicit Dominus Deus:
Ciuitas effundens sanguinem in medio sui, ut ueniat
      tempus eius:
   et que fecit idola contra semetipsam, ut pollueretur.
In sanguine tuo, qui a te effusus est, deliquisti:
   et in idolis tuis, que fecisti, polluta es:
Et appropinquare fecisti dies tuos,
   et adduxisti tempus annorum tuorum;
Propterea dedi te opprobrium gentibus,
   et irrisionem uniuersis terris.
 Que iuxta sunt, et que procul a te, triumphabunt
      de te:
   sordida, nobilis, grandis interitu.
Ecce principes Isrel singuli in brachio suo fuerunt
      in te,
   ad effundendum sanguinem.
Patrem et matrem contumeliis affecerunt in te,
   aduenam calumniati sunt in medio tui,
pupillum et uiduam contristauerunt apud te:
Sanctuaria mea spreuisti [Al. spreuistis], [Al. polluistis],
   et sabbata mea polluisti
uiri detractores fuerunt in te ad effundendum sanguinem,
   et super montes comederunt in te,
   scelus operati sunt in medio tui.
uerecundiora patris discooperuerunt in te,
   immunditiam menstruate humiliauerunt in te:
Et unusquisque in uxorem proximi sui operatus est
      abominationem,
    et socer nurum suam polluit nefarie,
   frater sororem suam, filiam patris sui oppressit
      in te.
Munera acceperunt apud te ad effundendum sanguinem:
Usuram et superabundantiam accepisti,
   et auare proximos tuos calumniabaris
   meique oblita es, ait Dominus Deus:
Ecce complosi manus meas super auaritiam tuam
      quam fecisti,
   et super sanguinem, qui effusus est in medio tui.
Numquid sustinebit cor tuum, aut preualebunt manus tue, in diebus quos ego faciam tibi?
   ego Dominus locutus sum, et faciam.
Et dispergam te in nationes, et uentilabo te in terras,
   et deficere faciam immunditiam tuam a te.
Et possidebo te in conspectum gentium:
   et scies quia ego Dominus.
 Et factum est uerbum Domini ad me, dicens:
Fili hominis,
   uersa est mihi domus Isrel in scoriam:
   Omnes isti es, et stannum, et ferrum, et plumbum
      in medio fornacis:
   scoria argenti facti sunt.
Propterea hec dicit Dominus Deus:
Eo quod uersi estis omnes in scoriam,
   propterea ecce ego congregabo uos in medio Ierusalem,
   congregatione argenti, et eris, et ferri, et stanni,
      et plumbi in medio fornacis:
   ut succendam in ea ignem ad conflandum.
Sic congregabo in furore meo, et in ira mea, et
      requiescam:
   et conflabo uos.
Et congregabo uos,
   et succendam uos in igne furoris mei,
   et conflabimini in medio eius.
 Ut conflatur argentum in medio fornacis, sic eritis
      in medio eius:
   et scietis quia ego Dominus, cum effuderim indignationem meam super uos.
Et factum est uerbum Domini ad me, dicens:
Fili hominis,
   dic ei:
Tu es terra immunda,
   et non compluta in die furoris.
Coniuratio prophetarum in medio eius,
   sicut leo rugiens, rapiensque predam,
   animam deuorauerunt,
   opes et pretium acceperunt,
   uiduas eius multiplicauerunt in medio illius.
 Sacerdotes eius contempserunt legem meam,
   et polluerunt sanctuaria mea:
   inter sanctum et profanum non habuerunt distantiam:
   et inter pollutum et mundum non intellexerunt:
   et a sabbatis meis auerterunt oculos suos,
   et coinquinabar in medio eorum.
Principes eius in medio illius, quasi lupi rapientes
      predam ad effundendum sanguinem,
   et ad perdendas animas et auare ad sectanda
      lucra.
Prophete autem eius liniebant eos absque temperamento,
   uidentes uana, et diuinantes eis mendacium, dicentes:
Hec dicit Dominus Deus,
   cum Dominus non sit locutus.
Populi terre calumniabantur calumniam,
   et rapiebant uiolenter:
 Egenum et pauperem affligebant,
   et aduenam opprimebant calumnia absque iudicio.
Et quesiui de eis uirum, qui interponeret sepem,
      et staret oppositus contra me pro terra, ne
      dissiparem eam:
   et non inueni.
Et effudi super eos indignationem meam,
   in igne ire mee consumpsi eos:
uiam eorum in caput eorum reddidi,
   ait Dominus Deus.
[Cap. XXIII.] Et factus est sermo Domini ad me,
      dicens:
Fili hominis,
   due mulieres filie unius matris fuerunt,
   et fornicate sunt in Aegypto,
   in adolescentia sua fornicate sunt:
Ibi subacta sunt ubera earum,
   et fracte sunt mamme pubertatis earum.
Nomina autem earum, Oolla maior, et Ooliba soror
       eius:
   et habui eas, et pepererunt filios, et filias.
Porro earum nomina, Samaria Oolla,
   et Ierusalem Ooliba.
Fornicata est igitur Oolla super me,
   et insaniuit in amatores suos, in Assyrios propinquantes [Al. add. ei],
   uestitos hyacintho,
   principes, et magistratus, iuuenes cupidinis,
   uniuersos equites, ascensores equorum.
Et dedit fornicationes suas super eos electos, filios
      Assyriorum uniuersos:
   Et in omnibus in quos insaniuit,
   in immunditiis eorum polluta est.
Insuper et fornicationes suas, quas habuerat in
      Aegypto, non reliquit:
   nam et illi dormierant cum ea in adolescentia
      eius,
   et illi confregerant ubera pubertatis eius,
   et effuderant fornicationem suam super eam.
 Propterea tradidi eam in manus amatorum suorum,
      in manus filiorum Assur,
   super quorum insaniuit libidine.
Ipsi discooperuerunt ignominiam eius,
   filios et filias eius tulerunt,
   et ipsam occiderunt gladio;
Et facte sunt famose mulieres,
   et iudicia perpetrauerunt in ea.
Quod cum uidisset soror eius Ooliba, plusquam illa
      insaniuit libidine:
   et fornicationem suam super fornicationem sororis
      sue ad filios Assyriorum prebuit impudenter,
   ducibus et magistratibus ad se uenientibus, indutis ueste uaria,
   equitibus, qui uectabantur equis, et adolescentibus forma cunctis egregia.
Et uidi quod polluta esset uia una ambarum.
Et auxit fornicationes suas:
    cumque uidisset uiros depictos in pariete,
   imagines Chaldeorum expressas coloribus,
   et accinctos balteis renes,
   et tiaras tinctas in capitibus eorum,
   formam ducum omnium, similitudinem filiorum
      Babylonis,
   terreque Chaldeorem, in qua orti sunt,
Et insaniuit super eos concupiscentia oculorum suorum,
   et misit nuntios ad eos in Chaldeam.
Cumque uenissent ad eam filii Babylonis ad cubile
      mammarum, polluerunt eam stupris suis,
   et polluta est ab eis, et saturata est anima eius
      ab illis.
Denudauit quoque fornicationes suas, et discooperuit ignominiam suam:
   et recessit anima mea ab ea,
   sicut recesserat anima mea a sorore eius.
Multiplicauit enim fornicationes suas,
    recordans dies adolescentie sue, quibus fornicata est in terra Aegypti.
Et insaniuit libidine super concubitum eorum,
   quorum carnes sunt, ut carnes asinorum:
   et sicut fluxus equorum, fluxus eorum.
Et uisitasti scelus adolescentie tue,
   quando subacta sunt in Aegypto ubera tua,
   et confracte mamme pubertatis tue.
Propterea, Ooliba,
   hec dicit Dominus Deus:
Ecce ego suscitabo omnes amatores tuos contra te,
      de quibus satiata est anima tua:
   et congregabo eos aduersum te in circuitu;
Filios Babylonis, et uniuersos Chaldeos,
   nobiles, tyrannosque et principes,
   omnes filios Assyriorum, iuuenes forma egregia,
   duces et magistratus uniuersos, principes principum,
   et nominatos ascensores equorum:
Et uenient super te instructi curru et rota, multitudo populorum:
    lorica, et clypeo, et galea armabuntur contra te
      undique:
Et dabo coram [Al. tacet coram] eis iudicium,
   et iudicabunt te iudiciis suis.
Et ponam zelum meum in te, quem exercent tecum
      in furore:
   nasum tuum et aures tuas precident:
   et que remanserint, gladio concident.
Ipsi filios tuos et filias tuas capient;
   et nouissimum tuum deuorabitur igni.
Et denudabunt te uestimentis tuis,
   et tollent uasa glorie tue.
Et requiescere faciam [Al. facient] scelus tuum
      de te,
   et fornicationem tuam de terra Aegypti:
   Nec leuabis oculos tuos ad eos,
   et Aegypti non recordaberis amplius.
Quia hec dicit Dominus Deus:
Ecce ego tradam te in manus eorum, quos odisti:
    in manus, de quibus satiata est anima tua.
Et agent tecum in odio,
   et tollent omnes labores tuos,
   et dimittent te nudam et ignominia plenam,
Et reuelabitur ignominia fornicationum tuarum,
   scelus tuum et fornicationes tue.
Fecerunt hec tibi, quia fornicata es post gentes,
   inter quas polluta es in idolis earum.
In uia sororis tue ambulasti,
   et dabo calicem eius in manu tua.
Hec dicit Dominus Deus:
Calicem sororis tue bibes profundum et latum:
   eris in derisum et in subsannationem, que est
      capacissima.
Ebrietate et dolore repleberis;
   calice meroris et tristitie,
   calice sororis tue Samarie.
Et bibes illum, et epotabis usque ad feces,
    et fragmenta eius deuorabis,
   et ubera tua lacerabis:
   quia ego locutus sum, ait Dominus Deus [Al. tacet
      Deus].
Propterea hec dicit Dominus Deus:
Quia oblita es mei, et proiecisti me post corpus
      tuum,
   tu quoque porta scelus tuum et fornicationes
      tuas.
Et ait Dominus ad me, dicens:
Fili hominis,
   numquid iudicas Oollam, et Oolibam,
   et annuntias eis scelera earum?
Quia adulterate sunt,
   et sanguis in manibus earum.
   et cum idolis suis fornicate sunt:
Insuper et filios suos, quos genuerunt mihi,
   obtulerunt eis ad deuorandum.
Sed et hoc fecerunt mihi:
   Polluerunt sanctuarium meum in die illa,
    et sabbata mea profanauerunt.
Cumque immolarent filios suos idolis suis,
   et ingrederentur sanctuarium meum in die illa, ut
      polluerent illud:
   etiam hec fecerunt in medio domus mee.
Miserunt ad uiros uenientes de longe,
   ad quos [a 1Kb] nuntium miserant:
Itaque ecce uenerunt, quibus te lauisti, et circumlinisti [b 1Kb] stibio oculos tuos,
   et ornata es mundo muliebri.
Sedisti in lecto pulcherrimo,
   et mensa ordinata est ante te:
   thymiama meum, et unguentum meum posuisti
      super eam.
Et uox multitudinis exsultantis erat in ea;
   et in uiris, qui de multitudine hominum adducebantur, et ueniebant de deserto,
   posuerunt armillas in manibus eorum,
   et coronas speciosas in capitibus eorum.
 Et dixi ei, que attrita est in adulteriis:
Nunc fornicabitur in fornicatione sua etiam hec.
Et ingressi sunt ad eam quasi ad mulierem meretricem:
Sic ingrediebantur ad Oollam et Oolibam, mulieres
      nefarias.
uiri ergo isti [Al. tacet isti] iusti sunt:
   hi iudicabunt eas iudicio adulterarum,
   et iudicio effundentium sanguinem:
Quia adultere sunt,
   et sanguis in manibus earum.
Hec enim dicit Dominus Deus:
Adduc ad eas multitudinem,
   et trade eas in tumultum et in rapinam.
Et lapidentur lapidibus populorum,
   et confodiantur gladiis eorum:
Filios et filias earum interficient,
   et domos earum igne succendent.
Et auferam scelus de terra,
   et discent omnes mulieres, ne faciant secundum
       scelus earum.
Et dabunt scelus uestrum super uos,
   et peccata idolorum uestrorum portabitis:
   et scietis quia ego Dominus Deus.
[Cap. XXIu.] Et factum est uerbum Domini ad me,
      in anno nono, in mense decimo, in decima
      mensis, dicens:
Fili hominis,
   scribe tibi nomen diei huius, in qua confirmatus
      est rex Babylonis aduersum Ierusalem hodie.
Et dices per prouerbium ad domum irritatricem
      parabolam,
   et loqueris ad eos:
 Hec dicit Dominus Deus:
Pone ollam,
   pone, inquam, et mitte in eam aquam.
Congere frusta eius in eam,
   omnem partem bonam,
   femur et armum,
   electa et ossibus plena.
Pinguissimum pecus assume,
   compone quoque strues ossium sub ea:
Efferbuit coctio eius,
   et discocta sunt ossa illius in medio eius.
Propterea hec dicit Dominus Deus:
ue ciuitati sanguinum, olle,
   cuius rubigo in ea est,
   et rubigo eius non exiuit de ea:
Per partes et per partes suas eiice eam,
   non cecidit super eam sors.
Sanguis enim eius in medio eius est,
   super limpidissimam petram effudit illum:
   non effudit illum super terram, ut possit operiri
       puluere.
Ut super inducerem indignationem meam, et uindicta ulciscerer:
   dedi sanguinem eius super petram limpidissimam,
      ne operiretur.
Propter hec dicit Dominus Deus:
ue ciuitati sanguinum,
   cuius ego grandem faciam pyram.
Congere ossa, que in igne succendam:
   consumentur carnes, et concoquetur uniuersa
      compositio,
   et ossa tabescent.
Pone quoque eam super prunas uacuam,
   ut incalescat, et liquefiat es eius:
Et confletur in medio eius [Al. tacet eius] inquinamentum eius,
   et consumatur rubigo eius:
Multo labore sudatum est,
   et non exiuit de nimia rubigo eius,
    neque per ignem.
Immunditia tua exsecrabilis:
   quia mundare te uolui, et non es mundata a sordibus tuis:
Sed nec mundaberis prius,
   donec quiescere faciam indignationem meam in te.
Ego Dominus locutus sum:
uenit, et faciam:
   non transeam, nec parcam, nec placabor:
Iuxta uias tuas, et iuxta adinuentiones tuas iudicabo
      [Al. iudicaui] te, dicit Dominus.
Et factum est uerbum Domini ad me dicens:
Fili hominis,
   ecce ego tollo a te desiderabile oculorum tuorum
      in plaga:
   et non planges, neque plorabis, et non fluent lacryme tue.
Ingemisce tacens,
   mortuorum luctum non facies:
Corona tua circumligata sit tibi,
    et calceamenta tua erunt in pedibus tuis,
   nec amictu ora uelabis,
   nec cibos lugentium comedes.
Locutus sum ergo ad populum mane,
   et mortua est uxor mea uespere:
   fecitque [Al. fecique] mane sicut preceperat mihi.
Et dixit ad me populus:
   Quare non indicas nobis, quid ista significent,
   que tu facis?
Et dixi ad eos:
   Sermo Domini factus est ad me dicens:
Loquere domui Isrel:
Hec dicit Dominus Deus:
 Ecce ego polluam sanctuarium meum, superbiam
      imperii uestri, et desiderabile oculorum uestrorum,
   et super quo pauet anima uestra,
   et filii uestri, et filie uestre, quas reliquistis, gladio cadent.
Et facietis sicut feci:
   Ora amictu non uelabitis,
   et cibos lugentium non comedetis.
Coronas habebitis in capitibus uestris,
   et calceamenta in pedibus:
Non plangetis neque flebitis,
   sed et tabescetis in iniquitatibus uestris,
   et unusquisque gemet ad fratrem suum.
Eritque Ezechiel uobis in portentum:
   iuxta omnia que fecit, facietis cum uenerit istud:
   et scietis quia ego Dominus Deus.
Et tu, fili hominis,
   ecce in die, qua tollam ab eis fortitudinem
      eorum,
    et gaudium dignitatis, et desiderium oculorum
      eorum,
   super quo requiescunt anime eorum,
   filios et filias eorum:
In die illa cum uenerit fugiens ad te, ut annuntiet
      tibi:
In die, inquam, illa aperietur os tuum cum eo qui
      fugit:
   et loqueris, et non silebis ultra:
Erisque eis in portentum,
   et scietis quia ego Dominus.
[Cap. XXu.] Et factus est sermo Domini ad me dicens:
Fili hominis,
   pone faciem tuam contra filios Ammon, et prophetabis de eis.
Et dices filiis Ammon:
   audite uerbum Domini Dei:
Hec dicit Dominus Deus:
 Pro eo quod dixisti:
   Euge, euge super sanctuarium meum, quia pollutum est.
   et super terram Isrel, quoniam desolata est:
   et super domum Iuda, quoniam ducti sunt in
      captiuitatem:
Idcirco ego tradam te filiis orientalibus in hereditatem,
   et collocabunt caulas suas in te,
   et ponent in te tentoria sua.
Ipsi comedent fruges tuas:
   et ipsi bibent lac tuum [Al. tacet tuum].
Daboque Rabbath in habitaculum camelorum,
   et filios Ammon in cubile pecorum:
   et scietis quia ego Dominus:
Quia hec dicit Dominus Deus:
Pro eo quod plausisti manu et percussisti pede,
   et gauisa es ex toto affectu super terram Isrel:
Idcirco ecce ego extendam manum meam super te,
   et tradam te in direptionem gentium,
    et interficiam te de populis, et perdam de terris,
      et conteram:
   et scies quia ego Dominus,
Hec dicit Dominus Deus.
Pro eo quod dixerunt Moab et Seir:
   Ecce sicut omnes gentes, domus Iuda:
Idcirco ecce ego aperiam humerum Moab de ciuitatibus,
   de ciuitatibus, inquam, eius, et de finibus eius,
   inclyta terre Beth-Iesimoth et Beel-Meon et Cariathaim,
Filiis orientis cum filiis Ammon,
   et dabo eam in hereditatem:
    ut non sit ultra memoria filiorum Ammon in gentibus.
Et in Moab faciam iudicia:
   et scient quia ego Dominus.
Hec dicit Dominus Deus:
Pro eo quod fecit Idumea ultionem, ut se uindicaret
      de filiis Iuda,
   peccauitque delinquens, et uindictam expetiuit
      de eis,
Idcirco hec dicit Dominus Deus:
Extendam manum meam super Idumeam,
   et auferam de ea hominem et iumentum,
   et faciam eam desertam ab austro:
   et qui sunt [Al. desunt] in Dedan, gladio cadent.
Et dabo ultionem meam super Idumeam per manum
      populi mei Isrel:
   et facient [Al. faciam] in Edom iuxta iram meam,
   et furorem meum:
   et scient uindictam [Al. indignationem] meam,
      dicit Dominus Deus.
 Hec dicit Dominus Deus:
Pro eo quod fecerunt Palestini in uindictam,
   et ulti se sunt toto animo, interficientes et implentes inimicitias ueteres:
Propterea hec dicit Dominus Deus:
Ecce ego extendam manum meam super Palestinos,
      et interficiam interfectores,
   et perdam reliquias maritime regionis:
Faciamque in eis ultiones magnas arguens in furore:
   et scient quia ego Dominus,
   cum dedero uindictam meam super eos.
[Cap. XXuI.] Et factum est in undecimo anno, prima
      mensis, factus est sermo Domini ad me, dicens:
Fili hominis,
   pro eo quod dixit Tyrus de Ierusalem:
Euge, confracte sunt porte populorum,
   conuersa est ad me:
   implebor, deserta est.
Propterea hec dicit Dominus Deus:
 Ecce ego super te, Tyre.
   et ascendere faciam ad [Al. super] te gentes multas,
   sicut ascendit mare fluctuans.
Et dissipabunt muros Tyri, et destruent turres eius:
   et radam puluerem eius de ea, et dabo eam in
      limpidissimam petram.
Siccatio sagenarum erit in medio maris,
   quia ego locutus sum, ait Dominus Deus:
Et erit in direptionem gentibus.
Filie quoque eius, que sunt in agro, gladio interficientur:
   et scient quia ego Dominus.
Quia hec dicit Dominus Deus [Al. tacet Deus]:
Ecce ego adducam ad Tyrum Nabuchodonosor regem
      Babylonis ab aquilone, regem regum,
   cum equis, et curribus, et equitibus, et cetu, populoque magno.
Filias tuas, que sunt in agro, gladio interficiet:
   et circumdabit te munitionibus, et comportabit
       aggerem in gyro,
   et leuabit contra te clypeum.
Et [a 1Kb] uineas, et arietes temperabit, in muros tuos,
   et turres tuas destruet in armatura sua.
Inundatione equorum eius operiet te puluis eorum:
   a sonitu equitum, et rotarum, et curruum, mouebuntur muri tui,
   dum ingressus fuerit portas tuas quasi per introitum urbis dissipate.
Ungulis equorum suorum conculcabit omnes plateas tuas:
   populum tuum gladio cedet,
   et statue tue nobiles in terram corruent.
 uastabunt opes tuas,
   diripient negotiationes tuas:
Et destruent muros tuos,
   et domos tuas preclaras subuertent:
Et lapides tuos, et ligna tua,
   et puluerem tuum in medio aquarum ponent.
Et quiescere faciam multitudinem canticorum tuorum,
   et sonitus cithararum tuarum non audietur amplius.
Et dabo te in limpidissimam petram,
   siccatio sagenarum eris,
   nec edificaberis ultra:
   quia ego locutus sum, ait Dominus Deus.
Hec dicit Dominus Deus Tyro:
Numquid non a sonitu ruine tue, et gemitu interfectorum tuorum,
   cum occisi fuerint in medio tui,
   commouebuntur insule?
Et descendent de sedibus suis omnes principes
       maris:
   et auferent exuuias suas,
   et uestimenta sua uaria abiicient,
   et induentur stupore:
In terra sedebunt:
   et attoniti super repentino casu tuo admirabuntur.
Et assumentes super te lamentum,
   dicent tibi:
Quomodo peristi que habitas in mari, urbs inclyta,
   que fuistis fortis in mari cum habitatoribus tuis,
   quos formidabant uniuersi?
Nunc stupebunt naues in die pauoris tui:
   et turbabuntur insule in mari,
   eo quod nullus egrediatur ex te.
Quia hec dicit Dominus Deus [Al. tacet Deus]:
Cum dedero te urbem desolatam, sicut ciuitates
      que non habitantur:
   et adduxero super te abyssum,
   et operuerint te aque multe:
 Et detraxero te cum his qui descendunt in lacum ad
      populum sempiternum,
   et collocauero te in terra nouissima sicut solitudines ueteres, cum his qui deducuntur in lacum,
   ut non habiteris:
   Porro cum dedero [Al. Et dedero] gloriam in
      terra uiuentium.
In nichilum redigam te, et non eris,
   et requisita non inuenieris ultra in sempiternum,
    dicit Dominus Deus.
[Cap. XXuII.] Et factum est uerbum Domini ad me,
      dicens:
Tu ergo, fili hominis,
   assume super Tyrum lamentum:
Et dices Tyro, que habitat in introitu maris,
   negotiationi populorum ad insufas multas:
Hec dicit Dominus Deus:
O Tyre, tu dixisti: Perfecti decoris ego sum,
   et in corde maris sita.
Finitimi [a 15Kb] tui, qui te edificauerunt,
   impleuerunt decorem tuum:
Abietibus de Sanir exstruxerunt te
   cum omnibus tabulatis [b 1Kb] maris:
Cedrum de Libano tulerunt
   ut facerent tibi malum.
Quercus de Basan dolauerunt in remos tuos:
   transtra tua fecerunt tibi ex ebore Indico,
   et pretoriola de insulis Italie.
Byssus uaria de Aegypto texta est tibi in uelum
    ut poneretur in malo:
Hyacinthus et purpura de insulis Elisa facta sunt
      operimentum tuum.
Habitatores Sidonis et Aradii [h. [c 1Kb] Aruad] fuerunt
      remiges tui:
   sapientes tui, Tyre, facti sunt gubernatores tui.
Senes [d 15Kb] Biblii, et prudentes eius, prebuerunt nautas
      ad ministerium uarie supellectilis tue:
   omnes naues maris, et naute earum, fuerunt in
      populo negotiationis tue.
Perse, et Lydia, et Lybies erant in exercitu tuo
   uiri bellatores tui:
   clypeum et galeam suspenderunt in te pro ornatu tuo,
Filii Aradii [h. Aruad] cum exercitu tuo erant super
      muros tuos in circuitu:
   sed et Pygmei, qui erant in turribus tuis, pharetras
      suas suspenderunt in muris tuis per gyrum:
   ipsi compleuerunt pulchritudinem tuam.
 Carthaginenses negotiatores tui, a multitudine cunctarum diuitiarum,
   argento, ferro, stanno, plumboque repleuerunt
      nundinas tuas.
Grecia, Thubal, et Mosoch, ipsi institores tui:
   mancipia, et uasa erea adduxerunt populo tuo.
De domo Thogorma, equos, et equites,
   et mulos adduxerunt ad forum tuum.
Filii Dedan negotiatores tui:
    et insule multe, negotiatio manus tue.
   dentes eburneos et hebeninos commutauerunt in
      pretio tuo.
Syrus negotiator tuus propter multitudinem operum
      tuorum,
   gemmam [Al. guttam], et purpuram, et scutulata,
   et byssum, et sericum, et coccum [h. [a 1Kb] chad
      chod] proposuerunt in mercatu tuo.
Iuda et terra Isrel ipsi institores tui in frumento
      primo,
   balsamum, et mel, et oleum, et resinam proposuerunt in nundinis tuis.
Damascenus negotiator tuus
   in multitudine operum tuorum, in multitudine
      [Al. copia] diuersarum opum,
   in uino pingui, in lanis coloris optimi.
Dan, et Grecia, et Mosel [h. Muzal],
   in nundinis tuis proposuerunt ferrum fabrefactum:
   stacte et calamus in negotiatione tua.
Dedan institores tui
    in tapetibus ad sedendum.
Arabia, et uniuersi principes Cedar, ipsi negotiatores manus tue:
   cum agnis, et arietibus, et hedis uenerunt ad te
      negotiatores tui.
uenditores Saba, et Reema [h. Raama], ipsi negotiatores tui:
   cum uniuersis primis aromatibus, et lapide pretioso [Al. pretiosissimo], et auro, quod proposuerunt in mercatu tuo.
Haran, et Chenne, et Eden, negotiatores tui:
Saba, Assur, et Chelmad, uenditores tui.
Ipsi negotiatores tui
   multifariam inuolucris hyacinthi, et polymitorum,
      gazarumque pretiosarum, que obuolute et
      astricte erant funibus:
   cedros quoque habebant in negotiationibus tuis.
Naues maris, principes tui in negotiatione tua;
   et repleta es, et glorificata nimis in corde maris.
 In aquis multis adduxerunt te remiges tui:
   uentus auster contriuit te in corde maris.
Diuitie tue, et thesauri tui, et multiplex instrumentum tuum;
   naute tui, gubernatores tui, qui tenebant supellectilem tuam, et populo tuo preerant:
   uiri quoque bellatores tui, qui erant in te,
   cum uniuersa multitudine tua, que est in medio tui,
   cadent in corde maris in die ruine tue.
A sonitu clamoris gubernatorum tuorum conturbabuntur classes:
Et descendent in nauibus suis omnes qui tenebant
      remum:
Naule et uniuersi gubernatores maris in terra stabunt:
   et eiulabunt super te uoce magna, et clamabunt
      amare.
   et superiacient puluerem capitibus suis, et cinere
      conspergentur.
Et radent super te caluitium, et accingentur ciliciis.
    et plorabunt te in amaritudine anime ploratu
      amarissimo.
Et assument super te carmen lugubre, et plangent te:
Que est ut Tyrus, que obmutuit in medio maris?
Que in exitu negotiationum tuarum de mari implesti
      populos multos:
   in multitudine diuitiarum tuarum et populorum
      tuorum, ditasti reges terre [Al. multos].
Nunc contrita es a mari;
   in profundis aquarum opes tue,
   et omnis multitudo tua, que erat in medio tui,
      ceciderunt.
Uniuersi habitatores insularum obstupuerunt super te:
   et reges earum omnes tempestate perculsi mutauerunt uultus.
Negotiatores populorum [Al. gentium] sibilauerunt
       super te:
   ad nichilum deducta es, et non eris [Al. add. ultra]
      usque in perpetuum.
[Cap. XXuIII.] Et factus est sermo Domini ad me, dicens:
Fili hominis,
   dic principi Tyri:
Hec dicit Dominus Deus:
Eo quod eleuatum est cor tuum, et dixisti:
   Deus ego sum, et in cathedra Dei sedeo [Al. sedi]
      in corde maris:
Cum sis homo, et non Deus:
   et dedisti cor tuum quasi cor Dei;
Ecce sapientior es tu Daniele:
   omne secretum non est absconditum a te.
In sapientia et prudentia tua fecisti tibi fortitudinem,
   et acquisisti aurum et argentum in thesauris tuis.
In multitudine sapientie tue, et in negotiatione tua
      multiplicasti tibi fortitudinem:
   et eleuatum est cor tuum in robore tuo.
 Propterea hec dicit Dominus Deus [Al. tacet Deus]:
Eo quod eleuatum est cor tuum quasi cor Dei:
   idcirco ecce ego adducam super te alienos, robustissimos gentium:
   et nudabunt gladios suos super pulchritudinem sapientie tue,
   et polluent decorem tuum.
Interficient et detrahent [Al. tradent] te:
   et morieris in interitu occisorum in corde maris.
Numquid dicens loqueris: Deus ego sum:
   coram interficientibus te:
   cum sis homo, et non Deus,
   in manu occidentium te?
Morte incircumcisorum morieris in manu alienorum:
   quia ego locutus sum, ait Dominus Deus.
Et factus est sermo Domini ad me, dicens:
Fili hominis,
   leua planctum super regem Tyri:
   et dices ei:
Hec dicit Dominus Deus:
 Tu signaculum similitudinis,
   plenus sapientia, et perfectus decore,
   in deliciis paradisi Dei fuisti:
   omnis lapis pretiosus operimentum tuum:
   sardius, topazius, et iaspis, chrysolithus, onyx, et
      beryllus, sapphirus, et carbunculus, et smaragdus:
   aurum opus decoris tui:
   et foramina tua in die, qua conditus es, preparata
      sunt.
Tu cherub extentus, et protegens,
   et posui te in monte sancto Dei,
   in medio lapidum ignitorum ambulasti.
Perfectus in uiis tuis a die conditionis tue,
   donec inuenta est iniquitas in te.
In multitudine negotiationis tue repleta sunt interiora tua iniquitate, et peccasti:
   et eieci te de monte Dei, et perdidi te, o cherub
      protegens, de medio lapidum ignitorum.
Et eleuatum est cor tuum in decore tuo:
 Perdidisti sapientiam tuam in decore tuo [Al. in pulchritudine tua],
   in terram proieci te:
   ante faciem regum dedi te, ut cernerent te.
In multitudine, iniquitatum tuarum et iniquitate negotiationis tue.
   polluisti sanctificationem tuam:
Producam ergo ignem de medio tui, qui comedat te,
   et dabo te in cinerem super terram in conspectu
      omnium uidentium te.
Omnes, qui uiderint te in gentibus, obstupescent
      super te:
   nichili factus es, et non eris in perpetuum.
   Et factus est sermo Domini ad me, dicens:
Fili hominis,
   pone faciem tuam contra Sidonem:
    et prophetabis de ea, et dices:
Hec dicit Dominus Deus:
Ecce ego ad te, Sidon, et glorificabor in medio tui:
   et scient quia ego Dominus,
   cum fecero in ea iudicia, et sanctificatus fuero in
      ea.
Et immittam ei pestilentiam et sanguinem in plateis
      eius:
   et corruent interfecti in medio eius gladio per circuitum:
   et scient quia ego Dominus.
Et non erit ultra domui Isrel offendiculum amaritudinis,
   et spina dolorem inferens undique per circuitum
      eorum, qui aduersantur eis:
   et scient quia ego Dominus Deus.
Hec dicit Dominus Deus:
Quando congregauero domum Isrel de populis, in
      quibus dispersi sunt, sanctificabor in eis coram
      gentibus:
    et habitabunt in terra sua, quam dedi seruo meo
      Iacob.
Et habitabunt in ea securi:
   et edificabunt domos, et plantabunt uineas, et habitabunt confidenter,
   cum fecero iudicia in omnibus qui aduersantur eis
      [Al. tacet eis] per circuitum.
Et scient quia ego Dominus Deus eorum.
[Cap. XXIX.] In anno decimo [a 2Kb] , in decimo mense,
      undecima die mensis,
   factum est uerbum Domini ad me, dicens:
Fili hominis,
   pone faciem tuam contra Pharonem regem Aegypti,
   et prophetabis de eo, et Aegypto uniuersa:
   Loquere, et dices:
Hec dicit Dominus Deus:
Ecce ego ad te, Pharao, rex Aegypti, draco magne,
   qui cubas in medio fluminum tuorum, et dicis;
   Meus est fluuius, et ego feci memetipsum:
 Et ponam frenum in maxillis tuis:
   et agglutinabo pisces fluminum tuorum squamis
      tuis:
Et extraham te de medio fluminum tuorum,
   et uniuersi pisces tui squamis tuis adherebunt.
Et proiiciam te in desertum, et omnes pisces fluminis tui:
   super faciem terre cades,
   non colligeris, neque congregaberis:
Bestiis terre, uolatilibus celi,
   dedi ad deuorandum:
Et scient omnes habitatores Aegypti quia ego Dominus;
   pro eo quod fuisti baculus arundineus domui
      Isrel:
Quando apprehenderunt te manu [Al. add. sua], et
      confractus es,
   et lacerasti omnem humerum eorum:
Et innitentibus eis super te, comminutus es,
   et dissoluisti omnes renes eorum.
 Propterea hec dicit Dominus Deus:
Ecce ego adducam super te gladium:
   et interficiam de te hominem, et iumentum.
Et erit terra Aegypti in desertum, et in solitudinem:
   et scient quia ego Dominus:
    pro [Al. tacet pro] eo quod dixeris: Fluuius meus
      est, et ego feci eum.
Idcirco ecce ego ad te, et ad flumina tua:
   daboque terram Aegypti in solitudines, gladio dissipatam,
   a turre Syenes, usque ad terminos Aethiopie.
Non pertransibit eam pes hominis,
   neque pes iumenti gradietur in ea:
   et non habitabitur quadraginta annis.
Daboque terram Aegypti desertam in medio terrarum
      desertarum,
   et ciuitates eius in medio urbium subuersarum,
Et erunt desolate quadraginta annis,
   et dispergam Aegyptios in nationes, uentilabo eos
      in terras.
Quia hec dicit Dominus Deus:
Post finem quadraginta annorum congregabo Aegyptum de populis, in quibus dispersi fuerant,
Et reducam captiuitatem Aegypti,
   et collocabo eos in terra Phatures [h. Phathroz],
       in terra natiuitatis sue:
   et erunt ibi in regnum humile:
Inter cetera regna erit humillima,
   et non eleuabitur ultra super nationes,
   et imminuam eos ne imperent gentibus.
Neque erunt ultra domui Isrel in confidentia,
   docentes iniquitatem, ut fugiant et sequantur
      eos:
   et scient quia ego Dominus Deus.
Et factum est in uicesimo et septimo anno, in primo,
      in una mensis,
   factum est uerbum Domini ad me, dicens:
Fili hominis,
   Nabuchodonosor rex Babylonis seruire fecit exercitum suum seruitute magna aduersus Tyrum:
Omne caput decaluatum, et omnis humerus depilatus est:
   et merces non est reddita ei,
   neque exercitui eius, de Tyro, pro seruitute, qua
       seruiuit mihi aduersus eam.
Propterea hec dicit Dominus Deus:
   Ecce ego dabo Nabuchodonosor regem Babylonis
      in terra Aegypti:
   et accipiet [Al. auferet] multitudinem eius,
   et depredabitur manubias eius,
   et diripiet spolia eius:
Et erit merces [Al. in mercedem] exercitui illius.
   Et operi, pro [Al. tacet pro] quo seruiuit [Al. add.
      mihi] aduersus eam:
Dedi ei terram Aegypti,
   pro eo quod laborauerit [Al. laborauerunt] mihi,
      ait Dominus Deus.
In die illo pullulabit cornu domui [Al. domus] Isrel,
   et tibi dabo apertum os in medio eorum;
   et scient quia ego Dominus.
[Cap. XXX.] Et factum est uerbum Domini ad me,
      dicens:
Fili hominis, propheta, et dic:
Hec dicit Dominus Deus:
 Ululate, ue, ue diei:
   quia iuxta est dies, et appropinquat dies Domini:
   dies nubis, tempus gentium erit.
Et ueniet gladius in Aegyptum:
   et erit pauor in Aethiopia,
 Cum ceciderint uulnerati in Aegypto,
   et ablata fuerit multitudo illius,
   et destructa fundamenta eius.
Aethiopia, et Libya, et Lydii, et omne reliquum uulgus, et Chub, et filii terre federis,
   cum eis gladio cadent.
Hec dicit Dominus Deus;
Et corruent fulcientes Aegyptum,
   et destruetur superbia imperii eius:
   a turre Syenes [h. [a 1Kb] Zeuene] gladio cadent in ea,
      ait Dominus Deus [b 1Kb] exercituum.
Et dissipabuntur in medio terrarum desolatarum,
   et urbes in medio ciuitatum desertarum
      erunt.
Et scient quia ego Dominus:
   cum dedero ignem in Aegypto,
   et attriti fuerint omnes auxiliatores eius.
In die illa egredientur nuntii a facie mea in trieribus,
   ad conterendam Aethiopie confidentiam;
Et erit pauor in eis in die Aegypti,
    quia absque dubio ueniet.
Hec dicit Dominus Deus:
Cessare faciam multitudinem Aegypti in manu Nabuchodonosor regis Babylonis.
Ipse et populus eius cum eo, fortissimi gentium,
   adducentur ad disperdendam terram:
Et euaginabunt gladios suos super Aegyptum:
   et implebunt terram interfectis.
Et faciam alueos fluminum aridos,
   et tradam terram in manu pessimorum;
Et dissipabo terram et plenitudinem eius in manu
      alienorum,
   ego Dominus locutus sum.
Hec dicit Dominus Deus.
Et disperdam simulacra, et cessare faciam idola de
      Memphis [h. Noph]:
   et dux [c 1Kb] de terra [Al. terre] Aegypti non erit amplius:
   et dabo terrorem in terra Aegypti.
 Et disperdam terram Phatures [h. Phathroz],
   et dabo ignem in Taphnis,
   et faciam iudicia in [d 9Kb] Alexandria.
Et effundam indignationem meam super Pelusium
      robur Aegypti,
   et interficiam multitudinem Alexandrie,
   et dabo ignem in Aegypto:
Quasi parturiens dolebit Pelusium,
   et Alexandria erit dissipata,
   et in Memphis [h. Noph] augustie quotidiane.
Iuuenes Heliopoleos et Bubasti [h. Phibezeth] gladio
      cadent,
   et ipse captiue ducentur.
   Et in Taphnis nigrescet dies,
Cum contriuero ibi sceptra Aegypti,
   et defecerit in ea superbia potentie eius:
Ipsam nubes operiet,
   filie autem eius in captiuitatem ducentur.
Et iudicia faciam in Aegypto;
    et scient quia ego Dominus.
Et factum est in undecimo anno, in primo mense,
      in septima mensis,
   factum est uerbum Domini ad me dicens:
Fili hominis, brachium Pharaonis regis Aegypti confregi:
   et ecce non est obuolutum ut restitueretur ei sanitas,
   ut ligaretur panis, et fasciaretur [Al. sarciretur]
      linteolis,
    ut recepto robore, posset tenere gladium.
Propterea hec dicit Dominus Deus:
Ecce ego ad Pharaonem regem Aegypti,
   et comminuam brachium eius forte, sed confractum:
   et deiiciam gladium de manu eius:
Et dispergam Aegyptum in gentibus,
   et uentilabo eos in terris.
Et confortabo brachia regis Babylonis,
   daboque gladium meum im manu eius:
Et confringam brachia Pharaonis,
   et gement gemitibus interfecti coram facie eius:
Et confortabo brachia regis Babylonis,
   et brachia Pharaonis concident:
Et scient quia ego Dominus,
   cum dedero gladium meum in manu regis Babylonis,
   et extenderit eum super terram Aegypti.
Et dispergam [Al. disperdam] Aegyptum in nationes,
      et uentilabo eos in terras,
    et scient quia ego Dominus.
[Cap. XXXI.] Et factum est in undecimo anno, tertio, una mensis,
   factum est uerbum Domini ad me dicens:
Fili hominis, dic Pharaoni regi Aegypti, et populo
      eius:
   Cui similis factus es in magnitudine tua?
Ecce Assur quasi cedrus in Libano,
   pulcher ramis, et frondibus nemorosus,
   excelsusque altitudine,
   et inter condensas frondes eleuatum est cacumen
      eius.
Aque nutrierunt illum,
   abyssus exaltauit [Al. eleuauit] illum:
Flumina eius manabant in circuitu radicum eius,
   et riuos suos emisit ad uniuersa ligna regionis.
Propterea eleuata est altitudo eius super omnia
      ligna regionis:
   et multiplicata sunt arbusta eius,
    et eleuati sunt rami eius pre aquis multis.
Cumque extendisset [h. extendit] umbram suam,
   in ramis eius fecerunt nidos omnia uolatilia celi,
   et sub frondibus eius genuerunt omnes bestie
      saltuum,
   et sub umbraculo illius habitabat cetus gentium
      plurimarum [Al. uniuersarum].
Eratque pulcherrimus in magnitudine sua, et in dilatatione arbustorum suorum:
   erat enim radix illius iuxta aquas multas.
Cedri non fuerunt altiores illo in paradiso Dei,
   abietes non adequauerunt summitatem eius,
   et platani non fuerunt eque frondibus illius:
   omne lignum paradisi Dei non est assimilatum
      illi, et pulchritudini eius.
Quoniam speciosum feci eum, et multis condensisque frondibus:
   et emulata sunt eum omnia ligna uoluptatis, que
      erant in paradiso Dei.
Propterea hec dicit Dominus Deus:
 Pro eo quod sublimatus est in altitudine,
   et dedit summitatem suam uirentem atque condensam,
   et eleuatum est cor eius in altitudine sua:
Tradidi eum in manu fortissimi gentium; faciens
      faciet ei:
Iuxta impietatem eius eieci eum.
Et succident illum alieni et crudelissimi nationum,
   et proiicient eum super montes,
    et in cunctis conuallibus corruent rami eius,
   et confringentur arbusta eius in uniuersis rupibus
      terre:
Et recedent de umbraculo eius omnes populi terre,
   et relinquent eum.
In ruina eius habitauerunt omnia uolatilia celi,
   et in ramis eius fuerunt uniuerse bestie regionis.
Quam ob rem non eleuabuntur in altitudine sua omnia ligna aquarum,
   nec ponent sublimitatem suam inter nemorosa atque frondosa,
nec stabunt in sublimitate eorum omnia que irrigantur aquis:
Quia omnes traditi sunt in mortem ad terram ultimam, in medio filiorum hominum,
   ad eos qui descendunt in lacum.
Hec dicit Dominus Deus:
   In die quando descendit ad inferos, indixi [Al. induxi] luctum, operui eum abysso:
 Et prohibui flumina eius,
   et cercui aquas multas:
Contristatus [Al. contritus] est super eum Libanus,
   et omnia ligna agri concussa sunt.
A sonitu ruine eius commoui gentes,
   cum deducerem eum ad infernum cum his qui descendebant in lacum:
Et consolata sunt in terra infirma omnia ligna uoluptatis, egregia atque preclara in Libano,
   uniuersa que irrigabantur aquis.
Nam et ipsi cum eo descendent in infernum ad interfectos gladio:
   et brachium uniuscuiusque [a 1Kb] sedebit sub umbraculo eius in medio nationum.
Cui assimilatus es, o inclyte atque sublimis, inter
      ligna uoluptatis?
Ecce deductus es cum lignis uoluptatis ad terram
      ultimam:
   in medio incircumcisorum dormies,
   cum eis qui interfecti sunt gladio:
 Ipse est Pharao [Al. Sic Pharao], et omnis multitudo
      eius, dicit Dominus Deus.
[Cap. XXXII.] Et factum est, duodecimo anno, in
      mense duodecimo, in una mensis,
   factum est uerbum Domini ad me, dicens:
Fili hominis,
   assume lamentum super Pharao regem Aegypti,
      et dices ad eum:
Leoni gentium assimilatus es,
   et draconi qui est in mari:
Et uentilabas cornu in fluminibus tuis,
   et conturbabas aquas pedibus tuis,
   et conculcabas flumina eorum.
Propterea hec dicit Dominus Deus:
Expandam super te rete meum in multitudine populorum multorum,
   et extraham te in sagena mea.
Et proiiciam te in terram [Al. in te terram],
   super faciam agri abiiciam te:
Et habitare faciam super te omnia uolatilia celi,
    et saturabo de te bestias uniuerse terre.
Et dabo carnes tuas super montes,
   et implebo colles tuos sanie tua.
Et irrigabo terram fetore sanguinis tui super montes,
   et ualles implebuntur ex te.
Et operiam, cum exstinctus fueris, celos,
   et nigrescere faciam stellas eius;
Solem nube tegam,
   et luna non dabit lumen suum.
 Omnia luminaria celi merere faciam super te:
   et dabo tenebras super terram tuam, dicit Dominus Deus [b 1Kb] .
Et irritabo cor populorum multorum,
   cum induxero contritionem tuam in gentibus super terras quas nescis.
Et stupescere faciam super te populos multos:
   et reges eorum horrore nimio formidabunt super te,
   cum uolare ceperit gladius meus super facies
      eorum:
   et obstupescent repente singuli pro anima sua in
      die ruine tue.
Quia hec dicit Dominus Deus:
Gladius regis Babylonis ueniet tibi,
   in gladiis fortium deiiciam multitudinem tuam:
   inexpugnabiles omnes gentes he:
Et uastabunt superbiam Aegypti,
   et dissipabitur multitudo eius.
Et perdam omnia iumenta eius, que erant super
       aquas plurimas:
   et non conturbabit eas pes hominis ultra,
   neque ungula iumentorum turbabit eas.
Tunc purissimas reddam aquas eorum,
   et flumina eorum quasi oleum adducam, ait Dominus Deus:
Cum dedero terram Aegypti desolatam: deseretur
      autem terra a plenitudine sua, quando percussero omnes habitatores eius et scient quia ego
      Dominus.
Planctus est, et plangent eum:
   filie gentium plangent eum super Aegyptum,
   et super multitudinem eius plangent eum, ait Dominus Deus.
Et factum est in duodecimo anno, in quinta decima
      mensis,
   factum est uerbum Domini ad me, dicens:
Fili hominis,
   cane lugubre super multitudinem Aegypti:
 Et detrahe eam ipsam, et filias gentium robustarum
      ad terram ultimam,
   cum his qui descendunt in lacum.
Quo pulchrior es,
   descende, et dormi cum incircumcisis.
In medio interfectorum gladio cadent:
   gladius datus est,
   attraxerunt eam, et omnes populos eius.
Loquentur ei potentissimi robustorum de medio
      inferni,
   qui cum auxiliatoribus eius descenderunt,
   et dormierunt incircumcisi, interfecti [Al. cum incircumcisis interfectisque] gladio.
Ibi Assur, et omnis multitudo eius,
   in circuitu illius sepulcra eius.
   omnes interfecti, et qui ceciderunt gladio.
Quorum data sunt sepulcra in nouissimis laci:
   et facta est multitudo eius per gyrum sepulcri eius:
Uniuersi interfecti, cadentesque gladio,
   qui dederant quondam formidinem in terra uiuentium.
 Ibi Aelam, et omnis multitudo eius per gyrum sepulcri sui [Al. illius]:
   Omnes hi interfecti, ruentesque gladio:
   qui descenderunt incircumcisi ad terram ultimam:
Qui posuerunt terrorem suum in terra uiuentium,
   et portauerunt ignominiam suam cum his qui descendunt in lacum.
In medio interfectorum posuerunt cubile eius in uniuersis  populis eius:
   in circuitu eius sepulcrum illius:
Omnes hi incircumcisi, interfectique gladio.
Dederunt enim terrorem suum [Al. tacet suum] in
      terra uiuentium,
   et portauerunt ignominiam suam cum his qui descendunt in lacum:
   in medio interfectorum positi sunt.
Ibi Mosoch [h. Mesech], et Thubal, et omnis multitudo eius: in circuitu eius sepulcra illius:
Omnes hi incircumcisi, interfectique et cadeates
      gladio:
   quia dederunt formidinem suam in terra uiuentium.
Et non dormient cum fortibus, cadentibusque et incircumcisis,
   qui descenderunt ad infernum cum armis suis,
   et posuerunt gladios suos sub capitibus suis,
   et fuerunt iniquitates eorum in ossibus eorum:
   quia terror fortium facti sunt in terra uiuentium.
 Et tu ergo in medio incircumcisorum contereris,
   et dormies cum interfectis gladio:
Ibi Idumea, et reges eius,
   omnes duces eius, qui dati sunt cum exercitu suo
      cum interfectis gladio:
   et qui cum incircumcisis dormierunt,
   et cum his qui descendunt [Al. descenderunt] in
      lacum.
Ibi principes aquilonis omnes, et uniuersi uenatores:
   qui deducti sunt cum interfectis, pauentes, et in
      sua fortitudine confusi:
Qui dormierunt incircumcisi cum interfectis gladio,
   et portauerunt confusionem suam cum his qui
      descendunt in lacum.
uidit eos Pharao,
   et consolatus est super uniuersa multitudine sua,
      que interfecta est gladio;
Pharao, et omnis exercitus, ait Dominus Deus:
Quia dedi terrorem meum in terra uiuentium,
    et dormiuit in medio incircumcisorum cum interfectis gladio,
   Pharao, et omnis multitudo eius, ait Dominus Deus.
[Cap. XXXIII.] Et factum est uerbum Domini ad me,
      dicens:
Fili hominis, loquere ad filios populi tui, et dices
      ad eos:
Terra cum induxero super eam gladium,
   et tulerit populus terre uirum unum de nouissimis
      suis,
   et constituerit eum super se speculatorem:
   Et ille uiderit gladium uenientem super terram,
   et cecinerit buccina, et annuntiauerit populo:
Audiens autem, quisque ille est, sonitum buccine,
      et non se obseruauerit,
   ueneritque gladius, et tulerit eum:
   sanguis ipsius super caput eius erit.
Sonum buccine audiuit, et non se obseruauit,
   sanguis eius in ipso erit:
Si autem se custodierit,
    animam suam saluabit:
Quod si speculator uiderit gladium uenientem, et
      non insonuerit buccina:
   et populus se non custodierit,
   ueneritque gladius, et tulerit de eis animam:
Ille quidem in iniquitate sua captus est,
   sanguinem autem eius de manu speculatoris requiram.
Et tu, fili hominis,
   speculatorem dedi te domui Isrel:
Audiens ergo ex ore meo sermonem,
   annuntiabis eis ex me.
Si dicente me ad impium: impie, morte morieris;
   non fueris locutus, ut se custodiat impius a uia
      sua:
Ipse impius in iniquitate sua morietur,
    sanguinem autem eius de manu tua requiram.
Si autem, annuntiante te ad impium, ut a uiis suis
      conuertatur,
   non fuerit conuersus a uia sua:
Ipse in iniquitate sua morietur:
   porro tu animam tuam liberasti.
Tu ergo, fili hominis, dic ad domum Isrel:
Sic locuti estis, dicentes:
   Iniquitates nostre, et peccata nostra super nos sunt,
   et in ipsis nos tabescimus:
   quomodo ergo uiuere poterimus?
Dic ad eos:
uiuo ego, dicit Dominus Deus:
   nolo mortem impii,
   sed ut reuertatur impius a uia sua, et uiuat.
Conuertimini,
   conuertimini, a uiis uestris pessimis:
   et quare moriemini, domus Isrel?
Tu itaque, fili hominis, dic ad filios populi tui:
   Iustitia iusti non liberabit eum in quacumque die
       peccauerit:
   et impietas impii non nocebit ei, in quacumque
      die conuersus fuerit ab impietate sua:
Et iustus non poterit uiuere in iustitia sua,
   in quacumque die peccauerit.
Etiam si dixero iusto quod uita uiuat,
   et confisus in iustitia sua fecerit iniquitatem:
Omnes iustitie eius obliuioni tradentur,
   et iniquitate sua, quam operatus est, in ipsa morietur.
Si autem dixero impio: Morte morieris:
   et egerit penitentiam a peccato suo,
   feceritque iudicium et iustitiam,
   pignus restituerit ille impius,
   rapinamque reddiderit,
   in mandatis uite ambulauerit,
   nec fecerit quidquam iniustum:
   uita uiuet, et non morietur,
Omnia peccata eius [Al. tacet eius] que peccauit,
       non imputabuntur ei:
iudicium et iustitiam fecit, uita uiuet.
Et dixerunt filii populi tui:
   Non est equi ponderis uia Domini.
   et ipsorum uia iniusta est.
Cum enim recesserit iustus a iustitia sua, feceritque
      iniquitates,
   morietur in eis.
Et cum recesserit impius ab impietate sua, feceritque
      iudicium et iustitiam,
   uiuet in eis.
Et dicitis:
   Non est recta uia Domini.
Unumquemque iuxta uias suas iudicabo de uobis [h.
      uos], domus Isrel.
Et factum est in duodecimo anno, in decimo [Al.
      add. mense], in quinta mensis transmigrationis nostre,
   uenit ad me qui fugerat de Ierusalem, dicens:
   uastata est ciuitas.
 Manus autem Domini facta fuerat ad me uespere,
   antequam ueniret qui fugerat:
Aperuitque os meum donec ueniret ad me mane,
   et aperto ore meo, non silui amplius.
Et factum est uerbum Domini, ad me dicens:
Fili hominis,
   qui habitant in ruinosis his super humum Isrel,
   loquentes aiunt:
Unus erat Abraham,
   et hereditate possedit terram:
Nos autem multi [Al. add. sumus],
   nobis data est terra in possessionem.
Idcirco dices ad eos:
Hec dicit Dominus Deus:
    [a 1Kb] Qui in sanguine comeditis,
   et oculos uestros leuatis ad immunditias uestras,
    et sanguinem funditis:
   numquid terram hereditate possidebitis?
Stetistis in gladiis uestris,
   fecistis abominationes,
   et unusquisque uxorem proximi sui polluit:
   et terram hereditate possidebitis?
Hec dices ad eos:
   Sic dicit Dominus Deus:
uiuo ego, quia qui in ruinosis habitant,
   gladio cadent:
   et qui in agro est,
   bestiis tradetur ad deuorandum:
Qui autem in presidiis et in speluncis sunt,
   peste morientur.
Et dubo terram in solitudinem, et in desertum,
   et deficiet superba fortitudo eius:
Et desolabuntur montes Isrel,
   eo quod nullus sit qui per eos trauseat.
Et scient quia ego Dominus,
   cum dedero terram [Al. add. eorum] desolatam
       et desertam,
   propter uniuersas abominationes suas, quas operati sunt.
Et tu, fili hominis:
   filii populi tui, qui loquuntur de te iuxta muros,
      et in ostiis domorum,
   et dicunt unus ad alterum, uir ad proximum suum
      loquentes:
   uenite, et audiamus quis sit sermo egrediens a
      Domino.
Et ueniunt ad te, quasi si ingrediatur populus,
   et sedent coram te populus meus:
Et audiunt sermones tuos, et non faciunt eos;
   quia in canticum oris sui uertunt illos,
   et auaritiam suam sequitur cor eorum.
Et es eis quasi carmen musicum, quod suaui dulcique sono canitur:
   et audient uerba tua, et non facient ea.
Et cum uenerit quod predictum est ,
    tunc scient quod prophetes fuerit inter eos [Al.
      in medio eorum].
[Cap. XXXIu.] Et factum est uerbum Domini ad
      me dicens:
Fili hominis,
   propheta de pastoribus Isrel;
   propheta, et dices pastoribus:
Hec dicit Dominus Deus:
   ue pastoribus Isrel, qui pascebant semetipsos:
   nonne greges pascuntur a pastoribus?
Lac comedebatis, et lanis operiebamini,
   et quod crassum erat, occidebatis:
   gregem autem meum non pascebatis,
Quod infirmum fuit, non consolidastis,
   et quod egrotum, non sanastis,
   quod fractum est [Al. erat], non alligastis,
   et quod abiectum est, non reduuistis,
   et quod perierat, non quesistis:
Sed cum austeritate imperabatis eis, et cum potentia.
 Et disperse sunt oues mee, eo quod non esset pastor:
   et facte sunt in deuorationem omnium bestiarum
      agri, et disperse sunt.
Errauerunt greges mei in cunctis montibus, et in
      uniuerso colle excelso:
   et super omnem faciem terre dispersi sunt greges
      mei,
   et non erat qui requireret,
    non erat, inquam, qui requireret.
Propterea, pastores, audite uerbum Domini:
uiuo ego, dicit Dominus Deus:
   quia pro eo quod facti sunt greges [a 1Kb] mei in rapinam,
   et oues mee in deuorationem omnium bestiarum
      agri,
   eo quod non esset pastor:
Neque enim quesierunt pastores mei [Al. tacet mei]
      gregem meum,
   sed pascebant pastores semetipsos,
   et greges meos non pascebant:
Propterea, pastores, audite uerbum Domini:
Hec dicit Dominus Deus:
Ecce ego ipse super pastores requiram gregem meum
      de manu eorum,
   et cessare eos faciam, ut ultra non pascant gregem [Al. add. meum],
   nec pascant amplius pastores semetipsos:
Et liberabo gregem meum de ore eorum,
    et non erit ultra eis in escam.
Quia hec dicit Dominus Deus:
Ecce ego ipse requiram oues meas,
   et uisitabo eas.
Sicut uisitat pastor gregem suum, in die quando fuerit in medio ouium suarum dissipalarum:
   sic uisitabo oues meas, et liberabo eas de omnibus
   locis, in quibus disperse fuerant in die nubis
      et caliginis.
Et educam eas de populis, et congregabo eas de
      terris,
   et inducam eas in terram suam:
Et pascam eas in montibus Isrel,
   in riuis, et in cunctis sedibus terre.
In pascuis uberrimis pascam eas,
   et in montibus excelsis Isrel erunt pascua earum:
Ibi requiescent in herbis uirentibus,
   et in pascuis pinguibus pascentur super montes
      Isrel.
 Ego pascam oues meas,
   et ego eas accubare faciam, dicit Dominus Deus.
Quod perierat, requiram,
   et quod abiectum erat, reducam,
   et quod confractum fuerat, alligabo,
   et quod infirmum fuerat, consolidabo,
   et quod pingue et forte, custodiam:
   et pascam illas in iudicio.
uos autem, greges mei, hec dicit Dominus Deus:
Ecce ego iudico inter pecus et pecus, arietum et
      hircorum.
Nonne satis uobis erat pascuam bonam depasci?
   insuper et reliquias pascuarum uestrarum conculcastis pedibus uestris:
Et cum purissimam aquam biberetis,
   reliquam pedibus uestris turbabatis.
Et oues mee his, que conculcata pedibus uestris
      fuerant, pascebantur:
   et que pedes uestri turbauerant, hec bibebant.
Propterea hec dicit Dominus Deus ad eos:
 Ecce ego ipse iudico inter pecus pingue, et macilentum:
   pro eo quod lateribus et humeris impingebatis,
   et cornibus uestris uentilabatis omnia infirma
      pecora,
   donec dispergerentur foras:
Saluabo gregem meum, et non erit ultra in rapinam,
   et iudicabo inter pecus et pecus.
Et suscitabo super ea pastorem unum, qui pascat ea,
      seruum meum Dauid:
    ipse pascet ea, et ipse erit eis in pastorem.
Ego autem Dominus ero eis in Deum: et seruus
      meus Dauid princeps in medio eorum:
   ego Dominus locutus sum.
Et faciam pactum pacis cum eis,
   et cessare faciam bestias pessimas de terra:
   et qui habitant [Al. habitabant] in deserto, securi
      dormient in saltibus.
Et ponam eos in circuitu collis mei benedictionem:
   et deducam imbrem in tempore suo:
   pluuie benedictionis erunt.
Et dabit lignum agri fructum suum, terra dabit germen suum,
   et erunt in terra sua absque timore:
   et scient quia ego Dominus,
   cum contriuero catenas iugi eorum,
   et eruero eos de manu imperantium sibi.
Et non erunt ultra in rapinam gentibus,
   neque bestie terre deuorabunt eos:
   sed habitabunt confidenter absque ullo terrore.
 Et suscitabo eis germen nominatum:
   et non erunt ultra imminuti fame in terra,
   neque portabunt amplius opprobria gentium.
Et scient quia ego Dominus Deus eorum cum eis,
   et ipsi populus meus domus Isrel: ait Dominus
      Deus.
uos autem greges mei, greges [Al. grex] pascue
      mee, homines estis:
   et ego Dominus Deus uester, dicit Dominus Deus.
[Cap. XXXu.] Et factus est sermo Domini ad me,
      dicens:
Fili hominis,
   pone faciem tuam aduersum montem Seir,
   et prophetabis de eo, et dices illi:
Hec dicit Dominus Deus:
Ecce ego ad te, mons Seir,
   et extendam manum meam super te,
   et dabo te desolatum atque desertum.
Urbes tuas demoliar,
    et tu desertus eris:
   scies quia ego Dominus.
Eo quod fueris inimicus sempiternus,
   et concluseris filios Isrel in manu gladii in tempore afflictionis eorum,
   in tempore iniquitatis extreme.
Propterea uiuo ego, dicit Dominus Deus:
   quoniam sanguini tradam te, et sanguis te persequetur:
   et cum sanguinem oderis, sanguis persequetur te.
Et dabo montem Seir desolatum atque desertum:
   et auferam de eo euntem, et redeuntem.
Et implebo montes eius occisorum suorum:
   in collibus tuis, et in uallibus tuis, atque in torrentibus interfecti gladio cadent.
   in solitudines sempiternas tradam te, et ciuitates
      tue non habitabuntur:
   et scietis quia ego Dominus Deus [Al. tacet Deus].
Eo quod dixeris: Due gentes, et due terre mee
       erunt,
   et hereditate possidebo eas:
   cum Dominus esset ibi.
Propterea uiuo ego, dicit Dominus Deus,
   quia faciam iuxta iram tuam, et secundum zelum
      tuum, quem fecisti odio habens eos:
   et notus efficiar per eos, cum [Al. tibi cum] te
      iudicauero.
Et scies quia ego Dominus [Al. sum Dominus] audiui
      uniuersa opprobria tua, que locutus es de
      montibus Isrel, dicens:
   Deserti nobis dati sunt ad deuorandum.
Et surrexistis super me ore uestro,
   et derogastis aduersum me uerba uestra:
   ego audiui.
Hec dicit Dominus Deus:
Letante uniuersa terra, in solitudinem te redigam.
   Sicuti gauisus es super hereditatem domus Isrel,
       eo quod fuerit dissipata,
   sic faciam tibi:
Dissipatus eris, mons Seir, et Idumea omnis:
   et scient quia ego Dominus.
[Cap. XXXuI.] Tu autem, fili hominis, propheta super montes Isrel, et dices:
   Montes Isrel, audite uerbum Domini:
Hec dicit Dominus Deus:
Eo quod dixerit inimicus de uobis:
   Euge, altitudines sempiterne in hereditatem [Al.
      possessionem] date sunt nobis.
Propterea uaticinare, et dic:
Hec dicit Dominus Deus:
Pro eo quod desolati estis, et conculcati per circuitum,
   et facti in hereditatem reliquis gentibus,
   et ascendistis super labium lingue, et opprobrium
      populi [Al. populis]:
Propterea, montes Isrel, audite uerbum Domini
      Dei:
 Hec dicit Dominus Deus montibus, et collibus, torrentibus, uallibusque, et desertis, parietinis,
      et urbibus derelictis,
   que depopulate sunt, et subsannate a reliquis
      gentibus per circuitum.
Propterea hec dicit Dominus Deus:
Quoniam in igne zeli mei locutus sum de reliquis
      gentibus, et de Idumea uniuersa,
   que dederunt terram meam sibi in hereditatem
      cum gaudio, et toto corde, et ex animo:
   et eiecerunt eam ut uastarent:
Idcirco uaticinare super humum Isrel,
   et dices montibus et collibus, iugis et uallibus:
Hec dicit Dominus Deus:
Ecce ego in zelo meo, et in furore meo locutus sum,
   eo quod confusionem gentium sustinueritis.
Idcirco hec dicit Dominus Deus:
Ego leuaui manum meam,
   ut gentes, que in circuitu uestro sunt, ipse confusionem  suam portent.
uos autem, montes Isrel, ramos uestros germinetis,
   et fructum uestrum afferatis populo meo Isrel:
   prope est enim ut ueniat:
Quia ecce ego ad uos, et conuertar ad uos,
   et arabimini, et accipietis sementem.
Et multiplicabo in uobis homines, omnemque domum Isrel:
   et habitabuntur ciuitates, et ruinosa instaurabuntur:
Et replebo uos hominibus, et iumentis:
   et multiplicabuntur, et crescent,
Et habitare uos faciam sicut a principio,
   bonisque donabo maioribus, quam habuistis ab
      initio:
   et scietis quia ego Dominus.
Et adducam super uos homines, populum meum
      Isrel,
   et hereditate possidebunt te:
 Et eris in hereditatem [Al. possessionem],
   et non addes ultra, ut absque eis sis.
Hec dicit Dominus Deus:
Pro eo quod dicunt de uobis:
   Deuoratrix hominum es, et suffocans gentem tuam:
Propterea homines non comedes amplius,
   et gentem tuam ultra non necabis, ait Dominus
      Deus:
Nec auditam faciam in te amplius confusionem
      gentium,
   et opprobrium populorum nequaquam portabis,
   et gentem tuam non amittes amplius, ait Dominus
      Deus.
Et factum est uerbum Domini ad me, dicens:
Fili hominis,
   domus Isrel habitauerunt in humo sua,
   et polluerunt eam in uiis suis, et in studiis suis,
   iuxta immunditiam menstruate facta est uia eorum  coram me.
Et effudi indignationem meam super eos pro sanguine, quem fuderunt super terram,
   et in idolis suis polluerunt eam.
Et dispersi eos in gentes, et uentilati sunt in terras:
   iuxta uias eorum, et adinuentiones eorum iudicaui eos.
Et ingressi sunt ad gentes, ad quas introierunt,
   et polluerunt nomen sanctum meum,
   cum diceretur de eis: Populus Domini iste est,
   et de terra eius egressi sunt.
Et peperci nomini meo sancto,
   quod polluerat domus Isrel in gentibus, ad quas
      ingressi sunt.
Idcirco dices domui Isrel:
Hec dicit Dominus Deus:
Non propter uos ego faciam, domus Isrel,
   sed propter nomen sanctum meum, quod polluisti
      in gentibus ad quas intrastis.
Et sanctificabo nomen meum magnum, quod pollutum  est inter gentes,
   quod polluistis in medio earum:
Ut sciant gentes [Al. tacet gentes] quia ego Dominus, ait Dominus exercituum,
   cum sanctificatus fuero in uobis coram eis.
Tollam quippe uos de gentibus,
   et congregabo uos [Al. tacet uos] de uniuersis
      terris,
   et adducam uos in terram uestram,
Et effundam super uos aquam mundam,
   et mundabimini ab omnibus inquinamentis uestris,
   et ab uniuersis idolis uestris mundabo uos.
Et dabo uobis cor nouum,
   et spiritum nouum ponam in medio uestri:
Et auferam cor lapideum de carne uestra,
   et dabo uobis cor carneum.
Et spiritum meum ponam in medio uestri:
   et faciam, ut in preceptis meis ambuletis
   et iudicia mea custodiatis et operemini [Al.  add. ea].
Et habitabitis in terra, quam dedi patribus uestris:
   et eritis mihi in populum,
   et ego ero uobis in Deum.
Et saluabo uos ex uniuersis inquinamentis uestris:
   et uocabo frumentum, et multiplicabo illud,
   et non imponam [a 1Kb] uobis famem.
Et multiplicabo fructum ligni, et genimina agri,
   ut non portetis ultra opprobrium famis in gentibus.
   Et recordabimini uiarum uestrarum pessimarum,
      studiorumque non bonorum;
   et displicebunt uobis iniquitates uestre, et scelera uestra.
Non propter uos ego faciam, ait Dominus Deus, notum sit uobis:
Confundimini, et erubescite super uiis uestris, domus Isrel.
Hec dicit Dominus Deus:
In die, qua mundauero uos ex omnibus iniquitatibus uestris,
    et inhabitari fecero urbes, et instaurauero ruinosa,
   et terra deserta fuerit exculta,
   que quondam erat desolata in oculis omnis uiatoris,
   dicent:
Terra illa inculta, facta est ut hortus uoluptatis:
   et ciuitates deserte, et destitute atque suffosse,
      munite sederunt.
Et scient gentes quecumque derelicte fuerint in circuitu uestro,
   quia ego Dominus edificaui dissipata, plantauique
      inculta,
   ego Dominus locutus sim, et fecerim.
Hec dicit Dominus Deus:
 Adhuc in hoc inuenient me domus Isrel, ut faciam in [Al. tacet in] eis:
Multiplicabo eos sicut gregem hominum, ut gregem
      sanctum,
   ut gregem Ierusalem in solemnitatibus eius.
Sic erunt ciuitates deserte, pleneque gregibus hominum:
   et scient quia ego Dominus.
[Cap. XXXuII.] Facta est super me manus Domini,
      et eduxit me in spiritu Domini.
   et dimisit me in medio campi, qui erat plenus
      ossibus:
Et circumduxit me per ea in gyro:
   erant autem multa ualde super faciem campi, siccaque uehementer.
Et dixit ad me:
Fili hominis,
   putasne uiuent ossa ista?
Et dixi:
Domine Deus, tu nosti.
 Et dixit ad me:
uaticinare de ossibus istis: et dices eis:
   Ossa arida, audite uerbum Domini.
Hec dicit Dominus Deus ossibus his:
Ecce ego intromittam in uos spiritum, et uiuetis:
   et dabo super uos neruos,
   et succrescere faciam super uos carnes,
   et superextendam in uobis cutem:
Et dabo uobis spiritum, et uiuetis,
   et scietis quia ego Dominus.
Et prophetaui sicut preceperat mihi:
   factus est autem sonitus, prophetante me,
   et ecce commotio:
Et accesserunt ossa ad ossa,
   unumquodque ad iuncturam suam.
Et uidi, et ecce super ea nerui et carnes ascenderunt,
   et extenta est in eis cutis desuper,
   et spiritum non habebant.
Et dixit ad me:
 uaticinare ad spiritum,
   uaticinare, fili hominis,
   et dices ad spiritum:
Hec dicit Dominus Deus:
A quatuor uentis ueni, spiritus,
   et insuffla super interfectos istos, et reuiuiscant.
Et prophetaui sicut preceperat mihi:
   et ingressus est in ea spiritus, et uixerunt:
   steteruntque super pedes suos exercitus grandis
      nimis ualde.
Et dixit ad me:
Fili hominis,
   ossa hec uniuersa, domus Isrel est:
Ipsi dicunt: Aruerunt ossa nostra, et periit spes
      nostra,
   et abscissi sumus.
Propterea uaticinare, et dices ad eos:
Hec dicit Dominus Deus:
Ecce ego aperiam tumulos uestros,
   et educam uos de sepulcris uestris, populus meus,
    et inducam uos in terram Isrel.
Et scietis quia ego Dominus,
   cum aperuero sepulcra uestra,
   et eduxero uos de tumulis uestris, populus meus:
Et dedero spiritum meum in uobis, et uixeritis,
   et requiescere uos faciam super humum uestram:
   et scietis quia ego Dominus locutus sum, et feci,
   ait Dominus Deus.
Et factus est sermo Domini ad me, dicens:
Et tu, fili hominis, sume tibi lignum unum
   et scribe super illud:
Iude, et filiorum Isrel [b 1Kb] sociorum [Al. sociis] eius:
Et tolle lignum alterum,
   et scribe super illud:
 Ioseph [a 1Kb] lignum Ephraim, et cuncte domus Isrel,
      sociorumque eius.
Et adiunge illa, unum ad alterum tibi in lignum unum:
   et erunt in unionem in manu tua.
Cum autem dixerint ad te filii populi tui loquentes:
Nonne indicas nobis quid in his tibi uelis?
Loqueris ad eos:
Hec dicit Dominus Deus:
Ecce ego assumam lignum Ioseph, quod est in manu
      Ephraim,
   et tribus Isrel, que ei sunt iuncte:
Et dabo eas pariter cum ligno Iuda, et faciam eas in
      lignum unum:
   et erunt unum in manu eius.
Erunt autem ligna, super que scripseris in manu tua,
   in oculis eorum.
Et dices ad eos:
Hec dicit Dominus Deus:
Ecce ego assumam filios Isrel de medio nationum,
       ad quas abierunt:
   et congregabo eos undique,
   et adducam eos ad humum suam.
Et faciam eos gentem unam in terra in montibus
      Isrel,
   et rex unus erit omnibus imperans:
Et non erunt ultra due gentes,
   nec diuidentur amplius in duo regna.
Neque polluentur ultra in idolis suis, et abominationibus suis, et cunctis iniquitatibus suis:
   et saluos eos faciam de uniuersis sedibus suis, in
      quibus peccauerunt,
   et mundabo eos:
   et erunt mihi in populum,
   et ego ero eis in Deum.
Et seruus meus Dauid rex super eos,
   et pastor unus erit omnium eorum:
In iudiciis meis ambulabunt,
   et mandata mea custodient, et facient ea.
Et habitabunt super terram, quam dedi seruo meo
       Iacob,
   in qua habitauerunt patres uestri,
Et habitabunt super eam ipsi, et filii eorum,
   et filii filiorum eorum, usque in sempiternum.
Et Dauid seruus meus princeps eorum in perpetuum.
Et percutiam illis fedus pacis,
   pactum sempiternum erit eis:
Et fundabo eos, et multiplicabo,
   et dabo sanctificationem meam in medio eorum in
      perpetuum.
Et erit tabernaculum meum in eis:
   et ero eis Deus,
   et ipsi erunt mihi populus:
   et scient gentes quia ego Dominus sanctificator
      Isrel,
   cum fuerit sanctificatio mea, in medio eorum in
      perpetuum.
[Cap. XXXuIII.] Et factus est sermo Domini ad me, dicens:
Fili hominis,
    pone faciem tuam contra Gog, terram Magog,
   principem capitis Mosoch [h. Mesech] et Thubal:
   et uaticinare de eo, et dices ad cum:
Hec dicit Dominus Deus:
Ecce ego ad te, Gog,
   principem capitis Mosoch [h. Mesech] et Thubal,
Et circumagam te, et ponam frenum in maxillis tuis:
   et educam te, et omnem exercitum tuum,
    equos et equites uestitos loricis uniuersos,
   multitudinem magnam, hastam et clypeum arripientium, et gladium:
Perse, Aethiopes, et Libyes cum eis,
   omnes scutati et galeati.
Gomer, et uniuersa agmina eius,
   domus Thogorma, latera aquilonis,
   et totum robur eius, populique multi tecum.
Prepara, et instrue te,
   et omnem multitudinem tuam, que coaceruata est
      ad te:
   et esto eis in preceptum.
Post dies multos uisitaberis:
   in nouissimo annorum uenies ad terram, que reuersa est a gladio,
   et congregata est de populis multis ad montes Isrel,
   qui fuerunt deserti iugiter:
Hec de populis educta est,
   et habitabunt in ea confidenter uniuersi.
 Ascendens autem quasi tempestas uenies, et quasi
      nubes,
   ut operias terram tu,
   et omnia agmina tua, et populi multi tecum.
Hec dicit Dominus Deus:
In die illa ascendent sermones super cor tuum,
   et cogitabis cogitationem pessimam:
   et dices:
Ascendam ad terram absque muro:
   ueniam ad quiescentes, habitantesque secure:
Omnes hi [Al. tacet hi] habitant sine muro,
   uectes et porte non sunt eis:
Ut diripias spolia, et inuadas predam,
   ut inferas manum tuam super eos, qui deserti fuerant, et postea restituti,
   et super populum, qui est congregatus ex gentibus,
   qui possidere cepit, et esse [b 1Kb] habitator umbilici
      terre.
 Saba, et Dedan, et negotiatores Tharsis,
   et omnes leones eius dicent tibi:
Numquid ad sumenda spolia tu uenis?
   ecce ad diripiendam predam congregasti multitudinem tuam,
   ut tollas argentum, et aurum,
   et auferas supellectilem, atque substantiam,
   et diripias manubias infinitas.
Propterea uaticinare, fili hominis,
   et dices ad Gog:
Hec dicit Dominus Deus:
Numquid non in die illo, cum habitauerit populus
      meus Isrel confidenter, scies?
Et uenies de loco tuo a lateribus aquilonis tu, et populi multi tecum,
   ascensores equorum uniuersi,
   cetus magnus, et exercitus uehemens.
Et ascendes super populum meum Isrel quasi nubes,
   ut operias terram.
In nouissimis diebus eris,
    et adducam te super terram meam:
Ut sciant [Al. add. omnes] gentes me,
   cum sanctificatus fuero in te in oculis eorum, o
      Gog.
Hec dicit Dominus Deus:
Tu ergo ille es, de quo locutus sum in diebus antiquis,
   in manu seruorum meorum prophetarum Isrel,
    qui prophetauerunt in diebus illorum temporum
      [Al. diebus illis atque temporibus], ut adducerem te super eos.
Et erit in die illa, in die aduentus Gog super terram
      Isrel, aut Dominus Deus,
   ascendet indignatio mea in furore meo.
Et in zelo meo,
   in igne ire mee locutus sum.
Quia in die illa erit commotio magna super terram
      Isrel:
   et commouebuntur a facie mea pisces maris, et
      uolucres celi, et bestie agri,
   et omne reptile quod mouetur super humum,
   cunctique homines qui sunt super faciem terre:
Et subuertentur montes, et cadent sepes,
   et omnis murus in terram corruet.
Et conuocabo aduersus eum in cunctis montibus meis
      gladium, ait Dominus Deus:
   gladius uniuscuiusque in fratrem suum dirigetur.
Et iudicabo eum peste, et sanguine,
    et imbre uehementi, et lapidibus immensis:
Ignem et sulphur pluam super eum, et super exercitum eius,
   et super populos multos, qui sunt cum eo.
Et magnificabor, et sanctificabor:
   et notus ero in oculis gentium multarum,
   et scient quia ego Dominus.
[Cap. XXXIX.] Tu autem, fili hominis, uaticinare
      aduersum Gog, et dices:
Hec dicit Dominus Deus:
Ecce ego super te, Gog,
   principem capitis Mosoch et Thubal:
Et circumagam te, et educam [Al. reducam] te,
   et ascendere te faciam de lateribus aquilonis:
   et adducam te super montes Isrel.
Et percutiam arcum tuum in manu sinistra tua,
   et sagittas tuas de manu dextera tua deiiciam [Al.
      Et deiiciam te super].
Super montes Isrel cades tu, et omnia agmina tua,
    et populi tui [Al. tacet tui], qui sunt tecum:
Feris, auibus, omnique uolatili, et bestiis terre,
   dedi te deuorandum.
Super faciem agri cades:
   quia ego locutus sum, ait Dominus Deus.
Et immittam ignem in Magog,
   et in his qui habitant in insulis confidenter:
   et scient quia ego Dominus,
Et nomen sanctum meum notum faciam in medio populi
      mei Isrel,
   et non polluam nomen sanctum meum amplius:
   et scient gentes quia ego Dominus sanctus Isrel.
Ecce uenis, et factum est, ait Dominus Deus [Al. tacet Deus];
   hec est dies, de qua locutus sum.
Et egredientur habitatores de ciuitatibus [Al. urbium]
      Isrel,
   et succendent, et comburent arma,
   clypeum, et hastas, arcum, et sagittas,
   et baculos manuum, et contos,
    et succendent ea igni septem annis.
Et non portabunt ligna de regionibus,
   neque succident de saltibus:
Quoniam arma succendent igne,
   et depredabuntur eos, quibus prede fuerant,
   et diripient uastatores suos, ait Dominus Deus.
Et erit in die illa:
   dabo Gog locum nominatum sepulcrum in Isrel:
   uallem uiatorum ad orientem maris,
   que obstupescere faciet [Al. facit] pretereuntes:
Et sepelient ibi Gog,
   et omnem multitudinem eius,
   et uocabitur uallis multitudinis Gog.
Et sepelient eos domus Isrel,
   ut mundent terram septem mensibus.
Sepeliet autem [Al. add. eos] omnis populus terre,
   et erit eis nominata dies, in qua glorificatus sum,
      ait Dominus Deus.
 Et uiros iugiter constituent lustrantes terram,
   qui sepeliant et requirant eos qui remanserant
      super faciem terre,
   ut emundent eam:
Post menses autem septem querere incipient:
   et circuibunt peragrantes terram:
Cumque uiderint os hominis, statuent iuxta illud titulum,
   donec sepeliant illud pollinctores in ualle multitudinis Gog.
Nomen autem ciuitatis Amona,
   et mundabunt terram.
Tu ergo, fili hominis,
   hec dicit Dominus Deus:
Dic omni uolucri, et uniuersis auibus, cunctisque
      bestiis agri:
Conuenite, properate, concurrite undique ad uictimam meam, quam ego immolo [Al. immolaui]
      uobis,
   uictimam grandem super montem Isrel.
    ut comedatis carnem, et bibatis sanguinem.
Carnes fortium comedetis,
   et sanguinem principum terre bibetis,
   arietum, agnorum, et hircorum, taurorumque,
   altilium, et pinguium omnium.
Et comedetis adipem in saturitatem,
   et bibetis sanguinem in ebrietatem,
   de uictima, quam ego immolabo [Al. immolaui]
      uobis:
Et saturabimini super mensam meam de equo, et
      equite forti,
   et de uniuersis uiris bellatoribus, ait Dominus
      Deus.
Et ponam gloriam meam in gentibus:
   et uidebunt omnes gentes iudicium meum, quod
      fecerim:
   et manum meam, quam posuerim super eos.
Et scient domus Isrel, quia ego Dominus Deus
      eorum,
    a die illa, et deinceps.
Et scient [Al. add. omnes] gentes quoniam in iniquitate sua [Al. propter iniquitates suas] capta
      sit domus Isrel,
   eo quod dereliquerint me, et absconderim faciem
      meam ab eis:
   et tradiderim eos in manus hostium,
   et ceciderint in gladio uniuersi.
Iuxta immunditiam eorum et scelus feci eis,
   et abscondi faciem meam ab illis.
Propterea hec dicit Dominus Deus.
Nunc reducam captiuitatem Iacob,
   et miserebor omnis domus [Al. omni domui] Isrel:
   et assumam zelum pro nomine sancto meo.
Et portabunt confusionem suam,
   et omnem preuaricationem, qua preuaricati sunt
      in me,
   cum habitauerint in terra sua confidenter neminem formidantes:
    et reduxero eos de populis,
   et congregauero de terris inimicorum suorum,
   et sanctificatus fuero in eis, in oculis gentium
      plurimarum.
Et scient quia ego Dominus Deus eorum,
   eo quod [Al. cum] transtulerim eos in nationes,
   et congregauerim [Al. congregauero] eos super
      terram suam,
   et non dereliquerim ex eis quemquam ibi.
Et non abscondam ultra faciem meam ab eis,
   eo quod effuderim spiritum meum super omnem
      domum Isrel, ait Dominus Deus.
[Cap. XL.] In uicesimo et quinto anno transmigrationis
   nostre, in exordio anni, decima mensis,
      quarto decimo anno postquam percussa est
      ciuitas:
   in ipsa hac die facta est super me manus Domini,
   et adduxit me illuc.
 In uisionibus Dei adduxit me in terram Isrel,
   et dimisit me super montem excelsum nimis:
   super quem erat quasi edificium ciuitatis uergentis ad astrum.
Et introduxit me illuc:
   et ecce uir, cuius erat species quasi species eris.
   et funiculus lineus in manu eius,
   et calamus mensure in manus eius:
Stabat autem in porta:
   et locutus est ad me idem uir:
Fili hominis,
   uide oculis tuis, et auribus tuis audi,
   et pone cor tuum in omnia, que ego ostendam
      tibi:
   quia ut ostendantur tibi adductus es huc:
   annuntia omnia, que tu uides, domui Isrel.
Et ecce murus forinsecus in circuitu domus undique,
   et in manu uiri calamus mensure sex cubitorum,
      et palmo:
 Et mensus est latitudinem edificii calamo uno,
   altitudinem quoque calamo uno.
Et uenit ad portam, que respiciebat uiam orientalem,
   et ascendit per gradus eius:
Et mensus est limen porte calamo uno latitudinem,
   id est, limen unum calamo uno in latitudinem:
Et thalamum uno calamo in longum,
   et uno calamo in latum:
   et inter thalamos, quinque cubitos:
Et limen porte iuxta uestibulum porte intrinsecus
      calamo uno.
Et mensus est uestibulum porte octo cubitorum,
   et frontem eius duobus cubitis:
   uestibulum autem porte erat intrinsecus.
Porro thalami porte ad uiam orientalem, tres hinc
      et tres inde:
   mensura una trium,
   et mensura una frontium ex utraque parte.
 Et mensus est latitudinem liminis porte decem cubitorum,
   et longitudinem porte, tredecim cubitorum:
Et marginem ante thalamos cubiti unius:
   et cubitus unus finis utrimque:
   thalami autem, sex cubitorum erant hinc et inde.
Et mensus est portam a tecto thalami usque ad tectum
      eius,
   latitudinem uiginti et quinque cubitorum:
   ostium contra ostium.
Et fecit frontes per sexaginta cubitos:
   et ad frontem atrium porte undique per circuitum.
Et ante faciem porte, que pertingebat usque ad faciem uestibuli porte interioris,
   quinquaginta cubitos.
Et fenestras obliquas in thalamis,
   et in frontibus eorum, que erant intra portam undique per circuitum:
Similiter autem erant et in uestibulis fenestre per
      gyrum intrinsecus,
    et ante frontes pictura palmarum.
Et eduxit me ad atrium exterius,
   et ecce gazophylacia,
   et pauimentum stratum lapide in atrio per circuitum:
   triginta gazophylacia in circuitu pauimenti.
Et pauimentum in fronte portarum,
   secundum longitudinem portarum erat inferius.
   Et mensus est latitudinem a facie porte inferioris
      usque ad frontem atrii interioris extrinsecus,
   centum cubitos ad orientem, et ad aquilonem.
Portam quoque, que respiciebat uiam aquilonis
      atrii exterioris,
   mensus est tam in longitudine, quam in latitudine.
Et thalamos eius tres hinc, et tres inde:
   et frontem eius, et uestibulum eius secundum
      mensuram porte prioris,
   quinquaginta cubitorum longitudinem eius,
    et latitudinem uiginti quinque cubitorum.
Fenestre autem eius, et uestibulum,
   et sculpture secundum mensuram porte que respiciebat ad orientem:
Et septem graduum erat ascensus eius,
   et uestibulum ante eam.
Et porta atrii interioris contra portam aquilonis, et
      orientalem:
   et mensus est a porta usque ad portam centum
      cubitos.
Et eduxit me ad uiam australem,
   et ecce porta, que respiciebat ad austrum:
   et mensus est frontem eius, et uestibulum eius,
      iuxta mensuras superiores.
Et fenestras eius, et uestibula in circuitu, sicut fenestras ceteras:
   quinquaginta cubitorum longitudine
   et latitudine uiginti quinque cubitorum [Al. in qua
      erat 50 cubitorum longitudo, et latitudo 25,
      absque cubitorum].
 Et in gradibus septem ascendebatur ad eam:
   et uestibulum ante fores eius:
   et celate palme erant, una hinc, et altera inde
      in fronte eius.
Et porta atrii interioris in uia australi:
   et mensus est a porta usque ad portam in uia
      australi, centum cubitos.
Et introduxit me in atrium interius ad portam australem:
   et mensus est portam iuxta mensuras superiores.
Thalamum eius, et frontem eius,
   et uestibulum eius eisdem mensuris:
   et fenestras eius, et uestibulum eius in circuitu,
   quinquaginta cubitos longitudinis,
   et latitudinis uiginti quinque cubitos.
Et uestibulum per gyrum longitudine uiginti quinque
      cubitorum,
   et latitudine quinque cubitorum.
   Et uestibulum eius ad atrium exterius,
    et palmas eius in fronte,
   et octo gradus erant [Al. add. eius], quibus ascendebatur per [Al. ad] eam.
Et introduxit me in atrium interius per uiam orientalem:
   et mensus est portam secundum mensuras superiores.
Thalamum eius, et frontem eius,
   et uestibulum eius, sicut supra:
   et fenestras eius, et uestibula eius in circuitu,
   longitudine quinquaginta cubitorum,
   et latitudine uiginti quinque cubitorum.
Et uestibulum eius, id est, atrii exterioris:
   et palme celate in fronte eius hinc et inde:
   et in octo gradibus ascensum eius.
Et introduxit me ad portam, que respiciebat ad
      aquilonem:
   et mensus est secundum mensuras superiores,
Thalamum eius, frontem eius,
    et uestibulum eius,
   et fenestras eius per circuitum,
   longitudine quinquagita cubitorum,
   et latitudine uiginti quinque cubitorum.
Et uestibulum eius respiciebat ad atrium exterius:
   et celatura palmarum in fronte eius hinc et inde:
   et in octo gradibus ascensus eius.
Et per singula gazophylacia ostium in frontibus [Al.
      foribus] portarum:
   ibi lauabant holocaustum.
Et in uestibulo porte, due mense hinc, et due
      mense inde:
   ut immoletur super eas holocaustum et pro peccato, et pro delicto.
Et ad latus exterius, quod ascendit ad ostium porte, que pergit ad aquilonem, due mense:
   et ad latus alterum ante uestibulum porte, due
      mense:
Quatuor mense hinc, et quatuor mense inde;
    per latera porte octo mense erant, super quas
      immolabant:
Quatuor autem mense ad holocaustum, de lapidibus
      quadris exstructe:
   longitudine cubiti unius et dimidii:
   et latitudine cubiti unius et dimidii:
   et altitudine cubiti unius:
   super quas ponant [Al. ponent] uasa, in quibus
      immolatur holocaustum, et uictima.
Et labia earum palmi unius, reflexa intrinsecus per
      circuitum:
   super mensas autem carnes oblationis.
Et extra portam interiorem,
   gazophylacia cantorum in atrio interiori, quod
      erat in latere porte respicientis ad aquilonem:
Et facies eorum contra uiam australem,
   una ex latere porte orientalis, que respiciebat ad
      uiam aquilonis.
Et dixit ad me:
   Hoc est gazophylacium, quod respicit uiam meridianam;
    sacerdotum erit [Al. tacet erit], qui excubant in
      custodiis templi.
Porro gazophylacium, quod respicit ad uiam aquilonis, sacerdotum erit,
   qui excubant ad ministerium altaris.
Isti sunt filii Sadoc,
   qui accedunt de filiis Leui ad Dominum ut ministrent ei.
Et mensus est atrium longitudine centum cubitorum,
   et latitudine centum cubitorum per quadrum:
   et altare ante faciem templi.
Et introduxit me in uestibulum templi:
   et mensus est uestibulum quinque cubitis hinc, et
      quinque cubitis inde:
   et latitudinem porte trium cubitorum hinc, et
      trium cubitorum inde.
Longitudinem autem uestibuli uinginti cubitorum,
    et latitudinem undecim cubitorum,
   et octo [a 5Kb] gradibus ascendebatur ad eam.
Et columne erant [Al. earum] in frontibus;
   una hinc, et altera inde.
[Cap. XLI.] Et introduxit me in templum,
   et mensus est frontes, sex cubitos latitudinis hinc,
      et sex cubitos latitudinis inde,
   latitudinem tabernaculi.
Et latitudo porte, decem cubitorum erat:
   et latera porte, quinque cubitis hinc, et quinque
      cubitis inde:
Et mensus est longitudinem eius quadraginta cubitorum,
    et latitudinem uiginti cubitorum.
Et introgressus intrinsecus mensus est in fronte porte duos cubitos:
   et portam, sex cubitorum:
   et latitudinem porte, septem cubitorum.
Et mensus est longitudinem eius uiginti cubitorum,
   et latitudinem uiginti cubitorum, ante faciem
      templi:
Ex dixit ad me:
   Hoc est Sanctum sanctorum.
Et mensus est parietem domus sex cubitorum:
   et latitudinem lateris quatuor cubitorum undique
      per circuitum domus.
Latera autem, latus ad latus, bis triginta tria:
   et erant eminentia, que ingrederentur per parietem domus, in lateribus per circuitum.
   ut continerent, et non attingerent parietem templi.
Et platea erat in rotundum, ascendens sursum per
      cochleam,
   et in cenaculum templi deferebat per gyrum:
 Idcirco latius erat templum in superioribus:
   et sic de inferioribus ascendebatur ad superiora
      in medium.
Et uidi in domo altitudinem per circuitum,
   fundata latera ad mensuram calami sex cubitorum
      spatio:
Et latitudinem per parietem lateris forinsecus quinque
      cubitorum:
   et interior domus in lateribus domus.
Et inter gazophylacia latitudinem uiginti cubitorum
      in circuitu domus undique,
   et ostium lateris ad orationem:
   ostium unum ad uiam aquilonis,
   et ostium unum ad uiam australem:
   et latitudinem loci ad orationem, quinque cubitorum in circuitu.
Et edificium quod erat separatum, uersumque ad
   uiam respicientem ad mare, latitudinis septuaginta cubitorum.
 Paries autem edificii, quinque cubitorum latitudinis
      per circuitum:
   et longitudo eius nonaginta cubitorum.
Et mensus est domus longitudinem, centum cubitorum:
   et quod separatum erat edificium, et parietes
      eius, longitudinis centum cubitorum.
Latitudo autem ante faciem domus,
   et eius quod erat separatum contra Orientem,
   centum cubitorum.
Et mensus est longitudinem edificii contra faciem
      eius, quod erat separatum ad dorsum,
   ecthetas [b 39Kb] ex utraque parte centum cubitorum:
    et templum interius, et uestibula atrii.
Limina, et fenestras obliquas, et ecthetas in circuitu
      per tres partes, contra uniuscuiusque limen,
   stratumque ligno per gyrum in circuitu:
   terra autem usque ad fenestras, et fenestre clause super ostia.
Et usque ad domum interiorem,
   et forinsecus per omnem parietem in circuitu intrinsecus,
   et forinsecus, ad mensuram.
Et fabrefacta cherubim et palme:
   et palma inter cherub et cherub.
   duasque facies habebat cherub.
Faciem hominis iuxta palmam ex hac parte,
   et faciem leonis iuxta palmam ex alia parte,
expressam per omnem domum in circuitu.
De terra usque ad superiora porte
   cherubim et palme celate erant in pariete
      templi.
Limen quadrangulum,
    et facies Sanctuarii, aspectus contra aspectum.
Altaris lignei trium cubitorum altitudo,
   et longitudo eius duorum cubitorum:
Et anguli eius, et longitudo eius:
   et parietes eius lignei.
Et locutus est ad me:
Hec est mensa coram Domino,
Et duo ostia erant in templo, et in Sanctuario.
Et in duobus ostiis ex utraque parte bina erant
      ostiola, que in se inuicem plicabantur:
   bina enim ostia erant ex utraque parte ostiorum.
Et celata erant in ipsis ostiis templi cherubim, et
      sculpture palmarum,
   sicut in parietibus quoque expresse erant:
   quam ob rem erant et grossiora ligna in uestibuli
      fronte forinsecus.
Super que fenestre oblique,
   et similitudo palmarum hinc atque inde in humerulis uestibuli,
    secundum latera domus latitudinemque parietum.
[Cap. XLII.] Et eduxit me in atrium exterius per uiam
      ducentem ad aquilonem,
   et introduxit me in gazophylacium, quod erat contra separatum edificium,
   et contra edem uergentem ad aquilonem.
In facie longitudinis, centum cubitos ostii aquilonis:
   et latitudinis quinquaginta cubitos,
   contra uiginti cubitos atrii interioris,
   et contra pauimentum stratum lapide atrii exterioris,
   ubi erat porticus iuncta porticui triplici.
Et ante gazophylacia deambulatio decem cubitorum
      latitudinis,
   ad interiora respiciens uie cubiti unius:
   Et ostia eorum ad aquilonem:
Ubi erant gazophylacia in superioribus humiliora:
   quia supportabant porticus, que ex illis eminebant de inferioribus, et de mediis edificii.
 Tristega enim erant, et non habebant columnas, sicut erant columne atriorum:
   propterea eminebant de inferioribus et de mediis
      a terra cubitis quinquaginta.
Et peribolus exterior secundum gazophylacia, que
   erant in uia atrii exterioris ante gazophylacia:
    longitudo eius quinquaginta cubitorum.
Quia longitudo erat gazophylaciorum atrii exterioris,
      quinquaginta cubitorum:
   et longitudo ante faciem templi, centum cubitorum.
Et erat subter gazophylacia hec
   introitus ab oriente ingredientium in ea de atrio
      exteriori.
In latitudine periboli atrii, quod erat contra uiam
      orientalem,
   in faciem edificii separati,
   et erant ante edificium gazophylacia.
Et uia ante faciem eorum,
   iuxta similitudinem gazophylaciorum, que erant
      in uia aquilonis:
Secundum longitudinem eorum, sic et latitudo eorum:
   et omnis introitus eorum, et similitudines, et ostia
      eorum.
Secundum ostia gazophylaciorum, que erant in uia
       respicientes ad Notum.
   ostium in capite uie:
   que uia erat ante uestibulum separatum per uiam
      orientalem ingredientibus.
Et dixit ad me:
   Gazophylacia aquilonis, et gazophylacia austri,
   que sunt ante edificium separatum:
Hec sunt gazophylacia sancta,
   in quibus uescuntur sacerdotes, qui appropinquant
      ad Dominum in Sancta sanctorum:
Ibi ponent Sancta sanctorum,
   et oblationes pro peccato, et pro delicto.
   locus enim sanctus est.
Cum autem ingressi fuerint sacerdotes,
   non egredientur de sanctis in atrium exterius:
Et ibi reponent uestimenta sua in quibus ministrant,
   quia sancta sunt:
uestienturque uestimentis aliis,
    et sic procedent ad populum.
Cumque complesset mensuras domus interioris,
   eduxit me per uiam porte, que respiciebat ad
      uiam orientalem:
   et mensus est eam undique per circuitum.
Mensus autem est contra uentum orientalem calamo
      mensure,
   quingentos calamos in calamo mensure per circuitum.
Et mensus est contra uentum aquilonis
   quingentos calamos in calamo mensure per gyrum:
Et ad uentum australem
   mensus est quingentos calamos in calamo mensure
      per circuitum.
Et ad uentum occidentalem
   mensus est quingentos calamos in calamo mensure.
Per quatuor uentos mensus est illud [Al. tacet illud],
   murum eius undique per circuitum longitudine
       quingentorum cubitorum,
   et latitudine quingentorum cubitorum,
   diuidentem inter Sanctuarium et uulgi locum.
[Cap. XLIII.] Et duxit me ad portam, que respiciebat
      ad uiam orientalem.
Et ecce gloria Dei Isrel ingrediebatur per uiam
      orientalem:
    Et uox erat ei quasi uox aquarum multarum,
   et terra splendebat a maiestate eius.
Et uidi uisionem secundum speciem quam uideram,
   quando uenit, ut disperderet ciuitatem:
Et species secundum aspectum, quem uideram iuxta
      fluuium Chobar:
   et cecidit super faciem meam.
Et maiestas Domini ingressa est templum per uiam
      porte,
   que respiciebat ad orientem.
Et leuauit me spiritus,
   et introduxit me in atrium interius:
   et ecce repleta erat gloria Domini domus.
Et audiui loquentem ad me de domo,
   et uir qui stabat iuxta me, dixit ad me:
Fili hominis,
   locus solii mei, et locus uestigiorum pedum
      meorum,
   ubi habito in medio filiorum Isrel in eternum.
Et non polluent ultra domus Isrel nomen sanctum
       meum,
   ipsi et reges eorum in fornicationibus suis,
   et in ruinis regum suorum, et in excelsis.
Qui fabricati sunt limen suum iuxta limen meum,
   et postes suos iuxta postes meos:
   et murus erat inter me et eos:
Et polluerunt nomen sanctum meum in abominationibus, quas fecerunt:
   propter quod consumpsi eos in ira mea.
Nunc ergo repellant procul fornicationem suam,
   et ruinas regum suorum a me:
   et habitabo in medio eorum semper.
Tu autem, fili hominis, ostende domui Isrel templum,
   et confundantur ab iniquitatibus suis,
   et metiantur fabricam:
   et erubescant ex omnibus, que fecerunt:
Figuram domus, et fabrice eius exitus, et introitus.
   et omnem descriptionem eius,
    et uniuersa precepta eius, cunctumque ordinem
      eius [Al. tacet eius],
   et omnes leges eius ostende eis,
   et scribes in oculis eorum:
Ut custodiant omnes descriptiones [Al. distributiones] eius, et precepta illius,
   et faciant ea.
Ista est lex domus in summitate montis:
   Omnis finis eius in circuitu, Sanctum sanctorum
      est [Al. erit]:
   hec ergo est lex domus.
Iste autem mensure altaris in cubito uerissimo,
   qui habebat cubitum et palmum:
In sinu eius erat cubitus et cubitus in latitudine,
   et definitio eius usque ad labium eius in circuitu,
      palmus unus [Al. palmi unius].
   Hec quoque erat fossa altaris.
Et de sinu terre usque ad crepidinem nouissimam
      duo cubiti,
   et latitudo cubiti unius:
 Et a [a 1Kb] crepidine minore usque ad crepidinem maiorem quatuor cubiti,
   et latitudo cubiti unius.
Ipse autem Ariel quatuor cubitorum:
   et ab Ariel usque ad sursum, cornua quatuor.
Et Ariel duodecim cubitorum in longitudine per
      duodecim cubitos latitudinis:
   quadrangulatum equis lateribus.
Et crepido quatuordecim cubitorum longitudinis,
   per quatuordecim cubitos latitudinis in quatuor
      angulis eius:
Et corona in circuitu eius dimidii cubiti,
   et sinus eius unius cubiti per circuitum,
   gradus autem eius uersi ad Orientem.
 Et dixit ad me:
Fili hominis,
   hec dicit Dominus Deus:
Hi sunt ritus altaris, in quacumque die fuerit fabricatum;
   ut offeratur super illud holocaustum, et effundatur
      sanguis,
Et dabis sacerdotibus, et Leuitis, qui sunt de semine
      Sadoc,
   qui accedunt ad me, ait Dominus Deus,
   ut offerant mihi uitulum de armento pro peccato.
Et assumens de sanguine eius, pones super
   quatuor cornua eius,
   et super quatuor angulos crepidinis,
   et super coronam in circuitu:
   et mundabis illud, et expiabis.
Et tolles uitulum, qui oblatus fuerit pro peccato:
   et combures eum in separato loco domus extra
      sanctuarium.
Et in die secunda offeres hircum caprarum immaculatum  pro peccato:
   et expiabunt altare, sicut expiauerunt in uitulo.
Cumque compleueris expians illud,
   offeres uitulum de armento immaculatum,
   et arietem de grege immaculatum.
Et offeres eos in conspectu Domini;
   et mittent sacerdotes super eos sal,
   et offerent eos holocaustum Domino.
Septem diebus facies hircum pro peccato quotidie:
   et uitulum de armento,
   et arietem de pecoribus,
   immaculatos offerent.
Septem diebus expiabunt altare, et mundabunt illud:
   et implebunt manum eius.
Expletis autem diebus,
   in die octauo et ultra,
   facient sacerdotes super altare holocausta uestra,
   et que pro pace offerunt:
   et placatus ero uobis, ait Dominus Deus.
 [Cap. XLIu.] Et conuertit me ad uiam porte sanctuarii exterioris, que respiciebat ad orientem.
   et erat clausa.
Et dixit Dominus ad me:
Porta hec clausa erit:
   non aperietur, et uir non transibit per eam:
   quoniam Dominus Deus Isrel ingressus est per
      eam,
   eritque clausa principi.
Princeps ipse sedebit in ea,
   ut comedat panem coram Domino:
Per uiam uestibuli porte ingredietur,
   et per uiam eius egredietur.
Et adduxit me per uiam porte aquilonis in conspectu
      domus:
   et uidi, et ecce impleuit gloria Domini domum
      Domini.
   et cecidi in faciem meam.
Et dixit ad me Dominus:
Fili hominis, pone cor tuum,
    et uide oculis tuis,
   et auribus tuis audi omnia, que ego loquor ad te
      de uniuersis ceremoniis domus Domini,
   et de cunctis legibus eius:
Et pones cor tuum in uiis templi
   per omnes exitus Sanctuarii,
Et dices ad exasperantem me domum Isrel:
Hec dicit Dominus Deus:
Sufficiant uobis omnia scelera uestra, domus Isrel:
   eo quod inducitis filios alienos incircumcisos
      corde, et incircumcisos carne,
   ut sint in Sanctuario meo, et polluant domum
      meam:
Et offertis panes meos, adipem, et sanguinem:
    et dissoluitis [Al. dissoluistis] pactum meum in
      omnibus sceleribus uestris:
Et non seruastis precepta Sanctuarii mei:
   et posuistis custodes obseruationum mearum in
      Sanctuario meo uobismetipsis.
Hec dicit Dominus Deus:
Omnis alienigena incircumcisus corde, et incircumcisus carne,
   non ingredietur Sanctuarium meum,
   omnis filius alienus qui est in medio filiorum Isrel.
Sed et Leuite, qui longe recesserunt a me in errore
      filiorum Isrel,
   et errauerunt a me post idola sua,
   et portauerunt [Al. portabunt] iniquitatem suam:
   erunt [Al. qui erant] in sanctuario meo editui, et
      ianitores portarum domus,
   et ministri domus:
Ipsi mactabunt [Al. mactabant] holocausta, et uictimas populi:
    et ipsi stabunt in conspectu eorum, ut ministrent
      eis [Al. stabant ante eos ut ministrarent pro illis].
Pro eo quod ministrauerunt illis [Al. pro eis] in conspectu idolorum suorum,
   et facti sunt domui Isrel in offendiculum iniquitatis:
Idcirco leuaui manum meam super eos, ait Dominus
      Deus,
   et portabunt [Al. portauerunt] iniquitatem suam:
Et non appropinquabunt ad me, ut sacerdotio fungantur mihi,
   neque accedent ad omne Sanctuarium meum iuxta
      Sancta sanctorum:
Sed portabunt confusionem suam,
   et scelera sua que fecerunt.
Et dabo eos ianitores domus in omni ministerio eius,
   et in uniuersis que fient [Al. fiunt] in ea.
Sacerdotes autem et Leuite filii Sadoch,
   qui custodierunt ceremonias Sanctuarii mei,
       cum errarent filii Isrel a me,
   ipsi accedent ad me, ut ministrent mihi:
Et stabunt in conspectu meo,
   ut offerant mihi adipem, et sanguinem, ait Dominus Deus,
Ipsi ingredientur Sanctuarium meum,
   et ipsi accedent ad mensam meam, ut ministrent
      mihi,
   et custodiant ceremonias meas.
Cumque ingredientur portas atrii interioris, uestibus
      lineis induentur:
   nec ascendet super eos quidquam laneum,
   quando ministrant in portis atrii interioris et intrinsecus.
uitte linee erunt in capitibus eorum,
   et feminalia linea erunt in lumbis eorum,
et non accingentur in sudore.
Cumque egredientur atrium exterius ad populum,
      exuent se uestimentis suis, in quibus ministrauerant,
    et reponent ea in gazophylacio Sanctuarii,
   et uestient se uestimentis aliis:
   et non sanctificabunt populum in uestibus suis.
Caput autem suum non radent, neque comam nutrient:
   sed tondentes attondent capita sua.
Et uinum non bibet omnis sacerdos,
   quando ingressurus est atrium interius.
Et uiduam et repudiatam non accipient uxores,
   sed uirgines de semine domus Isrel:
   sed et uiduam, que fuerit uidua a sacerdote, accipient,
Et populum meum docebunt quid sit inter sanctum
   et pollutum,
    et inter mundum et immundum ostendent eis.
Et cum fuerit controuersia,
   stabunt in iudiciis meis, et iudicabunt:
Leges meas, et precepta mea in omnibus solemnitatibus meis custodient,
   et Sabbata mea sanctificabunt.
Et ad mortuum hominem non ingredientur, ne polluantur,
   nisi ad patrem et matrem,
   et filium et filiam,
   et fratrem et sororem,
   que [a 1Kb] alterum uirum non habuerit:
   in quibus contaminabuntur.
Et postquam fuerit emundatus,
   septem dies numerabuntur ei.
Et in die introitus sui in Sanctuarium ad atrium interius, ut ministret mihi in sanctuario,
   offeret pro peccato suo, ait Dominus Deus [Al.
Domino Deo].
Non erit autem eis hereditas,
    ego hereditas eorum:
   et possessionem non dabitis eis in Isrel,
   ego enim possessio eorum.
uictimam et pro peccato et pro delicto ipsi comedent:
   et omne uotum in Isrel ipsorum erit.
Et primitiua omnium primogenitorum;
   et omnia libamenta ex omnibus que offeruntur,
      sacerdotum erunt:
Et primitiua ciborum uestrorum dabitis sacerdoti,
   ut reponat benedictionem domui tue [Al. sue].
Omne morticinum, et captum a bestia de auibus et
      de pecoribus
   non comedent sacerdotes.
[Cap. XLu.] Cumque ceperitis terram diuidere
      sortito [Al. in possessionem],
   separate primitias Domino, sanctificatum de terra,
   longitudine uiginti quinque millia,
   et latitudine decem millia:
 Sanctificatum erit in omni termino eius per circuitum.
Et erit ex omni parte sanctificatum
   quingentos per quingentos,
   quadrifariam per circuitum:
et quinquaginta cubitis in suburbana eius per gyrum.
Et a mensura ista mensurabis longitudinem uigintiquinque millium,
   et latitudinem decem millium:
   et in ipso erit templum, Sanctumque sanctorum.
Sanctificatum de terra erit sacerdotibus ministris
      Sanctuarii, qui accedunt ad ministerium Domini:
   et erit eis locus in domos, et in Sanctuarium sanctitatis.
uiginti quinque autem millia longitudinis,
   et decem millia latitudinis erunt Leuitis, qui [Al.
      Leuite autem qui] ministrant domui:
   ipsi possidebunt uiginti gazophylacia.
Et possessionem ciuitatis dabitis quinque
    millia latitudinis,
   et longitudinis uiginti quinque millia,
   secundum separationem Sanctuarii,
   omni domui Isrel.
Principi quoque hinc, et inde in separationem Sanctuarii,
   et in possessionem ciuitatis,
   contra faciem separationis Sanctuarii,
   et contra faciem possessionis urbis:
A latere maris usque ad mare,
   et a latere orientis usque ad orientem:
    [b 1Kb] Longitudinis autem iuxta unamquamque partem,
   a termino occidentali usque ad terminum orientalem.
    De terra [Al. Terre] erit ei possessio in Isrel:
   et non depopulabuntur ultra principes populum
      meum:
   sed terram dabunt domui Isrel secundum tribus
      eorum.
Hec dicit Dominus Deus:
Sufficiat uobis, principes Isrel:
   iniquitatem et rapinas intermittite,
   et iudicium et iustitiam facite;
   separate confinia uestra a populo meo, ait Dominus Deus.
Statera iusta, et ephi iustum et batus iustus erit
      uobis.
Ephi et batus equalia, et unius mensure erunt:
Ut capiat decimam partem cori batus,
   et decimam partem cori ephi:
   iuxta mensuram cori erit equa libratio eorum.
Siclus autem uiginti obolos habeat [Al. habet].
Porro uiginti sicli, et uiginti quinque sicli, et quindecim sicli minam facient [Al. faciunt].
 Et he sunt primitie, quas tolletis:
   sextam partem ephi de coro frumenti,
   et sextam partem ephi de coro hordei.
Mensura quoque olei, batus olei, decima pars cori est:
   et decem bati corum faciunt:
   quia decem bati implent corum.
Et arietem unum de grege ducentorum,
   de his que nutriunt [Al. nutrit] Isrel in sacrificium, et in holocaustum, et in pacifica,
   ad expiandum pro eis, ait Dominus Deus.
Omnis populus terre
   tenebitur primitiis his principi in Isrel.
Et super principem erunt holocausta, et sacrificium,
      et libamina in solemnitatibus, et in kalendis, et
      in sabbatis,
   in uniuersis solemnitatibus domus Isrel:
Ipse faciet pro peccato sacrificium, et holocaustum,
      et pacifica
   ad expiandum pro domo Isrel.
 Hec dicit Dominus Deus:
In primo mense, una mensis, sumes uitulum de armento immaculatum:
   et expiabis Sanctuarium.
Et tollet sacerdos de sanguine, quod erit pro peccato:
   et ponet in postibus domus,
   et in quatuor angulis crepidinis altaris,
   et in postibus porte atrii interioris.
Et sic facies in septima mensis, pro unoquoque,
   qui ignorauit [Al. ignorauerit], et errore deceptus est,
   et expiabis [Al. expiabitis] pro domo.
In primo mense, quarta decima die mensis, erit uobis
      Pasche solemnitas:
   septem diebus azyma, comedentur [Al. comedent].
Et faciet princeps in die illa pro se, et pro uniuerso
      populo terre, uitulum pro peccato.
Et in septem dierum solemnitate faciet holocaustum
      Domino septem uitulos,
    et septem arietes immaculatos quotidie septem
      diebus:
   et pro peccato hircum caprarum quotidie.
Et sacrificium ephi per uitulum,
   et ephi per arietem faciet:
   et olei hin per singula ephi.
Septimo mense, quinta decima die mensis in solemnitate,
   faciet sicut supra dicta sunt per septem dies, tam
      pro peccato, quam pro holocausto,
   et in sacrificio, et in oleo.
[Cap. XLuI.] Hec dicit Dominus Deus:
Porta atrii interioris, que respicit ad orientem, erit
      clausa sex diebus, in quibus opus fit,
   die autem sabbati aperietur,
   sed et in die kalendarum aperietur.
Et intrabit princeps per uiam uestibuli porte deforis, et stabit in limine porte:
    et facient sacerdotes holocaustum eius, et pacifica eius:
Et adorabit super limen porte, et egredietur:
   porta autem non claudetur usque ad uesperam.
Et adorabit populus terre ad ostium porte illius in
      sabbatis,
   et in kalendis, coram Domino.
Holocaustum autem hoc offeret princeps Domino:
   in die sabbati sex agnos immaculatos, et arietem
      immaculatum.
Et sacrificium ephi per arietem:
   in [Al. tacet in] agnis autem sacrificium, quod dederit manus eius,
   et olei hin per singula ephi.
In die autem kalendarum uitulum de armento immaculatum:
   et sex agni et arietes immaculati erunt.
Et ephi per uitulum,
   ephi quoque per arietem faciet sacrificium:
De [Al. tacet De] agnis autem, sicut inuenerit manus
       eius.
   et olei hin per singula ephi.
Cumque ingressurus est princeps,
   per uiam uestibuli porte ingrediatur, et per eamdem uiam exeat.
Et cum intrabit populus terre in conspectu Domini
      in solemnitatibus,
   qui ingreditur per portam aquilonis, ut adoret,
   egrediatur per uiam porte meridiane:
Porro qui ingreditur per uiam porte meridiane,
   egrediatur per uiam porte aquilonis:
Non reuertetur per uiam porte, per quam ingressus
      est,
   sed e regione illius egredietur.
Princeps autem in medio eorum cum ingredientibus
      ingredietur,
   et cum egredientibus egredietur.
Et in nundinis, et in solemnitatibus erit sacrificium
      ephi per uitulum,
    et ephi per arietem:
Agnis autem erit sacrificium sicut inuenerit manus
      eius:
   et olei hin per singula ephi.
Cum autem fecerit princeps spontaneum holocaustum, aut pacifica uoluntaria Domino;
   aperietur ei porta que respicit ad orientem,
   et faciet holocaustum suum, et pacifica sua,
   sicut fieri solet in die sabbati:
   et egredietur, claudeturque porta postquam exierit.
Et agnum eiusdem anni [Al. anniculum] immaculatum faciet holocaustum quotidie Domino:
   semper mane faciet illud.
Et sacrificium faciet super eo cata [Al. tacet cata]
      mane mane sextam partem ephi,
   et de oleo tertiam partem hin, ut [Al. et] misceatur simile:
Sacrificium Domino legitimum,
   iuge atque perpetuum.
Faciet [Al. Facietis] agnum, et sacrificium, et oleum
       cata [Al. tacet cata] mane mane:
   holocaustum sempiternum.
Hec dicit Dominus Deus:
Si dederit princeps donum alicui de filiis suis:
   hereditas eius, filiorum suorum erit,
   possidebunt eam hereditarie.
Si autem dederit legatum de hereditate sua uni seruorum suorum,
   erit illius usque ad annum remissionis, et [Al. sed]
      reuertetur ad principem:
   hereditas autem eius, filiis eius erit.
Et non accipiet princeps de hereditate populi per
      uiolentiam, et de possessione eorum:
   sed de possessione sua hereditatem dabit filiis suis:
   ut non dispergatur populus meus unusquisque a
      possessione sua.
Et introduxit me per ingressum, qui erat ex latere
      porte,
    in gazophylacia sanctuarii ad sacerdotes,
   que [Al. qui] respiciebant ad aquilonem:
   et [Al. add. ecce] erat ibi locus uergens ad occidentem.
Et dixit ad me:
   Iste est locus ubi coquent sacerdotes pro delicto,
      et pro peccato:
   ubi coquent sacrificium, ut non efferant in atrium
      exterius,
   et sanctificetur populus.
Et eduxit me in atrium exterius,
   et circumduxit me per quatuor angulos atrii:
Et ecce atriolum erat in angulo atrii.
   atriola singula per angulos atrii.
In quatuor angulis atrii atriola disposita,
   quadraginta cubitorum per longum,
   et triginta per latum:
   mensure unius quatuor erant.
Et paries per circuitum ambiens quatuor atriola:
   et culine fabricate erant subter porticus per gyrum.
 Et dixit ad me:
Hec est domus culinarum,
   in qua coquent ministri domus Domini [Al. tacet Domini] uictimas populi.
[Cap. XLuII.] Et conuertit [Al. conuerti] me ad portam domus,
   et ecce aque egrediebantur subter limen domus
      ad orientem:
   facies enim domus respiciebat ad orientem:
   aque autem descendebant in latus templi dextrum
      ad meridiem altaris.
Et eduxit me per uiam porte aquilonis,
   et conuerti me ad uiam foras portam exteriorem,
   uiam que respiciebat ad orientem:
   et ecce aque redundantes a latere dextro.
Cum egrederetur uir ad orientem, qui habebat funiculum in manu sua,
   et mensus est mille cubitos:
    et transduxit me per aquam usque ad talos.
Rursumque mensus est mille,
   et transduxit me per aquam usque ad genua:
Et mensus est mille,
   et transduxit me per aquam usque ad renes.
Et mensus est mille,
   torrentem, quem non potui pertransire;
   quoniam intumuerant aque profunde torrentis, qui
      non potest [Al. poterat] transuadari.
Et dixit ad me:
   Certe uidisti, fili hominis.
Et eduxit me,
   et conuertit ad ripam torrentis.
Cumque me conuertissem,
   ecce in ripa torrentis ligna multa nimis ex utraque parte.
Et ait ad me:
   Aque iste, que egrediuntur ad tumulos sabuli
      orientalis,
    et descendunt ad plana deserti,
   intrabunt mare, et exibunt,
   et sanabuntur aque.
Et omnis anima uiuens, que serpit quocumque uenerit torrens,
   uiuet:
Et erunt pisces multi satis postquam uenerint illuc
      aque iste,
   et sanabuntur et uiuent omnia, ad que uenerit
      torrens.
Et stabunt super illas piscatores,
   ab Engaddi usque ad Engallim siccatio sagenarum
      erit:
Plurime species erunt piscium eius,
    sicut pisces maris magni, multitudinis nimie:
In littoribus autem eius, et in palustribus non sanabuntur,
   quia in salinas dabuntur.
Et super torrentem orietur in ripis eius ex utraque
      parte omne lignum pomiferum:
   non defluet folium ex eo,
   et non deficiet fructus eius:
Per singulos menses afferet primitiua,
   quia aque eius de sanctuario egredientur:
Et erunt fructus eius in cibum,
   et folia eius ad medicinam,
Hec dicit Dominus Deus:
Hic est terminus, in quo possidebitis terram in duodecim tribubus Isrel:
   quia Ioseph duplicem funiculum habet.
Possidebitis autem eam singuli eque ut frater suus;
   super [Al. in] quam leuaui manum meam, ut darem patribus uestris:
   et cadet terra hec uobis in possessionem.
 Hic est autem terminus terre:
   ad plagam septentrionalem, a mari magno uia
       [a 1Kb] Ethalon, uenientibus Sadada,
Emath, Berotha, Sabarim, que est inter terminum [Al. medium] Damasci et confinium Emath,
      domus [b 1Kb] Atthicon,
   que est iuxta terminum Auran.
Et erit terminus a mari usque ad atrium Enon terminus Damasci,
   et ab aquilone ad aquilonem, et terminus Emath:
   plaga autem [Al. tacet autem] septentrionalis.
Porro plaga orientalis de medio Auran.
   et de medio Damasci, et de medio Galaad, et de
      medio terre Isrel,
   Iordanis disterminans ad mare orientale,
   metiemini etiam plagam orientalem.
Plaga autem australis meridiana,
   a Thamar usque ad aquas contradictionis Cades:
   et [Al. Cades quoque est] torrens usque ad mare
       magnum:
   et [Al. hec est] plaga ad meridiem australis:
Et plaga maris,
   mare magnum a confinio per directum donec uenias Emath:
   hec est plaga maris.
Et diuidetis terram istam uobis per tribus Isrel:
   et mittetis eam in hereditatem uobis,
   et aduenis, qui accesserint ad uos,
   qui genuerint filios in medio uestrum:
Et erunt uobis sicut indigene inter filios Isrel:
   uobiscum diuident possessionem in medio tribuum
      Isrel.
In tribu autem quacumque fuerit aduena,
   ibi dabitis possessionem illi, ait Dominus Deus.
[Cap. XLuIII.] Et hec nomina tribuum a finibus
      aquilonis iuxta uiam Ethalon pergentibus
      Emath,
   atrium Enon terminus Damasci ad aquilonem
       iuxta Emath.
Et erit ei plaga orientalis [Al. a plaga orientali]
      mare, Dan una.
Et ad terminum [Al. a termino] Dan,
   a plaga orientali usque ad plagam maris, Aser una:
Et super terminum Aser,
   a plaga orientali usque ad plagam maris,
      Nephthali una.
Et super terminum Nephthali,
   a plaga orientali usque ad plagam maris, Manasse
      una.
Et super terminum Manasse,
   a plaga orientali usque ad plagam maris, Ephraim
      una.
 Et super terminum Ephraim,
   a plaga orientali usque ad plagam maris, Ruben
      una.
Et super terminum Ruben,
   a plaga orientali usque ad plagam maris, Iuda una.
Et super terminum Iuda,
   a plaga orientali usque ad plagam maris, erunt
      primitie, quas separabitis,
   uiginti quinque millibus latitudinis et longitudinis,
   sicut singule partes a plaga orientali usque ad plagam maris:
Et erit sanctuarium in medio eius.
Primitie, quas separabitis Domino,
   longitudo uiginti quinque millibus,
   et latitudo decem millibus.
He autem erunt primitie Sanctuarii sacerdotum:
   ad aquilonem longitudinis uiginti quinque millia,
   et ad mare latitudinis decem millia,
   sed et ad orientem latitudinis decem millia,
   et ad meridiem longitudinis uiginti quinque millia;
 Et erit Sanctuarium Domini in medio eius.
Sacerdotibus Sanctuarium erit de filiis Sadoc, qui
      custodierunt ceremonias meas,
   et non errauerunt cum errarent filii Isrel, sicut errauerunt et Leuite.
Et erunt eis primitie de primitiis terre Sanctum
      sanctorum,
   iuxta terminum Leuitarum.
Sed et Leuitis similiter iuxta fines sacerdotum uiginti
      quinque millia longitudinis,
   et latitudinis decem millia.
Omnis longitudo uiginti et quinque millia,
   et latitudo decem millium.
Et non uenundabunt ex eo, neque mutabunt,
   nec transferentur primitie terre,
   quia sanctificate sunt Domino.
Quinque millia autem que supersunt in latitudine
      per uiginti quinque millia,
   profana erunt urbis in habitaculum, et in suburbana:
    et erit ciuitas in medio eius:
Et he mensure eius:
   ad plagam septentrionalem quingenti et quatuor
      millia;
   et ad plagam meridianam quingenti et quatuor
      millia:
   et ad plagam orientalem quingenti et quatuor
      millia:
   et ad plagam occidentalem quingenti et quatuor
      millia:
Erunt autem suburbana ciuitatis ad aquilonem ducenti quinquaginta,
   et ad meridiem ducenti quinquaginta,
   et ad orientem ducenti quinquaginta,
   et ad mare ducenti quinquaginta.
Quod autem reliquum fuerit in longitudine secundum primitias Sanctuarii,
   decem millia in orientem,
   et decem millia ad occidentem,
    erunt sicut primitie Sanctuarii:
   et erunt fruges eius in panes [Al. cibum his],
      qui seruiunt ciuitati.
Seruientes autem ciuitati,
   operabuntur ex omnibus tribubus Isrel.
Omnes primitie uiginti quinque millium,
   per uiginti quinque millia in quadrum, separabuntur in primitias Sanctuarii,
    et in possessionem ciuitatis.
Quod autem reliquum fuerit,
   principis erit ex omni parte primitiarum Sanctuarii,
   et possessionis ciuitatis regione uiginti quinque
      millium primitiarum usque ad terminum orientalem:
Sed et ad mare [Al. a mari], e regione uiginti quinque millium usque ad terminum maris,
   similiter in partibus principis erit:
Et erunt primitie Sanctuarii,
   et Sanctuarium templi in medio eius.
De possessione autem Leuitarum, et de possessione
      ciuitatis in medio partium principi:
   erit inter terminum Iuda, et inter terminum Beniamin,
   et ad principem pertinebit.
Et reliquis tribubus:
A plaga orientali usque ad plagam occidentalem,
      Beniamin una.
 Et contra terminum Beniamin,
   a plaga orientali usque ad plagam occidentalem,
      Simeon una.
Et super terminum Simeonis,
   a plaga orientali usque ad plagam occidentalem,
      Issachar una.
Et super terminum Issachar,
   a plaga orientali usque ad plagam occidentalem,
      Zabulon una.
Et super terminum Zabulon,
   a plaga orientali usque ad plagam maris, Gad una.
Et super terminum Gad, ad plagam austri in meridie:
   et erit finis de Thamar usque ad aquas contradictionis Cades,
   hereditas contra mare magnum.
Hec est terra, quam mittetis [Al. metiemini] in sortem tribubus Isrel:
   et he partitiones earum, ait Dominus Deus.
 Et hi [Al. tacet hi] egressus ciuitatis:
   A plaga septentrionali quingentos et quatuor millia
      mensurabis.
Et porte ciuitatis in nominibus [Al. ex hominibus]
      tribuum Isrel,
   porte tres a septentrione,
   porta Ruben una
   porta Iuda una,
   porta Leui una.
Et ad plagam orientalem, quingentos et quatuor
      millia:
   et porte tres,
   porta Ioseph una,
   porta Beniamin una,
   porta Dan una.
Et ad plagam meridianam, quingentos et quatuor
      millia metieris:
   et porte tres,
   porta Simeonis una,
   porta Issachar una,
    porta Zabulon una.
Et ad plagam occidentalem, quingentos et quatuor
      millia, et porte eorum tres,
   porta Gad una,
   porta Aser una,
   porta Nephthali una.
Per circuitum, decem et octo millia:
   et nomen ciuitatis ex illa die, Dominus ibidem.


 Explicit liber Ezechielis prophete.





[LIBRI XII PROPHETARUM.]



PRAEFATIO S. HIERONYMI IN DUODECIM PROPHETAS.

 Non idem ordo est duodecim prophetarum apud  Hebreos, qui et [Al. est] apud [a 1Kb] nos. Unde secundum  id quod ibi legitur, hic quoque dispositi sunt. Osee commaticus est, et quasi per sententias loquens. Iel planus in principiis: in fine obscurior. Et usque ad Malachiam, habent [a 1Kb] singuli proprietates suas: quem Esdram scribam, legisque doctorem Hebrei autumant. Et quia longum est nunc de omnibus dicere: hoc tantum uos, o Paula et Eustochium,  [b 1Kb] admonitas uolo, unum librum esse duodecim prophetarum: et Osee Isaie: Malachiam uero Aggei et Zacarie fuisse temporibus. In quibus autem tempus non prefertur in titulo, sub illis eos regibus prophetasse, sub quibus et hi qui ante eos habent titulos, prophetauerunt.



INCIPIT LIBER OSEE PROPHETAE.


 [Cap. I.] [a 2Kb] uerbum Domini, quod factum est ad Osee filium Beeri,
   in diebus Ozie, Ioathan, Achaz, Ezechie regum
      Iuda, et in diebus Ieroboam filii Ioas regis
      Isrel. Principium loquendi Domino in Osee:
Et dixit Dominus ad Osee:
uade, sume tibi uxorem fornicationum, et fac tibi
      filios fornicationum:
Quia fornicans fornicabitur terra a Domino.
Et abiit, et accepit Gomer filiam Debelaim:
   et concepit, et peperit ei filium.
Et dixit Dominus ad eum:
uoca nomen eius Iezrel:
   quoniam adhuc modicum,
   et uisitabo sanguinem Iezrel super domum Ieu,
   et quiescere faciam regnum [b 1Kb] domus Isrel.
Et in die illa conteram arcum Isrel in ualle
      Iezrel.
Et concepit adhuc, et peperit filiam.
Et dixit ei:
 uoca nomen eius, Absque misericordia:
quia non addam ultra misereri domui Isrel,
   sed obliuione obliuiscar eorum.
Et domui Iuda miserebor,
   et saluabo eos in Domino Deo suo:
Et non saluabo eos in arcu, et gladio,
   et in bello, et in equis, et in equitibus.
Et ablactauit eam, que erat absque misericordia,
   Et concepit et peperit filium.
Et dixit:
uoca nomen eius: Non populus meus:
   quia uos non populus meus,
   et ego non ero uester.
Et erit numerus filiorum Isrel quasi arena maris,
      que sine mensura est,
   et non numerabitur.
Et erit in loco ubi dicetur eis: Non populus meus
      uos:
   dicetur eis: Filii Dei uiuentis.
 Et congregabuntur filii Iuda, et filii Isrel pariter:
    et ponent sibimet caput unum, et ascendent de
      terra:
   quia magnus dies Iezrel.
[Cap. II.] Dicite fratribus uestris: Populus meus:
   et sorori uestre: Misericordiam consecuta.
Iudicate matrem uestram, iudicate:
   quoniam ipsa non uxor mea, et ego non uir eius.
Auferat fornicationes suas a facie sua,
   et adulteria sua de medio uberum suorum.
Ne forte exspoliem eam nudam,
   et statuam eam secundum diem natiuitatis sue:
Et ponam eam quasi solitudinem,
   et statuam eam uelut terram inuiam,
   et interficiam eam in siti.
Et filiorum illius non miserebor:
   quoniam filii fornicationum sunt.
Quia fornicata est mater eorum,
   confusa est que concepit eos:
Quia dixit: uadam post amatores meos,
   qui dant panes mihi, et aquas meas,
    lanam meam, et linum meum,
   oleum meum, et potum meum.
Propter hoc ecce ego sepiam uiam tuam spinis,
   et sepiam eam maceria,
   et semitas suas non inueniet.
Et sequetur amatores suos, et non apprehendet eos:
   et queret eos, et non inueniet,
   et dicet:
uadam, et reuertar ad uirum meum priorem:
   quia bene mihi erat tunc magis quam nunc.
Et hec nesciuit, quia ego dedi ei frumentum et uinum
   et oleum, et argentum multiplicaui ei, et aurum,
      que fecerunt Baal.
Idcirco conuertar [Al. reuertar],
   et sumam frumentum meum in tempore suo, et uinum meum in tempore suo,
   et liberabo lanam meam et linum meum, que operiebant ignominiam eius.
Et nunc reuelabo stultitiam eius in oculis amatorum  eius:
    et uir non eruet eam de manu mea:
Et cessare faciam omne gaudium eius,
   solemnitatem eius, neomeniam eius, sabbatum
      eius,
   et omnia festa tempora eius.
Et corrumpam uineam eius, et ficum eius:
   de quibus dixit: Mercedes he mee sunt,
   quas dederunt mihi amatores mei:
Et ponam [a 1Kb] ea [Al. eam] in saltum,
   et comedet illa [Al. eam] bestia agri.
Et uisitabo super eam dies Baalim, quibus accendebat incensum,
   et ornabatur inaure sua, et monili suo,
   et ibat post amatores suos, et mei obliuiscebatur,
      dicit Dominus:
Propter hoc, ecce ego lactabo eam, et ducam eam in
      solitudinem:
   et loquar ad cor eius.
Et dabo ei uinitores eius ex eodem loco,
   et uallem Achor ad aperiendam spem,
 Et canet ibi iuxta dies iuuentutis sue,
   et iuxta dies ascensionis sue de terra Egypti.
Et erit in die illa, ait Dominus:
   uocabit me: uir meus:
   et non uocabit me ultra, [b 1Kb] Baali.
Et auferam nomina Baalim de ore eius,
   et non recordabitur ultra nominis eorum.
Et percutiam eis fedus in die illa,
   cum bestia agri, et cum uolucre celi,
      et cum reptili terre:
Et arcum, et gladium, et bellum conteram de terra,
      et dormire eos faciam fiducialiter.
Et sponsabo te mihi in sempiternum:
   et sponsabo te mihi in iustitiam, et iudicio,
   et in misericordia, et miserationibus:
Et sponsabo te mihi in fide:
   et scies quia ego Dominus.
Et erit in die illa:
Exaudiam, dicit Dominus, exaudiam celos,
    et illi exaudient terram.
Et terra exaudiet triticum, et uinum, et oleum:
   et hec exaudient Iezrel.
Et seminabo eam mihi in terra,
   et miserebor eius, que fuit absque misericordia.
Et dicam non populo meo: Populus meus es tu:
   et ipse dicet: Deus meus es tu.
[Cap. III.] Et dixit Dominus ad me:
   Adhuc uade, et dilige mulierem dilectam amico et
      adulteram:
   sicut diligit Dominus filios Isrel,
   et ipsi respiciunt ad deos alienos, et diligunt uinacia uuarum,
Et fodi eam mihi quindecim argenteis,
   et coro hordei, et dimidio coro hordei.
Et dixi ad eam:
Dies multos exspectabis me:
   non fornicaberis, et non eris uiro:
   sed et ego exspectabo te.
Quia dies multos sedebunt filii Isrel sine rege, et
       sine principe,
   et sine sacrificio, et sine [c 13Kb] altari,
   et sine ephod, et sine theraphim.
Et post hec reuertentur filii Isrel, et querent Dominum Deum suum, Dauid regem suum:
    et pauebunt ad Dominum, et ad bonum eius, in nouissimo dierum.
[Cap. Iu.] Audite uerbum Domini, filii Isrel,
   quia iudicium Domino cum habitatoribus terre:
Non est enim ueritas, et non est misericordia,
   et non est scientia Dei in terra.
Maledictum, et mendacium, et homicidium, et furtum
      et adulterium inundauerunt,
   et sanguis sanguinem tetigit.
Propter hoc lugebit terra,
   et infirmabitur omnis qui habitat in ea,
   in bestia agri, et in uolucre celi:
   sed et pisces maris congregabuntur.
uerumtamen unusquisque non iudicet:
   et non arguatur uir:
Populus enim tuus,
   sicut hi, qui contradicunt sacerdoti.
   etiam propheta tecum:
Et corrues hodie, et corruet etiam propheta tecum:
   nocte tacere feci matrem tuam.
 Conticuit populus meus,
   eo quod non habuerit scientiam:
Quia tu scientiam repulisti, repellam te [Al. add. et ego],
   ne sacerdotio fungaris mihi:
Et oblita es legis Dei tui,
   obliuiscar filiorum tuorum et ego.
Secundum multitudinem eorum,
   sic peccauerunt mihi:
   gloriam eorum in ignominiam commutabo.
Peccata populi mei comedent,
   et ad iniquitatem eorum subleuabunt animas eorum.
Et erit sicut populus,
   sic sacerdos:
Et uisitabo super eum uias eius,
   et cogitationes eius reddam ei.
Et comedent,
   et non saturabuntur:
Fornicati sunt,
   et non cessauerunt:
    quoniam Dominum dereliquerunt in non custodiendo.
Fornicatio, et uinum, et ebrietas aufert cor.
Populus meus in ligno suo interrogauit,
   et baculus eius annuntiauit ei:
Spiritus enim fornicationum decepit eos,
   et fornicati sunt a Deo suo.
Super capita montium sacrificabant,
   et super colles accendebant thymiama:
Subtus quercum, et populum, et terebinthum,
   quia bona erat umbra eius:
Ideo fornicabuntur filie uestre,
   et sponse uestre adultere erunt.
Non uisitabo super filias uestras cum fuerint fornicate,
   et super sponsas uestras cum adulterauerint.
Quoniam ipsi cum meretricibus uersabantur,
   et cum effeminatis sacrificabant,
   et populus non intelligens uapulabit.
 Si fornicaris tu, Isrel,
   non delinquat saltem Iuda:
Et nolite ingredi in Calgala,
   et ne ascenderitis in Beth-Auen,
   neque iuraueritis: uiuit Dominus.
 Quoniam sicut uacca lasciuiens declinauit Isrel;
   nunc pascet eas Dominus, quasi agnum in latitudine.
Particeps idolorum Ephraim,
   dimitte eum.
Separatum est conuiuium eorum,
   fornicatione fornicati sunt:
   dilexerunt afferre ignominiam protectores eius.
Ligauit eam spiritus in [Al. cum] alis suis,
   et confundentur a sacrificiis suis.
[Cap. u.] Audite hoc, sacerdotes:
   et attendite, domus Isrel,
   et domus regis [Al. add. auribus] auscultate:
Quia uobis iudicium est,
   quoniam laqueus facti estis speculationi,
   et rete expansum super Thabor.
Et uictimas declinastis in profundum:
   et ego eruditor [a 1Kb] omnium eorum [Al. uestrum].
Ego scio Ephraim,
    et Isrel non est absconditus a me:
Quia nunc fornicatus est Ephraim,
   contaminatus est Isrel.
Non dabunt cogitationes suas, ut reuertantur ad
      Deum suum:
   quia spiritus fornicationum in medio eorum,
   et Dominum non cognouerunt.
Et respondebit arrogantia Isrel in facie eius:
   et Isrel et Ephraim ruent in iniquitate sua,
   ruet etiam Iuda cum eis.
In gregibus suis, et in armentis suis uadent ad querendum Dominum,
   et non inuenient:
   ablatus est ab eis.
In Dominum preuaricati sunt,
   quia filios alienos genuerunt:
   nunc deuorabit eos [b 9Kb] mensis cum partibus suis.
Clangite buccina in Gabaa,
   tuba in Raama:
Ululate in Beth-Auen,
    post tergum tuum, Beniamin.
Ephraim in desolatione erit in die correptionis:
   in tribubus Isrel ostendi fidem.
Facti sunt principes Iuda quasi assumentes terminum:
   super eos effundam quasi aquam iram meam.
Calumniam patiens est Ephraim, fractus iudicio:
   quoniam cepit abire post sordem.
Et ego quasi tinea Ephraim:
   et quasi putredo domui Iuda.
Et uidit Ephraim languorem suum,
   et Iuda uinculum suum:
Et abiit Ephraim ad Assur,
   et misit ad regem ultorem:
Et ipse non poterit sanare uos,
   nec soluere poterit a uobis uinculum.
Quoniam ego quasi leena Ephraim,
   et quasi catulus leonis domui Iuda:
Ego, ego capiam, et uadam:
    tollam, et non est qui eruat.
uadens reuertar ad locum meum:
   donec deficiatis,
   et queratis faciem meam.
 [Cap. uI.] In tribulatione sua mane consurgent ad
      me:
uenite, et reuertamur ad Dominum:
Quia ipse cepit, et sanabit nos:
   percutiet, et curabit nos.
uiuificabit nos post duos dies:
   in die tertia suscitabit nos,
   et uiuemus in conspectu eius;
Sciemus,
   sequemurque ut cognoscamus Dominum:
Quasi diluculum preparatus est egressus eius,
   et ueniet quasi imber nobis temporaneus, et serotinus terre.
Quid faciam tibi, Ephraim?
   quid faciam tibi, Iuda?
Misericordia uestra quasi nubes matutina,
   et quasi ros mane pertransiens,
Propter hoc dolaui in prophetis,
   occidi eos in uerbis oris mei:
    et iudicia tua quasi lux egredientur.
Quia misericordiam uolui [Al. uolo], et non sacrificium:
   et scientiam Dei, plusquam holocausta.
Ipsi autem sicut Adam transgressi sunt pactum,
   ibi preuaricati sunt in me.
Galaad ciuitas operantium idolum,
   supplantata sanguine.
Et quasi fauces uirorum latronum, particeps sacerdotum,
   in uia interficientium pergentes de Sichem:
   quia scelus operati sunt.
In domo Isrel uidi horrendum:
   ibi fornicationes Ephraim:
   contaminatus est Isrel.
Sed et Iuda pone [h. [c 1Kb] ponet] messem tibi,
   cum conuertero captiuitatem populi mei.
[Cap. uII.] Cum sanare uellem Isrel,
   reuelata est iniquitas Ephraim, et malitia Samarie,
    quia operati sunt mendacium:
Et fur ingressus est spolians,
   latrunculus foris.
Et ne forte dicant in cordibus suis, omnem malitiam
      eorum me recordatum:
   nunc circumdederunt eos adinuentiones sue,
   coram facie mea facte [h. facti] sunt.
In malitia sua letificauerunt regem:
   et in mendaciis suis principes.
Omnes adulterantes, quasi clibanus succensus a
      coquente:
   quieuit paululum ciuitas a commixtione fermenti,
   donec fermentaretur totum.
Dies [d 1Kb] regis nostri ceperunt principes furere a uino:
   extendit manum suam cum illusoribus.
Quia applicuerunt quasi clibanum cor suum, cum
      insidiaretur eis:
   tota nocte dormiuit coquens eos,
   mane ipse succensus quasi ignis flamme.
Omnes calefacti sunt quasi clibanus,
    et deuorauerunt iudices suos:
Omnes reges eorum ceciderunt:
   non est qui clamet in eis ad me.
 Ephraim in populis ipse commiscebatur:
   Ephraim factus est subcinericius panis, qui non
      reuersatur.
Comederunt alieni robur eius, et ipse nesciuit:
   sed et cani effusi sunt in eo, et ipse ignorauit.
Et humiliabitur superbia Isrel in facie eius:
   nec reuersi sunt ad Dominum Deum suum,
   et non quesierunt eum in omnibus his.
Et factus est Ephraim quasi columba seducta non
      habens cor:
   Aegyptum inuocabant,
   ad Assyrios abierunt.
Et cum profecti fuerint, expandam super eos rete
      meum:
   quasi uolucrem celi detraham eos,
   cedam eos secundum auditionem cetus eorum.
ue eis, quoniam recesserunt a me:
   uastabuntur, quia preuaricati sunt in me:
   et ego redemi eos:
   et ipsi locuti sunt contra me mendacia.
 Et non clamauerunt ad me in corde suo,
   sed ululabant in cubilibus suis:
   super triticum et uinum ruminabant, recesserunt
      a me.
Et ego erudiui eos, et confortaui brachia eorum:
   et in me cogitauerunt malitiam.
Reuersi sunt, ut essent absque iugo:
   facti sunt quasi arcus dolosus:
Cadent in gladio principes eorum, a furore lingue
      sue.
Ista subsannatio eorum in terra Aegypti.
[Cap. uIII.] In gutture tuo fit tuba quasi aquila super
      domum Domini:
   pro eo quod transgressi sunt fedus meum,
   et legem meam preuaricati sunt.
Me inuocabunt:
   Deus meus, cognouimus te, Isrel.
Proiecit Isrel bonum,
   inimicus persequetur eum.
Ipsi regnauerunt, et non ex me:
    principes exstiterunt, et non cognoui.
Argentum suum et aurum suum fecerunt sibi idola,
      ut interirent:
Proiectus est uitulus tuus Samaria,
   iratus est furor meus in eos [a 1Kb] ,
   Usquequo non poterunt emundari?
Quia ex Isrel et ipse est;
   artifex fecit illum, et non est Deus:
   quoniam in aranearum telas erit uitulus Samarie.
Quia uentum seminabunt, et turbinem metent:
   culmus stans: non est in eo germen, non faciet
      farinam.
   quod si et fecerit, alieni comedent eam.
Deuoratus est Isrel:
   nunc factus est in nationibus quasi uas immundum.
Quia ipsi ascenderunt ad Assur,
   onager solitarius sibi:
Ephraim munera dederunt amatoribus.
    Sed et cum mercede conduxerint [Al. conduxerunt] nationes, nunc congregabo eos:
   et quiescent paulisper ab onere regis, et principum.
Quia multiplicauit Ephraim altaria ad peccandum,
   facte sunt ei are in delictum.
Scribam ei multiplices leges meas,
   que uelut aliene computate [Al. putate] sunt.
Hostias [b 1Kb] afferent,
    immolabunt carnes, et comedent:
   Dominus non suscipiet eas.
Nunc recordabitur iniquitatis eorum, et uisitabit
      peccata eorum:
   ipsi ad Aegyptum conuertentur,
Et oblitus est Isrel factoris sui, et edificauit delubra:
   et Iudas multiplicauit urbes munitas:
Et mittam ignem in ciuitates eius,
   et deuorabit edes illius.
[Cap. IX.] Noli letari, Isrel, noli exsultare sicut
      populi;
   quia fornicatus es a Deo tuo,
   dilexisti mercedem super omnes areas tritici:
Area et torcular non pascet eos,
   et uinum mentietur eis.
Non habitabunt in terra Domini:
   reuersus est Ephraim in Aegyptum,
   et in Assyriis pollutum comedit.
Non libabunt Domino uinum, et non placebunt ei:
    sacrificia eorum, quasi panis lugentium.
Omnes, qui comedent [Al. comedunt] eum, contaminabuntur:
Quia panis eorum anime ipsorum,
   non intrabit [Al. intrabunt] in domum Domini.
Quid facietis in die solemni,
   in die festiuitatis Domini?
Ecce enim profecti sunt a uastitate:
   Aegyptus congregabit eos,
Memphis sepeliet eos:
Desiderabile argentum eorum urtica hereditabit,
   lappa in tabernaculis eorum.
uenerunt dies uisitationis, uenerunt dies retributionis:
   scitote Isrel stultum prophetam, insanum uirum
      spiritualem,
   propter multitudinem iniquitatis tue, et multitudinem amentie.
Speculator Ephraim cum Deo meo:
    propheta laqueus ruine factus est [Al. tacet factus est] super omnes uias eius,
   insania in domo Dei eius.
Profunde peccauerunt, sicut in diebus Gabaa:
   recordabitur iniquitatis eorum, et uisitabit peccata eorum.
Quasi uuas in deserto inueni Isrel:
   quasi prima poma ficulnee in cacumine eius, uidi
      patres eorum:
Ipsi autem intrauerunt ad Beel-Phegor, et abalienati sunt in confusionem,
   et facti sunt abominabiles sicut ea que dilexerunt.
Ephraim quasi auis auolauit,
   gloria eorum a partu, et ab utero, et a conceptu.
Quod si et enutrierint filios suos
   absque liberis eos faciam in hominibus:
   sed et ue eis, cum recessero ab eis:
Ephraim, ut uidi, Tyrus erat tundata in pulchritudine:
   et Ephraim educet ad interfectorem filios suos.
 Da eis, Domine.
   Quid dabis eis?
Da eis uuluam [c 1Kb] sine liberis,
   et ubera arentia.
Omnes nequitie eorum in Galgal,
   quia ibi exosos habui eos:
Propter malitiam adinuentionum eorum, de domo
      mea eiiciam eos:
   non addam, ut diligam eos,
    omnes principes eorum recedentes.
Percussus est Ephraim,
   radix eorum exsiccata est:
   fructum nequaquam facient.
   Quod et si genuerint,
   interficiam amantissima uteri eorum.
Abiiciet eos Deus meus, quia non audierunt eum:
   et erunt uagi in nationibus.
[Cap. X.] uitis frondosa Isrel,
   fructus adequatus est ei:
Secundum multitudinem fructus sui multiplicauit
      altaria,
   iuxta ubertatem terre sue exuberauit simulacris.
Diuisum est cor eorum, nunc interibunt,
   ipse confringet simulacra eorum, depopulabitur
      aras eorum.
Quia nunc dicent: Non est rex nobis:
   non enim timemus Dominum:
   et rex quid faciet nobis?
Loquimini uerba uisionis inutilis, et ferietis fedus:
    et germinabit quasi amaritudo iudicium super sulcos agri.
uaccas Beth-Auen coluerunt habitatores Samarie:
   quia luxit super eum populus eius,
   et editui eius super eum exsultauerunt in gloria
      eius,
   quia migrauit ab eo.
Siquidem et ipse in Assur delatus est, munus regi
      ultori:
   confusio Ephraim capiet,
   et confundetur Isrel in uoluntate sua.
Transire fecit Samaria regem suum
   quasi spumam super faciem aque.
Et disperdentur excelsa idoli, peccatum Isrel:
   lappa et tribulus ascendet super aras eorum:
Et dicent montibus: Operite nos;
   et collibus: Cadite super nos.
Ex diebus Gabaa, peccauit Isrel, ibi steterunt:
   non comprehendet eos in Gabaa prelium super
       filios iniquitatis.
Iuxta desiderium meum corripiam eos:
   congregabuntur super eos populi,
   cum corripientur propter [Al. super] duas iniquitates suas,
Ephraim uitula docta diligere trituram,
   et ego transiui super pulchritudinem colli eius:
Ascendam super Ephraim,
   arabit Iudas,
   confringet sibi sulcos Iacob.
Seminate uobis in iustitia,
    et metite in ore misericordie,
   innouate uobis nouale:
Tempus autem requirendi Dominum,
   cum uenerit qui docebit uos iustitiam.
Arastis impietatem,
   iniquitatem messuistis.
Comedistis frugem mendacii:
   quia confisus es in uiis tuis,
   in multitudine fortium tuorum.
Consurget tumultus in populo tuo,
   et omnes multitudines tue uastabuntur,
Sicut uastatus est Salmana a domo eius [a 12Kb] ,
   qui iudicauit Baal in die prelii,
   matre super filios allisa.
Sic fecit uobis Beth-El,
   a facie malitie nequitiarum uestrarum.
[Cap. XI.] Sicuti mane transit,
   pertransiit rex Isrel.
Quia puer Isrel, et dilexi eum:
   et ex Aegypto uocaui filium meum.
 uocauerunt eos,
   sic abierunt a facie eorum:
Baalim immolabant,
   et simulacris sacrificabant.
Et ego quasi nutritius Ephraim,
   portabam eos in brachiis meis:
   et nescierunt quod curarem eos.
In funiculis Adam traham eos,
   in uinculis caritatis:
Et ero eis quasi exaltans iugum super maxillas eorum:
   et declinaui ad eum, ut uesceretur.
Non reuertetur in terram Aegypti,
   et Assur ipse est rex eius:
   quoniam noluerunt conuerti.
Cepit gladius in ciuitatibus eius,
   et consumet electos eius,
   et comedet capita eorum.
Et populus meus pendebit ad reditum meum:
    iugum autem imponetur eis simul,
   quod non auferetur.
Quomodo [b 35Kb] dabo te, Ephraim;
   protegam te, Isrel?
Quomodo dabo te sicut Adama,
   ponam te ut Seboim?
Conuersum est in me cor meum,
   pariter conturbata est penitudo mea.
Non faciam furorem ire mee:
   non conuertar, ut disperdam Ephraim:
Quoniam Deus ego,
    et non homo:
In medio tui sanctus,
   et non ingrediar ciuitatem.
Post Dominum ambulabunt,
   quasi leo rugiet:
Quia ipse rugiet:
   et formidabunt filii maris.
Et auolabunt quasi auis ex Aegypto,
   et quasi columba de terra Assyriorum:
   et collocabo eos in domibus suis, dicit Dominus.
Circumdedit me in negatione [Al. add. sua] Ephraim,
   et in dolo domus Isrel:
Iudas autem testis descendit cum Deo,
   et cum sanctis fidelis.
[Cap. XII.] Ephraim pascit uentum,
   et sequitur estum:
   tota die mendacium et uastitatem multiplicat:
Et fedus cum Assyriis iniit,
   et oleum in Aegyptum ferebat.
 Iudicium ergo Domini cum Iuda,
   et uisitatio super Iacob:
Iuxta uias eius,
   et iuxta adinuentiones eius reddet ei.
In utero supplantauit fratrem suum:
   et in fortitudine sua directus est cum angelo.
Et inualuit ad angelum,
   et confortatus est:
Fleuit,
   et rogauit eum:
   In Beth-El inuenit eum,
   et ibi locutus est nobiscum,
Et Dominus Deus exercituum,
   Dominus memoriale eius.
Et tu ad Deum tuum conuerteris:
   misericordiam et iudicium custodi,
   et spera in Deo tuo semper:
Chanaam, in manu eius statera dolosa,
   calumniam dilexit.
Et dixit Ephraim:
    uerumtamen diues effectus sum,
   inueni idolum mihi:
   Omnes labores mei
   non inuenient mihi iniquitatem, quam peccaui.
Et ego Dominus Deus tuus [Al. add. eduxi] ex terra
      Aegypti,
   adhuc sedere te faciam in tabernaculis,
   sicut in diebus festiuitatis.
Et locutus sum super prophetas,
   et ego uisionem multiplicaui,
   et in manu prophetarum assimilatus sum.
Si Galaad idolum,
   tamen [Al. ergo] frustra erant in Galgal bobus immolantes:
   nam et altaria eorum quasi acerui super fulcos
      agri.
Fugit Iacob in regionem Syrie.
   et seruiuit Isrel in uxore,
   et in uxore seruauit.
In propheta autem eduxit Dominus Isrel de Aegypto:
    et in propheta seruatus est.
Ad iracundiam me prouocauit Ephraim in amaritudinibus suis,
   et sanguis eius super eum ueniet,
   et opprobrium eius restituet ei Dominus suus,
[Cap. XIII.] Loquente Ephraim,
   horror inuasit Isrel,
   et deliquit in Baal,
   et mortuus est.
Et nunc addiderunt ad peccandum,
    feceruntque sibi conflatile de argento suo
   quasi similitudinem idolorum,
   factura artificum totum est.
His ipsi dicunt:
Immolate [a 1Kb] homines, uitulos adorantes.
Idcirco erunt quasi nubes matutina,
   et sicut ros matutinus preteriens,
   sicut puluis turbine raptus ex area,
   et sicut fumus de fumario.
Ego autem Dominus Deus tuus [Al. add. qui eduxi te]
      ex terra Aegypti:
   et Deum absque me nescies,
   et saluator non est preter me.
Ego cognoui te in deserto,
   in terra solitudinis.
Iuxta pascua sua adimpleti sunt,
   et saturati sunt:
Et leuauerunt cor suum,
   et obliti sunt mei.
Et ero eis quasi leena,
    sicut pardus in uia Assyriorum.
Occurram eis quasi ursa raptis catulis,
   et disrumpam interiora iecoris eorum:
Et consumam eos ibi quasi leo,
   bestia agri scindet eos,
Perditio tua, Isrel:
   tantummodo in me auxilium tuum.
Ubi est rex tuus?
   maxime nunc saluet te in omnibus urbibus tuis,
   et iudices tui, de quibus dixisti:
   Da mihi regem, et principes.
Dabo tibi regem in furore meo,
   et auferam in indignatione mea.
Colligata est iniquitas Ephraim,
   absconditum peccatum eius.
Dolores parturientis uenient ei:
   ipse filius non sapies:
   nunc enim non stabit in contritione filiorum.
De manu mortis liberabo eos,
    de morte redimam eos:
Ero mors tua, o mors;
   ero morsus tuus, inferne:
Consolatio abscondita est ab oculis meis.
Quia ipse inter fratres diuidet:
   adducet urentem uentum Dominus de deserto ascendentem:
Et siccabit uenas eius,
   et desolabit fontem eius,
   et ipse diripiet thesaurum omnis uasis desiderabilis.
[Cap. XIu.] Pereat Samaria, quoniam ad amaritudinem concitauit Deum suum:
   In gladio [b 1Kb] pereant,
   paruuli eorum elidantur,
   et fete eius discindantur.
Conuertere, Isrel, ad Dominum Deum tuum:
   quoniam corruisti in iniquitate tua.
Tollite uobiscum uerba,
   et conuertimini ad Dominum:
Dicite ei: Omnem aufer iniquitatem, accipe bonum:
    et reddemus uitulos labiorum nostrorum.
Assur non saluabit nos,
   super equum non ascendemus,
Nec dicemus ultra: Dii nostri opera manuum nostrarum:
   quia eius, qui in te est, misereberis pupilli.
Sanabo [c 1Kb] contritiones eorum,
   diligam eos spontanee:
   quia auersus est furor meus ab eis.
Ero quasi ros.
    Isrel germinabit quasi lilium,
   et erumpet radix eius ut Libani.
Ibunt rami eius,
   et erit quasi oliua gloria eius,
   et [a 1Kb] odor eius ut Libani.
Conuertentur sedentes in umbra eius:
   uiuent tritico, et germinabunt quasi uinea:
   memoriale eius sicut uinum Libani.
 Ephraim, quid mihi ultra idola?
   ego exaudiam,
   et dirigam eum ego ut abietem uirentem:
   ex me fructus tuus inuentus est.
Quis sapiens, et intelliget ista?
   intelligens, et sciet hec?
Quia recte uie Domini, et iusti ambulabunt in eis:
   preuaricatores uero corruent in eis.


 Explicit liber Osee prophete.



INCIPIT LIBER IeL PROPHETAE.


 [Cap. I.] uerbum Domini, quod factum est ad Iel
      filium Phatuel.
Audite hoc, senes,
   et auribus percipite, omnes habitatores terre:
   si factum est istud in diebus uestris, aut in diebus
      patrum uestrorum?
Super hoc filiis uestris narrate,
   et filii uestri filiis suis,
   et filii eorum generationi altere.
Residuum eruce comedit locusta,
   et residuum locuste comedit bruchus,
   et residuum bruchi comedit rubigo.
Expergiscimini, ebrii, et flete,
   et ululate omnes, qui bibitis uinum in dulcedine:
   quoniam periit ab ore uestro.
Gens enim ascendit super terram meam, fortis et innumerabilis:
   dentes eius ut dentes leonis:
   et molares eius, ut catuli leonis.
Posuit uineam meam in desertum,
    et ficum meam decorticauit:
   nudans spoliauit eam, et proiecit:
   albi facti sunt rami eius.
Plange quasi uirgo accincta sacco super uirum pubertatis sue [Al. tue].
Periit sacrificium et libatio de domo Domini:
   luxerunt sacerdotes ministri Domini.
   Depopulata est regio,
   luxit humus:
Quoniam deuastatum est triticum,
   confusum est uinum,
   elanguit oleum:
Confusi sunt agricole,
   ululauerunt uinitores super frumento et hordeo,
   quia periit messis agri.
uinea confusa est et ficus elanguit:
   malogranatum, et palma, et malum, et omnia ligna
      agri aruerunt:
   quia confusum est gaudium a filiis hominum.
 Accingite uos, et plangite, sacerdotes, ululate, ministri altaris:
Ingredimini, cubate in sacco, ministri Dei mei:
   quoniam interiit de domo Dei uestri sacrificium et
      libatio.
Sanctificate ieiunium,
   uocate cetum,
   congregate senes,
   omnes habitatores terre in domum Dei uestri:
   et clamate ad Dominum:
A a a, diei
   quia prope est dies Domini,
   et quasi uastitas a potente ueniet.
Numquid non coram oculis uestris [Al. nostris] alimenta perierunt de domo Dei nostri,
    letitia et exsultatio?
Computruerunt iumenta in stercore suo,
   demolita sunt horrea,
   dissipate sunt apothece:
   quoniam confusum est triticum.
Quid ingemuit animal,
   mugierunt greges armenti?
Quia non est pascua eis:
   sed et greges pecorum disperierunt.
Ad te, Domine, clamabo:
   quia ignis comedit speciosa deserti,
   et flamma succendit omnia ligna regionis.
Sed et bestie agri, quasi area sitiens imbrem,
   suspexerunt ad te:
Quoniam exsiccati sunt fontes aquarum,
   et ignis deuorauit speciosa deserti.
[Cap. II.] Canite tuba in Sion,
   ululate in monte sancto meo,
   conturbentur omnes habitatores terre:
 Quia uenit dies Domini,
   quia prope est dies tenebrarum et caliginis,
   dies nubis et turbinis:
Quasi mane expansum super montes populus multus
      et fortis:
   similis ei non fuit a principio,
   et post eum non erit usque in annos generationis
      et generationis.
Ante faciem eius ignis uorans,
   et post eum exurens flamma:
Quasi hortus uoluptatis terra coram eo,
   et post eum solitudo deserti,
   neque est qui effugiat eum.
Quasi aspectus equorum, aspectus eorum:
   et quasi equites sic current,
   sicut sonitus quadrigarum super capita montium
      exsilient,
   sicut sonitus flamme ignis deuorantis stipulam,
   uelut populus fortis preparatus ad prelium.
 A facie eius curciabuntur populi:
   omnes uultus redigentur in ollam.
Sicut fortes current.
   quasi uiri bellatores ascendent [Al. ascenderunt
      murum:
uir [Al. uiri] in uiis suis gradietur [Al. gradientur],
   et non declinabunt a semitis suis.
Unusquisque fratrem suum non coarctabit,
   singuli in calle suo ambulabunt:
Sed et per fenestras cadent,
   et non demolientur.
Urbem ingredientur,
   in muro current:
Domos conscendent,
    per fenestras intrabunt quasi fur.
A facie eius contremuit terra, moti sunt celi.
   sol et luna obtenebrati sunt,
   et stelle retraxerunt splendorem suum.
Et Dominus dedit uocem suam ante faciem exercitus
      sui:
   quia multa sunt nimis castra eius,
   quia fortia et facientia uerbum eius:
Magnus enim dies Domini, et terribilis ualde.
   et quis sustinebit eum?
Nunc ergo dicit Dominus:
Conuertimini ad me in toto corde uestro,
   in ieiunio, et in fletu, et in planctu.
Et scindite corda uestra, et non uestimenta uestra:
   et conuertimini ad Dominum Deum uestrum:
Quia benignus et misericors est,
   patiens [a 1Kb] et multe misericordie,
   et [b 1Kb] prestabilis super malitia,
Quis scit si conuertatur, et ignoscat,
   et relinquat post se benedictionem, sacrificium et
       libamen Domino Deo uestro [Al. nostro]?
Canite tuba in Sion,
   sanctificate ieiunium,
   uocate cetum,
   congregate populum,
   sanctificate Ecclesiam,
   coadunate senes,
   congregate paruulos, et sugentes ubera:
Egrediatur sponsus de cubili suo,
   et sponsa de thalamo suo.
Inter uestibulum et altare plorabunt sacerdotes ministri Domini,
   et dicent:
Parce, Domine, parce [Al. tacet parce] populo
      tuo:
   et ne des hereditatem tuam in opprobrium,
   ut dominentur eis nationes.
Quare dicunt in populis:
   Ubi est Deus eorum?
 Zelatus est Dominus terram suam,
   et pepercit populo suo:
Et respondit Dominus,
   et dixit populo suo:
Ecce ego mittam uobis frumentum, et uinum, et
      oleum,
   et replebimini eo:
Et non dabo uos ultra opprobrium in gentibus.
Et eum, qui ab aquilone est, procul faciam a uobis:
   et expellam eum in terram inuiam et desertam:
   faciem eius contra mare orientale,
   et extremum eius ad mare nouissimum:
Et ascendet fetor eius,
   et ascendet putredo eius, quia [Al. qui] superbe
      egit.
Noli timere, terra,
   exsulta, et letare:
   quoniam magnificauit Dominus, ut faceret.
Nolite timere, animalia regionis:
   quia germinauerunt speciosa deserti,
    quia lignum attulit fructum suum,
   ficus et uinea dederunt uirtutem suam.
Et, filii Sion, exsultate, et letamini in Domino Deo
      uestro:
   quia dedit uobis doctorem iustitie,
   et descendere faciet ad uos imbrem matutinum et
      serotinum, sicut [Al. tacet sicut] in principio.
Et implebuntur aree frumento,
   et redundabunt torcularia uino et oleo.
Et reddam uobis annos,
    quos comedit locusta, bruchus, et rubigo, et
      eruca:
   fortitudo mea magna, quam misi in uos.
Et comedetis uescentes et saturabimini:
   et laudabitis nomen Domini [Al. tacet Domini] Dei
      uestri, qui fecit uobiscum [Al. nobiscum] mirabilia:
   et non confundetur populus meus in sempiternum.
Et scietis quia in medio Isrel ego sum:
   et ego Dominus Deus uester, et non est amplius:
   et non confundetur populus meus in eternum.
Et erit post hec:
   effundam spiritum meum super omnem carnem.
Et prophetabunt filii uestri, et filie uestre:
   senes uestri somnia somniabunt,
   et iuuenes uestri uisiones uidebunt.
Sed et super seruos meos et super ancillas [c 1Kb]
   in diebus illis effundam spiritum meum.
Et dabo prodigia in celo,
    et in terra, sanguinem, et ignem, et uaporem
      fumi.
Sol uertetur in tenebras,
   et luna in sanguinem:
   antequam ueniat dies Domini magnus, et horribilis.
Et erit:
   omnis qui inuocauerit nomen Domini, saluus
      erit:
Quia in monte Sion, et in Ierusalem erit saluatio,
      sicut dixit Dominus,
   et in residuis, quos Dominus uocauerit.
[Cap. III.] Quia ecce in diebus illis, et in tempore
      illo,
   cum conuertero captiuitatem Iuda et Ierusalem:
Congregabo omnes gentes,
   et deducam eas in uallem Iosaphat:
Et disceptabo cum eis ibi super populo meo, et hereditate mea Isrel,
    quos disperserunt in nationibus, et terram meam
      diuiserunt.
Et super populum meum miserunt sortem:
   et posuerunt puerum in prostibulo,
   et puellam uendiderunt pro uino, ut biberent.
uerum quid uobis et mihi, Tyrus et Sidon,
   et omnis terminus Palestinorum?
   numquid ultionem uos reddetis mihi?
Et si ulciscimini uos contra me,
   cito uelociter reddam uicissitudinem uobis super
      caput uestrum.
Argentum enim meum et aurum [Al. add. meum]
      tulistis:
   et desiderabilia mea et pulcherrima intulistis in
      delubra uestra.
Et filios Iuda et filios Ierusalem uendidistis filiis
      Grecorum:
   ut longe faceretis eos de finibus suis.
Ecce ego suscitabo eos de loco, in quo uendidistis
      eos:
    et conuertam retributionem uestram in caput uestrum.
Et uendam filios uestros, et filias uestras in manibus
      filiorum Iuda,
   et uenundabunt eos Sabeis genti longinque,
   quia Dominus locutus est.
Clamate hoc in gentibus,
   sanctificate bellum,
   suscitate robustos:
Accedant, ascendant omnes uiri bellatores.
 Concidite aratra uestra in gladios,
   et ligones uestros in lanceas.
Infirmus dicat:
Quia fortis ego sum.
Erumpite, et uenite omnes gentes de circuitu, et
      congregamini:
   ibi occumbere faciet Dominus robustos tuos.
Consurgant, et ascendant gentes in uallem Iosaphat:
   quia ibi sedebo ut iudicem omnes gentes in circuitu.
Mittite falces, quoniam maturauit messis:
   uenite, et descendite, quia plenum est torcular,
      exuberant torcularia:
   quia multiplicata est malitia eorum.
Populi populi in ualle concisionis:
   quia iuxta est dies Domini in ualle concisionis.
Sol et luna obtenebrati sunt,
   et stelle retraxerunt splendorem suum.
Et Dominus de Sion rugiet,
   et de Ierusalem dabit uocem suam:
 Et mouebuntur celi, et terra:
    et Dominus spes populi sui,
   et fortitudo filiorum Isrel.
Et scietis quia ego Dominus Deus uester,
   habitans in Sion in monte sancto meo:
Et erit Ierusalem sancta,
   et alieni non transibunt per eam amplius:
Et erit in die illa:
   stillabunt montes dulcedinem:
   et colles fluent lacte:
   et per omnes riuos Iuda ibunt aque:
Et fons de domo Domini egredietur,
   et irrigabit torrentem spinarum.
Aegyptus in desolationem erit,
   Et Idumea in desertum perditionis:
Pro eo quod inique egerint in filios Iuda,
   et effuderint sanguinem innocentem in terra sua
Et Iudea in eternum habitabitur,
   et Ierusalem in generationem et generationem.
Et mundabo sanguinem eorum, quem [Al. quos] non
      mundaueram:
    et Dominus commorabitur in Sion.


 Explicit liber Iel prophete.



INCIPIT LIBER AMOS PROPHETAE.


 [Cap. I.] uerba Amos qui fuit in [a 30Kb] pastoribus de
      Thecue:
   que uidit super Isrel in diebus Ozie regis Iuda,
      et in diebus Ieroboam filii Ioas regis Isrel,
   ante duos annos terre motus.
Et dixit:
   Dominus de Sion rugiet,
   et de Ierusalem dabit uocem suam:
Et luxerunt speciosa pastorum,
    et exsiccatus est uertex Carmeli.
Hec dicit Dominus:
Super tribus sceleribus Damasci, et super quatuor
      non conuertam eum:
   eo quod triturauerint in plaustris ferreis Galaad.
Et mittam ignem in domum Azel,
   Et deuorabit domos Benadad.
Et conteram uectem Damasci:
   et disperdam habitatorem de campo idoli.
   et tenentem sceptrum de domo uoluptatis:
   et transferetur populus Syrie Cyrenen, dicit Dominus.
Hec dicit Dominus:
Super tribus sceleribus Gaze, et super quatuor non
      conuertam eum:
   eo quod transtulerint captiuitatem perfectam, ut
      concluderent eam in Idumea.
Et mittam ignem in murum Gaze,
   et deuorabit edes eius.
Et disperdam habitatorem de Azoto,
    et tenentem sceptrum de Ascalone:
Et conuertam manum meam super Accaron,
   et peribunt reliqui Philisthinorum, dicit Dominus
      Deus [Al. tacet. Deus].
Hec dicit Dominus:
Super tribus scleribus Tyri, et super quatuor non
      conuertam eum:
   eo quod concluserint captiuitatem perfectam in
       idumea,
   et non sint recordati federis fratrum:
Et mittam ignem in murum Tyri,
   et deuorabit edes eius.
Hec dicit Dominus:
Super tribus sceleribus Edom, et super quatuor non
      conuertam eum:
   eo quod persecutus sit in gladio fratrem suum,
   et uiolauerit misericordiam eius, et tenuerit ultra
       furorem suum,
   et indignationem suam seruauerit usque in finem.
Mittam ignem in Theman:
   et deuorabit edes Bosre.
Hec dicit Dominus:
Super tribus sceleribus filiorum Ammon,
   et super quatuor non conuertam eum:
   eo quod dissecuerit pregnantes Galaad ad dilatandum terminum suum.
Et succendam ignem in muro Rabba:
   et deuorabit edes eius in ululatu in die belli,
   et in turbine in die commotionis.
Et ibit Melchom in captiuitatem,
   ipse et principes eius simul, dicit Dominus.
[Cap. II.] Hec dicit Dominus:
Super tribus sceleribus Moab: et super quatuor non
      conuertam eum:
   eo quod incenderit ossa regis Idumee usque ad
      cinerem.
Et mittam ignem in Moab,
    et deuorabit edes Carioth:
   et morietur in sonitu Moab, et in clangore tube:
Et disperdam iudicem de medio eius,
   omnes principes eius interficiam cum eo, dicit
      Dominus:
Hec dicit Dominus:
Super tribus sceleribus Iuda, et super quatuor non
      conuertam eum:
    eo quod abiecerit legem Domini,
   et mandata eius non custodierit:
Deceperunt enim eos idola sua,
   post que abierant patres eorum.
Et mittam ignem in Iudam,
   et deuorabit edes Ierusalem.
Hec dicit Dominus:
Super tribus sceleribus Isrel, et super quatuor non
      conuertam eum:
Pro eo quod uendiderit pro [Al. tacet. pro] argento
      iustum,
   et pauperem pro calceamentis.
Qui conterunt super puluerem terre capita pauperum,
   et uiam humilium declinant:
Et filius ac pater eius abierunt [Al. introierunt] ad
      puellam,
   ut uiolarent [Al. polluerent] nomen sanctum
      meum.
Et super uestimentis pignoratis accubuerunt iuxta
       omne altare,
   et uinum damnatorum bibebant in domo Dei sui.
Ego autem exterminaui Amorrheum a facie eorum:
   cuius altitudo, cedrorum altitudo eius,
   et fortis ipse quasi quercus:
Et [a 1Kb] contriui fructum eius desuper,
   et radices eius subter.
Ego sum, qui ascendere uos feci de terra Aegypti,
   et duxi uos in deserto quadraginta annis,
   ut possideretis terram Amorrhei.
Et suscitaui de filiis uestris in Prophetas,
   et de iuuenibus uestris Nazareos:
Numquid non ita est, filii Isrel? dicit Dominus.
Et propinabatis Nazareis uinum:
   et Prophetis mandabatis, dicentes:
   Ne prophetetis.
Ecce ego stridebo subter uos,
   sicut stridet plaustrum onustum feno.
Et peribit fuga a ueloce,
    et fortis non obtinebit uirtutem suam,
   et robustus non saluabit animam suam:
Et tenens arcum non stabit,
   et uelox pedibus suis non saluabitur:
   et ascensor equi non saluabit animam suam:
Et robustus corde inter fortes
   nudus fugiet in die illa, dicit Dominus.
[Cap. III.] Audite uerbum, quod locutus est Dominus super uos, filii Isrel:
   super omni cognatione, quam eduxi de terra Aegypti, dicens:
Tantummodo uos cognoui ex omnibus cognationibus
      terre:
   idcirco uisitabo super uos omnes iniquitates uestras.
Numquid ambulabunt duo pariter,
      nisi conuenerit eis?
Numquid rugiet leo in saltu,
   nisi habuerit predam?
Numquid dabit catulus leonis uocem de cubili suo,
    nisi aliquid apprehenderit?
Numquid cadet auis in laqueum terre absque aucupe?
Numquid auferetur laqueus de terra antequam quid
      ceperit?
Si clanget tuba in ciuitate,
   et populus non expauescet?
Si erit malum in ciuitate,
   quod Dominus non fecerit [Al. fecit]?
Quia non facit [Al. faciet] Dominus Deus uerbum,
   nisi reuelauerit secretum suum ad seruos suos
      Prophetas.
Leo rugiet, quis non timebit?
Dominus Deus locutus est, quis non prophetabit?
Auditum facite in edibus Azoti,
   et in edibus terre Aegypti: et dicite:
 Congregamini super montes Samarie,
   et uidete insanias multas in medio eius,
   et calumniam patientes in penetralibus eius.
Et nescierunt facere rectum, dicit Dominus.
   thesaurizantes iniquitatem et rapinas in edibus
      suis.
Propterea hec dicit Dominus Deus:
Tribulabitur, et circumietur terra:
   et detrahetur ex te fortitudo tua,
   et diripientur edes tue.
Hec dicit Dominus:
Quomodo si eruat pastor de ore leonis duo crura,
   aut extremum auricule:
Sic eruentur filii Isrel, qui habitant in Samaria in
      plaga lectuli,
   et in Damasci grabato.
Audite, et contestamini in domo Iacob,
   dicit Dominus Deus exercituum:
Quia in die cum uisitare cepero preuaricationes
      Isrel,
    super eum uisitabo, et super altaria Beth-El:
Et amputabuntur cornua altaris,
   et cadent in terram.
Et percutiam domum hyiemalem cum domo estiua:
   et peribunt domus eburnee,
   et dissipabuntur edes multe, dicit Dominus.
[Cap. Iu.] Audite uerbum hoc, uacce pingues,
   que estis in monte Samarie:
   que calumniam facitis egenis, et confringitis pauperes:
   que dicitis dominis uestris: Afferte, et bibemus.
Iurauit Dominus Deus in sancto suo:
   quia ecce dies uenient super uos,
   et leuabunt uos in contis,
   et reliquias uestras in ollis feruentibus.
Et per aperturas exibitis altera contra alteram,
   et proiiciemini in Armon, dicit Dominus.
uenite ad Beth-El, et impie agite:
   ad Galgalam, et multiplicate preuaricationem:
 Et afferte mane uictimas uestras,
   tribus diebus decimas uestras.
Et sacrificate de fermentato [Al. fermento] laudem:
   et uocate uoluntarias oblationes, et annuntiate:
   sic enim uoluistis, filii Isrel, dicit Dominus Deus.
Unde et ego dedi uobis stuporem dentium in cunctis
      urbibus uestris,
   et indigentiam panum in omnibus locis uestris:
   et non estis reuersi ad me, dicit Dominus.
Ego quoque prohibui a uobis imbrem,
   cum adhuc tres menses superessent usque ad messem.
Et plui super ciuitatem unam;
   et super ciuitatem alteram non plui:
Pars una compluta est,
   et pars [Al. add. una], super quam non plui,
      aruit.
Et uenerunt due et tres ciuitates ad ciuitatem unam, ut biberent aquam,
   et non sunt satiate:
    et non redistis ad me, dicit Dominus.
Percussi uos in uento urente,
   et in aurugine, multitudinem hortorum uestrorum et uinearum uestrarum:
Oliueta uestra, et ficeta uestra comedit eruca:
   et non redistis ad me, dicit Dominus.
Misi in uos mortem in uia Aegypti,
   percussi in gladio iuuenes uestros, usque ad captiuitatem equorum uestrorum:
Et ascendere feci putredinem castrorum uestrorum
      in nares uestras:
   et non redistis ad me, dicit Dominus.
Subuerti uos, sicut subuertit Deus Sodomam et
      Gomorrham,
   et facti estis quasi torris raptus de incendio:
   et non redistis ad me, dicit Dominus:
 Quapropter hec faciam tibi, Isrel:
   postquam autem hoc fecero tibi,
   preparare in occursum Dei tui, Isrel.
Quia ecce formans montes, et creans uentum,
   et annuntians homini eloquium suum,
   faciens matutinam nebulam,
   et gradiens super excelsa terre:
Dominus Deus exercituum nomen eius.
[Cap. u.] Audite uerbum istud, quod ego leuo super
      uos planctum, domus Isrel.
   Cecidit, non adiiciet, ut resurgat uirgo Isrel:
Proiecta est in terram suam,
   non est qui suscitet eam.
Quia hec dicit Dominus Deus:
Urbs de qua egrediebantur mille, relinquentur in ea
      centum:
   et de qua egrediebantur centum, relinquentur in
      ea decem in domo Isrel.
Quia hec dicit Dominus domui Isrel:
Querite me, et uiuetis.
 Et nolite querere Beth-El, et in Galgalam nolite intrare,
   et in Ber-Sabee non transibitis [Al. ne transieritis]:
   quia Galgala captiua ducetur, et Beth-El erit inutilis.
Querite Dominum, et uiuite:
   ne forte comburatur ut ignis domus Ioseph,
   et deuorabit, et non erit [Al. sit] qui exstinguat Beth-El.
Qui conuertitis in absinthium iudicium,
   et iustitiam in terra relinquitis.
Facientem Arcturum et Orionem,
   et conuertentem in mane tenebras, et diem in
      noctem mutantem:
Qui uocat aquas maris, et effundit eas super faciem
      terre:
   Dominus nomen eius.
Qui subridet uastitatem super robustum,
    et depopulationem super potentem affert.
Odio habuerunt in porta corripientem:
   et loquentem perfecte abominati sunt.
Idcirco, pro eo quod diripiebatis pauperem,
   et predam electam tollebatis ab eo:
Domos quadro lapide edificabitis, et non habitabitis
      in eis:
uineas amantissimas plantabitis,
   et non bibetis uinum earum.
Quia cognoui multa scelera uestra, et fortia peccata
      uestra:
   hostes iusti accipientes munus, et pauperes in
      porta deprimentes:
Ideo prudens in tempore illo tacebit, quia tempus
      malum est.
Querite bonum, et non malum, ut uiuatis:
   et erit Dominus Deus exercituum uobiscum, sicut
      dixistis:
Odite malum, et diligite bonum,
   et constituite in porta iudicium:
    si forte misereatur Dominus Deus exercituum reliquiis Ioseph.
Propterea hec dicit Dominus Deus exercituum dominator:
In omnibus plateis planctus:
   et in cunctis, que foris sunt, dicetur ue, ue:
   et uocabunt agricolam ad luctum,
   et ad planctum eos qui sciunt plangere.
Et in omnibus uineis erit planctus:
   quia pertransibo in medio tui, dicit Dominus.
ue desiderantibus diem Domini:
   ad quid eam uobis?
   dies Domini ista, tenebre, et non lux.
Quomodo si fugiat uir a facie leonis,
   et occurrat ei ursus:
Et ingrediatur domum:
   et innitatur manu sua super parietem,
    et mordeat eum coluber.
Numquid non tenebre dies Domini, et non lux:
   et caligo, et non splendor in ea?
Odi, et proieci festiuitates uestras:
   et non capiam odorem cetuum uestrorum.
Quod si obtuleritis [Al. attuleritis] mihi holocautomata, et munera uestra, non suscipiam:
   et uota pinguium uestrorum non respiciam.
Aufer a me tumultum carminum tuorum:
   et cantica lyre tue non audiam.
Et reuelabitur quasi aqua iudicium,
   et iustitia quasi torrens fortis.
Numquid hostias et sacrificium obstulistis mihi in
      deserto quadraginta annis, domus Isrel?
Et portatis tabernaculum Moloch uestro,
   et imaginem idolorum uestrorum, sidus Dei uestri,
      que fecistis uobis,
Et migrare uos faciam trans Damascum, dicit Dominus,
   Deus exercituum nomen eius.
 [Cap. uI.] ue qui opulenti estis in Sion,
   et confiditis in montem Samarie:
   optimates capita populorum,
   ingredientes pompatice domum Isrel.
Transite in Chalanne, et uidete,
   et ite inde in Emath magnam:
   et descendite in Geth Palestinorum:
   et ad optima queque regna horum;
   si latior terminus eorum termino uestro est.
Qui separati estis in diem malum:
   et appropinquatis solio iniquitatis.
Qui dormitis in lectis eburneis,
   et lasciuitis in stratis uestris:
Qui comeditis agnum de grege,
   et uitulos de medio armenti.
Qui canitis ad uocem psalterii:
   sicut Dauid putauerunt se habere uasa cantici.
Bibentes in phialis uinum,
   et optimo unguento delibuti:
    et nichil patiebantur super contritione Ioseph.
Quapropter nunc migrabunt in capite transmigrantium:
   et auferetur factio lasciuientium.
Iurauit Dominus Deus in anima sua,
   dicit Dominus Deus exercituum:
Detestor ego superbiam Iacob, et domos eius odi,
   et tradam ciuitatem cum habitatoribus suis.
Quod si reliqui fuerint decem uiri in domo una,
   et ipsi morientur.
Et tollet eum propinquus suus,
   et comburet eum, ut efferat ossa de domo:
Et dicet ei, qui in penetralibus domus est:
Numquid adhuc est apud te?
Et respondebit:
   Finis est.
Et dicet ei:
   Tace, et non recorderis nominis Domini.
Quia ecce Dominus mandabit,
    et percutiet domum maiorem ruinis,
   et domum minorem scissionibus.
Numquid currere queunt in petris equi,
   aut arari potest in bubalis,
      quoniam conuertistis in amaritudinem iudicium,
   et fructum iustitie in absinthium?
Qui letamini in nichilo:
   qui dicitis:
Numquid non in fortitudine nostra assumpsimus nobis cornua?
Ecce enim suscitabo super uos, domus Isrel, dicit
      Dominus Deus exercituum, gentem:
   et conterent uos ab introitu Emat usque ad torrentem deserti.
[Cap. uII.] Hec ostendit mihi Dominus Deus:
   et ecce fictor locuste in principio germinantium
      serotini imbris,
   et ecce [a 1Kb] serotinus post tonsionem regis.
 Et factum est:
   cum consummasset comedere herbam terre, et
      dixi:
   Domine Deus, propitius esto, obsecro:
   quis suscitabit Iacob, quia paruulus est?
Misertus est Dominus super hoc:
   Non erit, dixit Dominus.
Hec ostendit mihi Dominus Deus:
   et ecce uocabat iudicium ad ignem Dominus Deus:
   et deuorauit [Al. deuorabit] abyssum multam,
   et comedit [Al. comedet] simul partem.
Et dixi:
   Domine Deus, quiesce, obsecro:
   quis suscitabit Iacob, quia paruulus est?
Misertus est Dominus super hoc:
   Sed et istud non erit, dixit Dominus Deus.
Hec ostendit mihi:
   et ecce Dominus stans super murum litum,
   et in manu eius trulla cementarii.
Et dixit Dominus ad me:
    Quid tu uides, Amos?
   Et dixi: Trullam cementarii.
Et dixit Dominus:
Ecce ego ponam trullam in medio populi mei Isrel:
   non adiiciam ultra superinducere eum.
Et demolientur excelsa idoli,
   et sanctificationes Isrel desolabuntur:
   et consurgam super domum Ieroboam in gladio.
Et misit Amasias sacerdos Beth-El ad Ieroboam regem Isrel, dicens:
   Rebellauit contra te Amos in medio domus Isrel:
   non poterit terra sustinere uniuersos sermones
      eius.
Hec enim dicit Amos:
   In gladio morietur Ieroboam,
   et Isrel captiuus migrabit de terra sua;
Et dixit Amasias ad Amos:
   Qui uides, gradere,
   fuge in terram Iuda:
    et comede ibi panem, et ibi prophetabis.
Et in Beth El non adiicies ultra ut prophetes:
   quia sanctificatio regis est,
   et domus regni est.
Et respondit Amos, et dixit ad Amasiam:
   Non sum propheta, et non sum filius prophete,
   sed armentarius [Al. opilio] ego sum uellicans
      sycomoros.
Et tulit me Dominus cum sequerer gregem:
   et dixit ad me Dominus [Al. tacet Dominus]:
   uade, propheta ad populum meum Isrel.
Et nunc audi uerbum Domini;
Tu dicis: Non prophetabis super Isrel,
   et non stillabis super domum idoli.
Propter hoc hec dicit Dominus:
Uxor tua in ciuitate fornicabitur:
   et filii tui et filie tue in gladio cadent,
   et humus tua funiculo metietur:
Et tu in terra polluta morieris,
   et Isrel captiuus migrabit de terra sua.
 [Cap. uIII.] Hec ostendit mihi Dominus Deus:
   et ecce uncinus pomorum.
   Et dixit: Quid tu uides, Amos?
Et dixi: Uncinum pomorum.
Et dixit Dominus ad me:
   uenit finis super populum meum Isrel:
   non adiiciam ultra, ut pertranseam eum.
Et stridebunt cardines Templi in die illa, dicit Dominus Deus:
   multi morientur:
    in omni loco proiicietur silentium.
Audite hoc qui conteritis pauperem,
   et deficere facitis egenos terre, dicentes:
Quando transibit mensis, et uenundabimus merces,
   et sabbatum, et aperiemus frumentum:
   ut imminuamus mensuram, et augeamus siclum,
   et supponamus stateras dolosas,
ut possideamus in argento egenos et pauperes pro
      calceamentis,
   et quisquilias frumenti uendamus?
Iurauit Dominus in superbiam [Al. superbia] Iacob:
   Si oblitus fuero usque ad finem omnia opera
      eorum.
Numquid super isto non commouebitur terra
   et lugebit omnis habitator eius;
   et ascendet quasi fluuius uniuersus.
   et eiicietur, et defluet quasi riuus Aegypti?
Et erit in die illa, dicit Dominus Deus [Al. tacet
      Deus]:
   occidet sol in meridie,
    et tenebrescere faciam terram in die luminis:
Et conuertam festiuitates uestras in luctum,
   et omnia cantica uestra in planctum:
Et inducam super omne dorsum uestrum saccum,
   et super omne caput caluitium:
Et ponam eam quasi luctum unigeniti,
   et nouissima eius quasi diem amarum.
Ecce dies ueniunt, dicit Dominus:
   et mittam famem in terram:
   non famem panis, neque sitim aque,
   sed audiendi uerbum Domini.
Et commouebuntur a mari usque ad mare,
   et ab aquilone usque ad orientem:
   circuibunt querentes uerbum Domini, et non inuenient.
In die illa deficient uirgines pulchre,
   et adolescentes in siti.
Qui iurant in delicto Samarie, et dicunt:
uiuit Deus tuus, Dan, et uiuit uia Ber-Sabe:
    et cadent, et non resurgent ultra.
[Cap. IX.] uidi Dominum stantem super altare, et
      dixit:
Percute cardinem, et commoueantur superliminaria:
Auaritia enim in capite omnium,
   et nouissimum eorum in gladio interficiam:
Non erit fuga eis, qui fugient,
   et non saluabitur ex eis qui fugerit.
Si descenderint usque ad infernum, inde manus mea
      educet eos:
   et si ascenderint usque ad celum, inde detraham
      eos.
Et si absconditi fuerint in uertice Carmeli, inde
      scrutans auferam eos:
   et si celauerint se ab oculis meis in fundo maris,
      ibi mandabo serpenti, et mordebit eos.
Et si abierint in captiuitatem coram inimicis suis,
      ibi mandabo gladio, et occidet eos:
   et ponam oculos meos super eos in malum, et non
      in bonum.
 Et Dominus Deus exercituum, qui tangit terram, et
      tabescet:
   et lugebunt omnes habitantes in ea:
Et ascendet sicut riuus omnis,
   et defluet sicut fluuius Aegypti.
Qui edificat in celo ascensionem suam,
   et fasciculum suum super terram fundauit:
Qui uocat aquas maris,
   et effundit eas super faciem terre, Dominus nomen eius.
 Numquid non ut filii Aethiopum uos estis mihi, filii
      Isrel? ait Dominus.
Numquid non Isrel ascendere feci de terra Aegypti:
   et Palestinos de Cappadocia,
   et Syros de Cyrene?
Ecce oculi Domini Dei super regnum peccans,
   et conteram illud a facie terre.
uerumtamen conterens non conteram domum Iacob,
      dicit Dominus.
Ecce enim ego mandabo,
   et concutiam in omnibus gentibus domum Isrel,
      sicut concutitur [a 1Kb] triticum in cribro:
   et non cadet lapillus super terram.
In gladio morientur omnes peccatores populi mei:
   qui dicunt: Non appropinquabit, et non ueniet
      super nos malum.
In die illo suscitabo tabernaculum Dauid, quod
      cecidit:
    et reedificabo aperturas murorum eius,
   et ea que corruerant, instaurabo:
   et reedificabo illud sicut in diebus antiquis.
Ut possideant reliquias Idumee, et omnes nationes,
   eo quod inuocatum sit nomen meum, super eos:
   dicit Dominus faciens hec.
Ecce dies ueniunt, dicit Dominus,
   et comprehendet arator messorem,
   et calcator uue mittentem semen:
Et stillabunt montes dulcedinem,
   et omnes colles culti erunt.
Conuertam captiuitatem populi mei Isrel:
   et edificabunt ciuitates desertas, et habitabunt:
Et plantabunt uineas, et bibent uinum earum:
   et facient hortos, et comedent fructus eorum.
Et plantabo eos super humum suam:
   et non euellam eos ultra de terra sua: quam dedi
      eis, dicit Dominus Deus tuus.


 Explicit liber Amos prophete.



INCIPIT LIBER ABDIAE PROPHETAE.


 [Cap. I.] uisio Abdie.
Hec dicit Dominus Deus ad Edom:
Auditum audiuimus a Domino,
   et legatum ad gentes misit:
Surgite,
   et consurgamus aduersus eum in prelium.
Ecce paruulum te dedi in gentibus:
   contemptibilis tu es ualde.
Superbia cordis tui extulit te habitantem in scissuris
      petrarum [Al. petre],
   exaltantem solium suum [Al. tuum], qui dicis in
      corde tuo:
   Quis detrahet me in terram?
Si exaltatus fueris ut aquila,
   et si inter sidera posueris nidum tuum:
   inde detraham te, dicit Dominus.
Si fures introissent ad te, si latrones per noctem,
   quomodo conticuisses?
   nonne furati essent sufficientia sibi?
Si uindemiatores introissent ad te,
    numquid [Al. add. non] saltem racemos reliquissent tibi?
Quomodo scrutati sunt Esau,
   inuestigauerunt abscondita eius?
Usque ad terminum emiserunt te:
   omnes uiri federis tui illuserunt tibi,
   inualuerunt aduersum te uiri pacis tue:
Qui comedunt tecum, ponent insidias subter te:
   non est prudentia in eo.
Numquid non in die illa, dicit Dominus: perdam
      sapientes de Idumea,
   et prudentiam de monte Esau?
Et timebunt fortes tui a meridie,
   ut intereat uir de monte Esau.
Propter interfectionem, et propter iniquitatem in
      fratrem tuum Iacob,
   operiet te confusio, et peribis in eternum.
In die cum stares aduersus [a 1Kb] ,
   quando capiebant alieni exercitum eius,
    et extranei ingrediebantur portas eius,
   et super Ierusalem mittebant sortem:
    tu quoque eras quasi unus ex eis.
Et non despicies in die fratris tui,
   in die peregrinationis eius:
Et non letaberis super filios Iuda in die perditionis
      eorum:
   et non magnificabis os tuum in die angustie.
Neque ingredieris portam populi mei in die ruine
      eorum:
   neque despicies et tu in malis eius in die uastitatis
      illius:
   et non emitteris aduersus exercitum eius in die
      uastitatis illius.
Neque stabis in exitibus, ut interficias eos qui fugerint:
   et non concludes reliquos eius in die tribulationis.
Quoniam iuxta est dies Domini super omnes gentes,
   sicut fecisti, fiet tibi:
   retributionem tuam conuertet in caput tuum.
Quomodo enim bibisti [Al. bibistis] super montem
      sanctum meum,
   bibent omnes gentes iugiter:
 Et bibent, et absorbebunt,
   et erunt quasi non sint.
Et in monte Sion erit saluatio, et erit sanctus:
   et possidebit domus Iacob eos, qui se possederant.
Et erit domus Iacob ignis,
   et domus Ioseph flamma,
   et domus Esau stipula:
Et succendentur in eis, et deuorabunt eos:
   et non erunt reliquie domus Esau,
   quia Dominus locutus est.
Et hereditabunt hi qui ad austrum sunt, montem
      Esau,
   et qui in campestribus Philisthim:
Et possidebunt regionem Ephraim, et regionem Samarie:
   et Beniamin possidebit Galaad.
Et transmigratio exercitus huius [Al. eius] filiorum
      Isrel,
   omnia Chananeorum usque ad Sarephtam:
 Et transmigratio Ierusalem, que in Bosphoro est,
   possidebit ciuitates austri.
 Et ascendent saluatores in montem Sion
   iudicare montem Esau:
    et erit Domino regnum.


 Explicit liber Abdie prophete.



INCIPIT LIBER IONAE PROPHETAE.


 [Cap. I.] Et factum est uerbum Domini ad Ionam
   filium Amathi, dicens:
Surge, uade in Niniuen, ciuitatem grandem, et predica in ea: quia ascendit malitia eius coram me.
Et surrexit Ionas,
   ut fugeret in Tharsis a facie Domini:
Et descendit in Ioppen,
    et inuenit nauem euntem in Tharsis:
Et dedit naulum eius,
   et descendit in eam, ut iret cum eis in Tharsis a
      facie Domini.
Dominus autem misit uentum magnum in mare
   et facta est tempestas magna in mari,
   et nauis periclitabatur conteri.
Et timuerunt naute,
   et clamauerunt uiri ad Deum suum:
Et miserunt uasa, que erant in naui, in mare,
   ut alleuiaretur ab eis:
Et Ionas descendit ad interiora nauis,
   et dormiebat sopore graui,
Et accessit ad eum gubernator, et dixit ei:
   Quid tu sopore deprimeris?
   surge, inuoca Deum tuum,
   si forte recogitet Deus de nobis, et non pereamus.
Et dixit uir ad collegam suum:
   uenite, et mittamus sortes,
    et sciamus quare hoc malum sit [Al. fit] nobis.
Et miserunt sortes:
   et cecidit sors super Ionam.
Et dixerunt ad eum:
Indica nobis cuius causa malum istud sit nobis:
   quod est opus tuum?
   que terra tua, et quo uadis?
   uel ex quo populo es tu?
Et dixit ad eos: Hebreus ego sum,
   et Dominum Deum celi ego timeo, qui fecit mare
      et aridam.
Et timuerunt uiri timore magno,
   et dixerunt ad eum:
   Quid hoc fecisti?
Cognouerant enim uiri quod a facie Domini fugeret,
   quia indicauerat eis.
Et dixerunt ad eum:
   Quid faciemus tibi, et cessabit mare a nobis?
   quia mare ibat, et intumescebat.
Et dixit ad eos:
    Tollite me, et mittite [Al. add. me] in mare.
   et cessabit mare a uobis:
   scio enim ego quoniam propter me tempestas
      grandis hec uenit [Al. est] super uos.
Et remigabant uiri, ut reuerterentur ad aridam, et
      non ualebant:
   quia mare ibat, et intumescebat super eos.
Et clamauerunt ad Dominum, et dixerunt;
   Quesumus, Domine, ne pereamus in anima uiri
      istius,
   et ne des super nos sanguinem innocentem:
   quia tu, Domine, sicut uoluisti, fecisti.
Et tulerunt Ionam, et miserunt in mare:
   et stetit mare a feruore suo.
Et timuerunt uiri timore magno Dominum,
   et immolauerunt hostias Domino, et uouerunt uota.
 [Cap. II.] Et preparauit Dominus piscem grandem,
      ut deglutiret Ionam:
   et erat Ionas in uentre piscis tribus diebus et tribus noctibus.
Et orauit Ionas ad Dominum Deum suum de uentre
      piscis.
Et dixit:
 Clamaui de tribulatione mea ad Dominum,
   et exaudiuit me:
De uentre inferi clamaui,
   et exaudisti uocem meam.
   Et proiecisti me in profundum in corde maris,
   et flumen circumdedit me:
Omnes gurgites tui, et fluctus tui
   super me transierunt.
Et ego dixi: Abiectus sum a conspectu oculorum
      tuorum:
   uerumtamen rursus uidebo templum sanctum tuum.
Circumdederunt me aque usque animam [Al. add.
      meam]:
   abyssus uallauit me, pelagus cooperuit caput meum.
Ad extrema montium descendi:
   terre uectes concluserunt me in eternum.
Et subleuabis de corruptione uitam meam,
   Domine, Deus meus.
Cum angustiaretur in me anima mea,
    Domini recordatus sum:
   ut ueniat ad te oratio mea ad templum sanctum
      tuum.
Qui custodiunt uanitates frustra,
   misericordiam suam derelinquunt.
Ego autem in uoce laudis immolabo tibi:
   quecumque uoui, reddam pro salute Domino.
Et dixit Dominus pisci:
   et euomuit Ionam in aridam.
[Cap. III.] Et factum est uerbum Domini ad Ionam
   secundo, dicens:
Surge et uade in Niniuen ciuitatem magnam:
   et predica in ea predicationem, quam ego loquor
      ad te.
Et surrexit Ionas, et abiit in Niniuen iuxta uerbum
      Domini:
   et Niniue erat ciuitas magna [a 9Kb] itinere dierum trium.
Et cepit Ionas introire in ciuitatem itinere diei unius:
   et clamauit, et dixit:
Adhuc quadraginta dies,
    et Niniue subuertetur.
Et crediderunt uiri Niniuite in Deum:
   et predicauerunt ieiunium,
   et uestiti sunt saccis a maiore usque ad minorem.
Et peruenit uerbum ad regem Niniue:
   et surrexit de solio suo,
   et abiecit uestimentum suum a se, et indutus est
      sacco,
   et sedit in cinere.
Et clamauit, et dixit in Niniue ex ore regis et principum eius, dicens:
   Homines, et iumenta, et boues, et pecora non gustent qidquam:
   nec pascantur, et aquam non bibant.
Et operiantur saccis homines, et iumenta,
   et clament ad Deum [Al. Dominum] in fortitudine,
    et conuertatur uir a uia sua mala, et ab iniquitate,
      que est in manibus eorum.
Quis scit si conuertatur et ignoscat Deus:
   et reuertatur a furore ire sue, et non peribimus?
Et uidit Deus opera eorum, quia conuersi sunt de uia
sua mala:
   et misertus est Deus super malitia, quam locutus
      fuerat, ut faceret eis,
   et non fecit.
[Cap. Iu.] Et afflictus est Ionas afflictione magna, et
      iratus est:
Et orauit ad Dominum, et dixit:
Obsecro, Domine,
   numquid non hoc est uerbum meum, cum adhuc
      essem in terra mea:
Propter hoc preoccupaui, ut fugerem in Tharsis.
   Scio enim quia tu Deus clemens et misericors es,
   patiens et multe miserationis, et ignoscens super
      malitia.
Et nunc, Domine, tolle, queso, animam meam a me:
    quia melior est mihi mors quam uita.
Et dixit Dominus:
   Putasne, bene irasceris tu?
Et egressus est Ionas de ciuitate,
   et sedit contra orientem ciuitatis;
Et fecit sibimet ibi umbraculum,
   et sedebat subter illud in umbra,
   donec uideret quid accideret ciuitati.
Et preparauit Dominus Deus [a 7Kb] hederam,
    et ascendit super caput Ione,
   ut esset umbra super caput eius, et protegeret
      eum
   ,
   et letatus est Ionas super hedera, letitia magna.
Et parauit Deus uermem ascensu diluculi in crastinum;
   et percussit hederam, et exaruit.
Et cum ortus fuisset sol,
   precepit Dominus uento calido et urenti;
Et percussit sol super caput Ione, et estuabat;
   et petiuit anime sue, ut moreretur, et dixit:
   Melius est mihi mori, quam uiuere.
Et dixit Dominus ad Ionam:
   Putasne, bene irasceris tu super hedera?
Et dixit:
   Bene irascor ego usque ad mortem.
Et dixit Dominus:
Tu doles super hederam, in qua non laborasti, neque fecisti ut cresceret.
    Que sub una nocte nata est, et sub una nocte periit.
Et ego non parcam Niniue ciuitati magne,
   in qua sunt plus quam centum uiginti millia hominum,
   qui nesciunt quid sit inter dexteram et sinistram
      suam,
   et iumenta multa.


 Explicit liber Ione prophete.



INCIPIT LIBER MICHAEAE PROPHETAE.


 [Cap. I.] uerbum Domini, quod factum est ad Micheam Morasthiten,
   in diebus Ioatham, Ahaz, et Ezechie, regum
      Iuda:
   quod uidit super Samariam, et Ierusalem.
Audite, populi omnes,
   et attendat terra, et plenitudo eius:
Et sit Dominus Deus uobis in testem,
   Dominus de templo sancto suo.
Quia ecce Dominus egreditur [Al. egredietur] de loco
      suo:
   et descendet, et calcabit super excelsa terre.
   Et consumentur montes subtus eum:
   et ualles scindentur sicut cera a facie ignis,
   sicut aque, que decurrunt in preceps.
In scelere Iacob omne istud,
   et in peccatis domus Isrel.
Quod scelus Iacob?
   nonne Samaria?
Et que excelsa Iude?
    nonne Ierusalem?
Et ponam Samariam quasi aceruum lapidum in agro
      cum plantatur uinea:
   et detraham in uallem lapides eius, et fundamenta
      eius reuelabo.
Et omnia sculptilia eius concidentur,
   et omnes mercedes eius comburentur igne,
   et omnia idola eius ponam in perditionem:
Quia de mercedibus meretricis congregata sunt,
   et usque ad mercedem meretricis reuertentur.
Super hoc plangam, et ululabo:
   uadam spoliatus, et nudus:
Faciam planctum uelut draconum,
    et luctum quasi struthionum.
Quia desperata est plaga eius,
   quia uenit usque ad Iudam,
   tetigit portam populi mei usque ad Ierusalem.
In Geth nolite annuntiare,
   lacrymis ne ploretis,
   in domo Pulueris puluere uos conspergite.
Et transite uobis habitatio Pulchra [Al. Saphir],
      confusa ignominia:
   non est egressa que habitat in exitu [Al. Sennan]:
Planctum domus uicine [Al. Asel] accipiet ex uobis,
   que stetit sibimet.
Quia infirmata est in bonum, que habitat in amaritudinibus [Al. Maroth]:
   quia descendit malum a Domino in portam Ierusalem.
Tumultus quadrige stuporis habitanti Lachis:
   principium peccati est filie Sion,
   quia in te inuenta sunt scelera Isrel.
 Propterea dabit emissarios super hereditatem Geth:
   domus [Al. domos] mendacii in deceptionem regibus Isrel.
Adhuc heredem adducam tibi que habitas in Maresa:
   usque ad Odollam ueniet gloria Isrel.
Decaluare et tondere super filios deliciarum tuarum:
   dilata caluitium tuum sicut aquila:
   quoniam captiui ducti sunt ex te.
[Cap. II.] ue qui cogitatis inutile,
   et operamini malum in cubilibus uestris:
In luce matutina faciunt illud,
   quoniam contra Deum est manus eorum.
Et concupierunt agros, et uiolenter tulerunt,
    et domos rapuerunt:
Et calumniabantur uirum et domum eius;
   uirum et hereditatem eius.
Idcirco hec dicit Dominus:
Ecce ego cogito super familiam istam malum:
   unde non auferetis colla uestra, et non ambulabitis superbi,
   quoniam tempus pessimum est.
In die illa sumetur super uos parabola,
   et cantabitur canticum cum suauitate, dicentium:
Depopulatione uastati sumus:
Pars populi mei commutata est:
   quomodo recedet a me, cum reuertatur, qui regiones nostras diuidat?
Propter hoc non erit tibi mittens funiculum sortis
   in cetu Domini.
Ne loquamini loquentes:
   Non stillabit super istos, non comprehendet confusio.
   Dicit domus Iacob:
 Numquid abbreuiatus est spiritus Domini,
   aut tales sunt cogitationes eius?
Nonne uerba mea bona sunt cum eo, qui recte graditur?
Et econtrario populus meus in aduersarium consurrexit:
   desuper tunica pallium sustulistis:
   et eos, qui simpliciter transibant, conuertistis in
      bellum.
Mulieres populi mei eiecistis de domo deliciarum
      suarum:
   a paruulis earum tulistis laudem meam in perpetuum.
Surgite, et ite,
   quia non habetis hic requiem:
Propter immunditiam eius corrumpetur putredine
      pessima.
Utinam non essem uir habens spiritum,
   et mendacium potius loquerer:
Stillabo tibi in uinum et in ebrietatem:
    et erit super quem stillatur populus iste.
Congregatione congregabo, Iacob, totum te:
   in unum conducam reliquias Isrel,
   pariter ponam illum quasi gregem in ouili, quasi
      pecus in medio caularum,
   tumultuabuntur a multitudine hominum.
Ascendet enim pandens iter ante eos:
   diuident, et transibunt portam, et egredientur per
      eam:
Et transibit rex eorum coram eis,
   et Dominus in capite [Al. capita] eorum.
[Cap. III.] Et dixi: Audite, principes Iacob, et duces domus Isrel:
Numquid non uestrum est scire iudicium,
   qui odio habetis bonum, et diligitis malum?
   Qui uiolenter tollitis pelles eorum desuper eis,
   et carnes eorum desuper ossibus eorum.
Qui comederunt carnem populi mei,
   et pellem eorum desuper excoriauerunt:
 Et ossa eorum confregerunt, et conciderunt sicut in
      lebete,
   et quasi carnem in medio olle.
Tunc clamabunt ad Dominum, et non exaudiet eos:
   et abscondet faciem suam ab eis in tempore illo,
   sicut nequiter egerunt in adinuentionibus suis.
Hec dicit Dominus super prophetas, qui seducunt
      populum meum:
   qui mordent dentibus suis, et predicant pacem;
Et si quis non dederit in ore eorum quidpiam,
   sanctificant super eum prelium.
Propterea nox uobis pro uisione erit,
   et tenebre uobis pro diuinatione:
Et occumbet sol super prophetas,
   et obtenebrabitur super eos dies.
Et confundentur qui uident uisiones,
   et confundentur diuini:
Et operient uultus suos omnes,
   quia non est responsum Dei.
 uerumtamen ego repletus sum fortitudine spiritus
      Domini, iudicio et uirtute:
   ut annuntiem Iacob scelus suum, et Isrel peccatum suum.
Audite hoc, principes domus Iacob et iudices domus Isrel:
   qui abominamini iudicium, et omnia recta peruertitis.
Qui edificatis Sion in sanguinibus,
   et Ierusalem in iniquitate.
Principes eius in muneribus iudicabant,
   et sacerdotes eius in mercede docebant:
   et prophete eius in pecunia diuinabant:
Et super Dominum requiescebant, dicentes:
   Numquid non Dominus in medio nostrum?
   non uenient super nos mala.
Propter hoc, causa uestri, Sion quasi ager arabitur;
   et Ierusalem quasi aceruus lapidum erit,
   et mons Templi in excelsa siluarum.
[Cap. Iu.] Et erit:
 In nouissimo dierum erit mons domus Domini preparatus in uertice montium,
   et sublimis super colles:
   et fluent ad eum populi.
Et properabunt gentes multe, et dicent:
   uenite, ascendamus ad montem Domini,
   et ad domum Dei Iacob:
Et docebit nos de uiis suis,
   et ibimus in semitis eius:
Quia de Sion egredietur lex,
   et uerbum Domini de Ierusalem.
Et iudicabit inter populos multos,
   et corripiet gentes fortes usque in longinquum:
Et concident gladios suos in uomeres,
   et hastas suas in ligones:
Non sumet gens aduersus gentem gladium:
   et non discent ultra belligerare.
Et sedebit uir subtus uineam suam, et subtus ficum suam,
    et non erit qui deterreat [Al. exterreat]:
   quia os Domini exercituum locutum est.
Quia omnes populi ambulabunt unusquisque in nomine Dei sui:
   nos autem ambulabimus in nomine Domini Dei
      nostri in eternum et ultra.
In die illa, dicit Dominus, congregabo claudicantem:
   et eam, quam eieceram, colligam,
   et quam afflixeram:
Et ponam claudicantem in reliquias:
   et eam, que laborauerat, in gentem robustam:
Et regnabit Dominus super eos in monte Sion,
   ex hoc nunc et usque in eternum.
Et tu, turris gregis, nebulosa filia Sion usque ad te
   ueniet,
   et ueniet potestas prima regnum filie Ierusalem.
Nunc quarem erore contraheris?
   numquid rex non est tibi, aut consiliarius tuus
      periit,
    quia comprehendit te dolor sicut parturientem?
Dole, et satage, filia Sion, quasi parturiens:
   quia nunc egredieris de ciuitate, et habitabis in
      regione,
   et uenies usque ad Babylonem:
Ibi liberaberis,
   ibi redimet te Dominus de manu inimicorum tuorum.
Et nunc congregate sunt super te gentes multe,
      que dicunt: Lapidetur:
   et aspiciat in Sion oculus noster.
Ipsi autem non cognouerunt cogitationes Domini,
   et non intellexerunt consilium eius:
   quia congregauit eos quasi fenum aree.
Surge et tritura, filia Sion:
   quia cornu tuum ponam ferreum,
   et ungulas tuas ponam ereas.
Et comminues populos multos,
    et [a 9Kb] interficiam Domino rapinas eorum,
   et fortitudinem eorum Domino uniuerse terre.
[Cap. u.] Nunc uastaberis, filia latronis:
   obsidionem posuerunt super nos,
   in uirga percutient maxillam iudicis Isrel:
Et tu, Bethlehem Ephrata, paruulus es in millibus
      Iuda:
   ex te mihi egredietur qui sit dominator in Isrel,
   et egressus eius ab initio, a diebus eternitatis.
Propter hoc dabit eos usque ad tempus, in quo parturiens pariet.
   et reliquie fratrum eius [b 1Kb] conuertentur ad filios
      Isrel.
Et stabit, et pascet in fortitudine Domini,
   in sublimitate nominis Domini Dei sui:
Et conuertentur,
   quia nunc magnificabitur usque ad terminos terre.
Et erit iste pax:
Assyrius cum uenerit in terram nostram,
   et quando calcauerit in domibus nostris:
 Et suscitabimus super eum septem pastores,
   et octo primates homines.
Et pascent terram Assur in gladio,
   et terram Nemrod in lanceis eius:
Et liberabit ab Assur cum uenerit in terram nostram,
   et cum calcauerit in finibus nostris.
Et erunt reliquie Iacob in medio populorum multorum, quasi ros a Domino, et quasi stille super herbam,
   que non exspectat uirum, et non prestolatur filios
      hominum.
Et erunt reliquie Iacob in gentibus in medio populorum multorum,
   quasi leo in iumentis siluarum,
   et quasi catulus leonis in gregibus pecorum:
   qui cum transierit, et conculcauerit, et ceperit,
      non est qui eruat.
Exaltabitur manus tua super hostes tuos,
   et omnes inimici tui interibunt.
 Et erit in die illa, dicit Dominus:
   Auferam equos tuos de medio tui,
   et disperdam quadrigas tuas.
Et perdam ciuitates terre tue, et destruam omnes
      munitiones tuas,
   et auferam maleficia de manu tua, et diuinationes
      non erunt in te.
Et perire faciam sculptilia tua et statuas tuas de
      medio tui:
   et non adorabis ultra opera manuum tuarum.
Et euellam lucos tuos de medio tui:
   et conteram ciuitates tuas.
Et faciam in furore et in indignatione ultionem
   in omnibus gentibus, que non audierunt.
[Cap. uI.] Audite que Dominus loquitur:
Surge, contende iudicio aduersum montes,
   et audiant colles uocem tuam.
Audiant [Al. Audite] montes iudicium Domini, et
      fortia fundamenta terre:
    quia iudicium Domini cum populo suo et cum
      Isrel diiudicabitur.
Popule meus, quid feci tibi, et quid molestus fui
      tibi?
    responde mihi.
Quia eduxi te de terra Aegypti,
   et de domo [c 1Kb] seruientium liberaui te:
Et misi ante faciem tuam Mosen,
   et Aaron, et Mariam?
Popule meus, memento, queso, quid cogitauerit
       [d 8Kb] Balac rex Moab,
   et quid responderit ei Balaam filius Beor,
   de Settim usque ad Galgalam,
   ut [e 1Kb] cognosceres iustitias Domini.
Quid dignum offeram Domino?
   curuabo genu Deo excelso?
   numquid offeram ei holocautomata, et uitulos anniculos?
Numquid placari potest Dominus in millibus arietum,
   aut in multis millibus hircorum pinguium?
Numquid dabo primogenitum meum pro scelere meo,
   fructum uentris mei pro peccato anime mee?
Indicabo tibi, o homo, quid sit bonum,
    et quid Dominus querat a te:
Utique facere iudicium, et diligere misericordiam,
   et sollicitum ambulare cum Deo tuo:
uox Domini ad ciuitatem clamat,
   et salus erit timentibus nomen tuum:
Audite, tribus,
   et quis approbabit illud?
Adhuc ignis in domo impii thesauri iniquitatis [Al. impietatis].
   et mensura minor ire plena.
Numquid iustificabo stateram impiam,
   et sacelli pondera dolosa?
In quibus diuites eius repleti sunt iniquitate,
   et habitantes in ea loquebantur mendacium,
   et lingua eorum fraudulenta in ore ipsorum.
Et ego ergo cepi percutere te perditione super peccatis tuis.
Tu comedes, et non saturaberis:
   et humiliatio tua in medio tui:
 Et apprehendes, et non saluabis:
   et quos saluaueris, in gladium dabo.
Tu seminabis, et non metes:
   tu calcabis oliuam, et non ungeris oleo:
   et mustum, et non bibes uinum.
Et custodisti precepta Amri, et omne opus domus
      Ahab:
Et ambulasti in uoluntatibus eorum, ut darem te in
      perditionem,
   et habitantes in ea in sibilum,
   et opprobrium populi mei portabitis.
[Cap. uII.] ue mihi, quia factus sum sicut qui colligit in autumno racemos uindemie:
   non est botrus ad comedendum,
    [f 1Kb] precoquas ficus desiderauit anima mea.
Periit sanctus de terra,
   et rectus in hominibus non est:
Omnes in sanguine insidiantur,
   uir fratrem suum uenatur ad [Al. in] mortem.
 Malum manuum suarum dicunt bonum:
   princeps postulat, et iudex in reddendo est:
Et magnus locutus est desiderium anime sue,
   et conturbauerunt eam.
 Qui optimus in eis est, quasi paliurus:
   et qui rectus, quasi spina de sepe.
Dies speculationis tue, uisitatio tua uenit:
   nunc erit uastitas eorum.
Nolite credere amico:
   et nolite confidere in duce:
Ab ea que dormit in sinu tuo,
   custodi claustra oris tui.
Quia filius contumeliam facit patri;
   filia consurgit aduersus matrem suam:
   nurus contra socrum suum:
   inimici hominis domestici eius.
Ego autem ad Dominum aspiciam,
   exspectabo Deum saluatorem meum:
   audiet me Deus meus.
Ne leteris, inimica mea, super me, quia cecidi:
   consurgam, cum sedero in tenebris,
   Dominus lux mea est.
Iram Domini portabo, quoniam peccaui ei, donec
      iudicet causam meam, et faciat iudicium meum:
 Educet me in lucem,
   uidebo iustitiam eius.
Et aspiciet inimica mea,
   et operietur confusione, que dicit ad me:
      Ubi est Dominus Deus tuus?
Oculi mei uidebunt in [Al. tacet in] eam:
   nunc erit in conculcationem ut lutum platearum.
Dies, ut edificentur macerie tue:
   in die illa longe fiet lex.
In die illa et usque ad te ueniet de Assur, et usque
      ad ciuitates munitas;
    et a ciuitatibus munitis usque ad flumen, et ad
      mare de mari, et ad montem de monte.
Et erit terra in desolationem propter habitatores
      suos,
   et propter fructum cogitationum eorum.
Pasce populum tuum in uirga tua, gregem hereditatis tue,
   habitantes solos in saltu, in medio Carmeli:
Pascentur Basan et Galaad iuxta dies antiquos.
Secundum dies egressionis tue de terra Aegypti,
   ostendam ei mirabilia.
uidebunt gentes, et confundentur super omni fortitudine sua:
   ponent manum super os,
   aures eorum surde erunt.
Lingent puluerem sicut serpens,
   uelut reptilia terre proturbabuntur de edibus
      suis:
Dominum Deum nostrum [a 1Kb] pauebunt [uulg. formidabunt],
    et timebunt te.
Quis, Deus, similis tui, qui aufers iniquitatem,
   et transis peccatum reliquiarum hereditatis tue?
Non immittet ultra furorem suum,
   quoniam uolens misericordiam est.
Reuertetur, et miserebitur nostri:
   deponet iniquitates nostras et proiiciet in profundum maris omnia peccata nostra.
Dabis ueritatem [Al. add. in] Iacob,
   misericordiam Abraham:
    [b 1Kb] que iurasti patribus nostris a diebus antiquis.


 Explicit liber Michee prophete.



INCIPIT LIBER NAHUM PROPHETAE.


 [Cap. I.] Onus Niniue.
Liber uisionis Nahum Elcesei.
Deus emulator et ulciscens Dominus:
   ulciscens Dominus, et habens furorem:
Ulciscens Dominus in hostes suos:
   et irascens ipse inimicis suis.
Dominus patiens, et magnus fortitudine,
   et mundans non faciet innocentem.
Dominus in tempestate et turbine uia eius,
   et nebule puluis pedum eius.
Increpans mare, et exsiccans illud:
   et omnia flumina ad desertum deducens.
Infirmatus est Basan, et Carmelus:
   et flos Libani elanguit.
Montes commoti sunt ab eo, et colles desolati sunt;
   et contremuit terra a facie eius, et orbis, et omnes habitantes in eo.
Ante faciem indignationis eius quis stabit?
   et quis resistet in ira furoris eius?
 Indignatio eius effusa est ut ignis:
   et petre dissolute sunt ab eo.
Bonus Dominus, et confortans in die tribulationis:
   et sciens sperantes in se.
Et in diluuio pretereunte, consummationem faciet
      loci eius.
   et inimicos eius persequuntur tenebre.
Quid cogitatis contra Dominum?
   consummationem ipse faciet:
   non consurget duplex tribulatio.
Quia sicut spine se inuicem complectuntur,
   sic conuiuium eorum pariter potantium:
    consumentur quasi stipula ariditate plena.
Ex te exiuit cogitans contra Dominum malitiam:
   mente pertractans preuaricationem.
Hec dicit Dominus:
Si perfecti fuerint, et ita plures;
   sic quoque attondentur, et pertransibit:
Afflixi te,
   et non affligam te ultra.
Et nunc conteram uirgam eius de dorso tuo,
   et uincula tua disrumpam.
Et precipiet super [Al. contra] te Dominus,
   non seminabitur ex nomine tuo amplius.
De domo Dei tui interficiam sculptile, et conflatile,
   ponam sepulcrum tuum, quia inhonoratus es.
Ecce super montes pedes euangelizantis et annuntiantis pacem:
   celebra, Iuda, festiuitates tuas, et redde uota tua:
Quia non adiiciet ultra ut pertranseat in te Belial:
   uniuersus interiit.
[Cap. II.] Ascendit qui dispergat coram te,
    qui custodiat obsidionem [Al. in facie tua custodiens]:
Contemplare uiam,
   conforta lumbos,
   robora uirtutem ualde.
   Quia reddidit Dominus superbiam Iacob,
   sicut superbiam Isrel [Al. Quoniam sicut reddidit Dominus superbie Iacob; sic reddet superbie Isrel]:
   quia uastatores dissipauerunt eos, et propagines
      eorum corruperunt.
 Clypeus fortium eius ignitus,
   uiri exercitus in coccineis:
Ignee habene currus in die preparationis eius,
   et [a 12Kb] agitatores consopiti sunt.
In itineribus conturbati sunt:
   quadrige collise sunt in plateis:
Aspectus eorum quasi lampades,
   quasi fulgura discurrentia.
Recordabitur fortium suorum,
   ruent in itineribus suis:
uelociter ascendent muros eius,
   et preparabitur umbraculum.
Porte fluuiorum aperte sunt,
   et templum ad solum dirutum.
Et miles captiuus abductus est:
   et ancille eius minabantur gementes ut columbe,
   murmurantes in cordibus suis.
Et Niniue quasi piscina aquarum aque eius:
   ipsi uero fugerunt:
State, state,
    et non est qui reuertatur.
Diripite argentum, diripite aurum:
   et non est finis diuitiarum ex omnibus uasis desiderabilibus.
Dissipata est, et scissa, et dilacerata:
   et cor tabescens, et dissolutio geniculorum, et
      defectio in cunctis renibus:
   et facies omnium eorum sicut nigredo olle.
Ubi est habitaculum leonum,
   et pascua catulorum leonum, ad quam iuit leo ut
      ingrederetur illuc,
   catulus leonis, et non est qui exterreat?
Leo cepit sufficienter catulis suis, et necauit leenis
      suis:
   et impleuit preda speluncas suas, et cubile suum
      rapina.
Ecce ego ad te, dicit Dominus exercituum,
   et succendam usque ad fumum quadrigas tuas,
   et leunculos [Al. catulos] tuos comedet gladius:
 Et exterminabo de terra predam tuam,
   et non audietur ultra uox nuntiorum tuorum.
[Cap. III.] ue, ciuitas sanguinum, uniuersa mendacii
      dilaceratione plena:
   non recedet a te rapina.
uox flagelli, et uox impetus rote, et equi frementis,
   et quadrige feruentis, et equitis ascendentis:
et micantis gladii, et fulgurantis haste,
   et multitudinis interfecte, et grauis ruine:
Nec est finis cadauerum,
   et corruent in corporibus suis.
Propter multitudinem fornicationum meretricis speciose, et grate, et habentis maleficia,
   que uendidit gentes in fornicationibus suis,
   et familias in maleficiis suis:
Ecce ego ad te, dicit Dominus exercituum,
   et reuelabo pudenda tua in facie tua,
   et ostendam [Al. add. in] gentibus nuditatem
      tuam,
    et regnis ignominiam tuam.
   Et proiiciam super te abominationes,
   et contumeliis te afficiam,
   et ponam te in exemplum.
Et erit: omnis, qui uiderit te, resiliet a te,
   et dicet: uastata est Niniue:
Quis commouebit super te caput:
   unde queram consolatorem tibi?
Numquid melior es ab [Al. Amon quam] Alexandria
      populorum, que habitat in fluminibus?
   aque in circuitu eius:
   cuius diuitie, mare: aque, muri eius.
Aethiopia fortitudo eius, et Aegyptus,
   et non est finis:
Aphrica et Lybies fuerunt in auxilio tuo:
Sed et ipsa in transmigrationem ducta est [Al. transmigratione ducitur] in captiuitatem.
   paruuli eius elisi sunt [Al. elidentur] in capite omnium uiarum,
   et super inclytos eius miserunt [Al. mittent]
       sortem,
   et omnes optimates eius confixi sunt [Al. affligentur] in compedibus.
Et tu ergo inebriaberis, et eris despecta:
   et tu queres auxilium ab inimico.
Omnes munitiones tue sicut ficus cum grossis suis:
   si concusse fuerint, cadent in os comedentis.
Ecce populus tuus mulieres in medio tui:
   inimicis tuis adapertione pandentur porte terre
      tue,
   deuorabit ignis uectes tuos.
Aquam propter obsidionem hauri tibi.
   exstrue munitiones tuas:
Intra in lutum, et calca,
   subigens tene laterem.
Ibi comedet te ignis:
   peribis gladio, deuorabit te ut bruchus:
Congregare [Al. add. ergo] ut bruchus:
   multiplicare ut locusta.
 Plures fecisti negotiationes tuas quam stelle sunt
      celi:
   bruchus expansus est, et auolauit.
Custodes tui quasi locuste:
   et [b 1Kb] paruuli tui quasi locuste locustarum,
   que confidunt in sepibus in die frigoris;
Sol ortus est, et auolauerunt,
   et non est cognitus locus earum ubi fuerint.
Dormitauerunt pastores tui, rex Assur:
   sepelientur principes tui:
Latitauit populus tuus in montibus [Al. dispersus . . .
      super montes],
   et non est qui congreget.
Non est obscura contritio tua,
   pessima est plaga tua:
Omnes qui audierunt auditionem tuam, compresserunt manum super te:
   quia super quem non transiit malitia tua semper?


 Explicit liber Nahum prophete.



INCIPIT LIBER ABACUC PROPHETAE.


 [Cap. I.] Onus, quod uidit Abacuc propheta.
Usquequo, Domine, clamabo, et non exaudies?
   uociferabor ad te uim patiens, et non saluabis?
Quare ostendisti mihi iniquitatem et laborem [Al.
      dolorem],
   uidere predam et iniustitiam contra me?
Et factum est iudicium,
   et contradictio potentior.
Propter hoc lacerata est lex,
   et non peruenit usque ad finem iudicium:
Quia impius preualet aduersus iustum,
   propterea egreditur iudicium peruersum.
Aspicite in gentibus, et uidete:
   et admiramini, et obstupescite:
Quia opus factum est in diebus uestris,
   quod nemo credet cum narrabitur.
Quia ecce ego suscitabo Chaldeos, gentem amaram
      et uelocem,
   ambulantem super latitudinem terre, ut possideat
      tabernacula non sua.
 Horribilis, et terribilis est:
   et ex semetipsa iudicium, et onus eius egredietur.
Leuiores pardis equi eius,
   et uelociores lupis uespertinis;
Et diffundentur equites eius:
   equites namque eius de longe uenient,
   uolabunt quasi aquila festinans ad comedendum.
Omnes ad predam uenient,
   facies eorum uentus urens:
   et congregabit quasi arenam, captiuitatem.
Et ipse de regibus triumphabit,
   et tyranni ridiculi eius erunt:
Ipse super omnem munitionem ridebit,
   et comportabit aggerem, et capiet eam.
Tunc mutabitur spiritus, et pertransibit et corruet:
   hec est fortitudo eius dei sui.
Numquid non [a 1Kb] tua principio, Domine Deus meus,
      sancte meus,
   et non moriemur?
 Domine, in iudicium posuisti eum:
   et fortem, ut corriperes, fundasti eum.
Mundi sunt oculi tui, ne uideas malum;
   et respicere ad iniquitatem non poteris [Al. potes].
Quare [b 1Kb] respicis super iniqua agentes,
   et taces, deuorante impio iustiorem se?
Et facies homines quasi pisces maris,
   et quasi reptile non habens principem.
Totum in hamo subleuauit,
   traxit illud in sagena sua,
   et congregauit in rete suum.
Super hoc letabitur et exsultabit.
Propterea immolabit sagene sue,
   et sacrificabit reti suo:
Quia in ipsis incrassata est pars eius,
   et cibus eius electus.
Propter hoc ergo expandit sagenam suam,
   et semper interficere gentes non parcet [Al. cessat.
[Cap. II.] Super custodiam meam stabo,
    et figam gradum super munitionem:
Et contemplabor, ut uideam quid dicatur mihi,
   et quid respondeam ad arguentem me.
Et respondit mihi Dominus, et dixit:
 Scribe uisum, et explana eum super tabulas,
   ut percurrat qui legerit eum.
Quia adhuc uisus procul,
   et apparebit in finem, et non mentientur.
Si moram fecerit, exspecta eum:
   quia ueniens ueniet, et non tardabit.
Ecce qui incredulus est, non erit recta anima eius
      in semetipso:
   Iustus autem in fide sua uiuet.
Et quomodo uinum potantem decipit:
   sic erit uir superbus, et non decorabitur:
Qui dilatauit quasi infernus animam suam:
   et ipse quasi mors, et non adimpletur:
Et congregabit ad se omnes gentes,
   et coaceruabit ad se omnes populos.
Numquid non omnes isti super eum parabolam sument, et loquelam enigmatum eius:
   et dicetur: ue ei qui multiplicat non sua?
   usquequo et aggrauat contra se densum lutum?
Numquid non repente consurgent qui mordeant te:
    et suscitabuntur lacerantes te,
   et eris in rapinam eis?
Quia tu spoliasti gentes multas,
   spoliabunt te omnes qui reliqui fuerint de populis,
   propter sanguinem hominis,
   et iniquitatem terre ciuitatis et omnium habitantium in ea.
ue qui congregat auaritiam malam domui sue,
   ut sit in excelso nidus eius,
   et liberari se putat de manu mali.
Cogitasti confusionem domui tue,
   concidisti populos multos, et peccauit anima tua.
Quia lapis de pariete clamabit:
   et lignum, quod inter iuncturas edificiorum est,
      respondebit:
ue qui edificat ciuitatem in sanguinibus,
   et preparat urbem in iniquitate.
Numquid non hec a Domino sunt exercituum? Laborabunt enim populi in multo igne,
    et gentes in uacuum, et deficient.
Quia replebitur terra, ut cognoscant gloriam Domini,
   quasi aque operientes mare.
ue qui potum dat amico suo mittens fel suum,
   et inebrians, ut aspiciat nuditatem eius.
Repletus es ignominia pro gloria:
   bibe tu quoque, et consopire:
Circumdabit te calix dextere Domini,
   et uomitus ignominie super gloriam tuam.
Quia iniquitas Libani operiet te,
   et uastitas animalium [Al. iumentorum] deterrebit eos de sanguinibus hominum, et iniquitate
      terre, et ciuitatis,
   et omnium habitantium in ea.
Quid prodest sculptile,
   quia sculpsit illud fictor suus conflatile, et imaginem falsam?
Quia sperauit in figmento fictor eius,
    ut faceret simulacra muta.
ue qui dicit ligno: Expergiscere;
   Surge, lapidi tacenti:
   numquid ipse docere poterit?
 Ecce iste coopertus est auro et argento:
   et omnis spiritus non est in uisceribus eius.
Dominus autem in templo sancto suo:
   sileat a facie eius omnis terra.



ORATIO ABACUC [a 2Kb] PRO IGNORATIONIBUS.


[Cap. III.] Domine, audiui auditionem tuam, et timui.
Domine, opus tuum,
   in medio annorum uiuifica illud.
In medio annorum notum facies:
   cum iratus fueris, misericordie recordaberis.
Deus ab austro ueniet,
   et sanctus de monte Pharan. [b 1Kb] SEMPER.
Operuit celos gloria eius:
   et laudis eius plena est terra.
 Splendor eius ut lux erit:
   Cornua in manibus eius:
Ibi abscondita est fortitudo eius:
   ante faciem eius ibit mors.
Et egredietur diabolus ante pedes eius.
   Stetit, et mensus est terram.
Aspexit, et dissoluit gentes:
   et contriti sunt montes seculi.
Incuruati sunt colles mundi,
   ab itineribus eternitatis eius.
Pro iniquitate uidi tentoria Aethiopie,
   turbabuntur pelles terre Madian.
Numquid in fluminibus iratus es, Domine?
   aut in fluminibus furor tuus?
   uel in mari indignatio tua?
Quia ascendes super equos tuos:
   et quadrige tue saluatio.
Suscitans suscitabis arcum tuum,
   iuramenta tribubus que locutus es. SEMPER.
 Fluuios scindes terre:
   uiderunt te, et doluerunt montes:
   gurges aquarum transiit.
Dedit abyssus uocem suam:
   altitudo manus suas leuauit.
Sol et luna steterunt in habitaculo suo,
   in luce sagittarum tuarum ibunt
   in splendore fulgurantis haste tue.
In fremitu conculcabis terram:
   in furore obstupefacies gentes.
Egressus es in salutem populi tui,
   in salutem cum Christo tuo.
Percussisti caput de domo impii:
   denudasti fundamentum usque ad collum. SEMPER.
Maledixisti sceptris eius,
   capiti bellatorum eius,
   uenientibus ut turbo ad dispergendum me.
Exsultatio eorum,
   sicut eius qui deuorat pauperem in abscondito.
uiam fecisti in mari equis tuis,
    in luto aquarum multarum.
Audiui, et conturbatus est uenter meus:
   ad uocem [Al. a uoce] contremuerunt labia mea.
Ingrediatur putredo in ossibus meis,
   et subter me scateat.
Ut requiescam in die tribulationis [c 1Kb] ,
   ut ascendam ad populum accinctum nostrum.
Ficus enim non florebit:
   Et non erit germen in uineis.
Mentietur opus oliue:
   et arua non afferent cibum.
Abscindetur de ouili pecus:
   et non erit armentum in presepibus.
Ego autem in Domino gaudebo:
   et exsultabo in Deo Iesu meo.
Deus Dominus fortitudo mea:
   et ponet pedes meos quasi ceruorum.
Et super excelsa mea deducet me uictor,
   in Psalmis canentem.


 Explicit liber Abacuc prophete.



INCIPIT LIBER SOPHONIAE PROPHETAE.


 [Cap. I.] uerbum Domini, quod factum est ad Sophoniam, filium Chusi, filii Godolie [a 1Kb] , filii Amarie, filii
      Ezechie,
   in diebus Iosie filii Ammon regis Iude.
Congregans congregabo omnia a facie terre, dicit
      Dominus:
Congregans hominem et pecus,
   congregans uolatile celi et pisces maris:
Et ruine impiorum erunt:
    et disperdam homines a facie terre, dicit Dominus.
Et extendam manum meam super Iudam,
   et super omnes habitantes Ierusalem:
Et disperdam de loco hoc reliquias Baal,
   et nomina edituorum cum sacerdotibus;
Et eos qui adorant super tecta militiam celi,
   et adorant, et iurant in Domino,
   et iurant in Melchom.
Et qui auertuntur de post tergum Domini,
    et qui non quesierunt Dominum, nec inuestigauerunt eum.
Silete a facie Domini Dei:
   quia iuxta est dies Domini,
   quia preparauit Dominus hostiam,
   sanctificauit uocatos suos.
Et erit:
In die hostie Domini, uisitabo super principes, et
      super filios regis,
   et super omnes, qui induti sunt ueste peregrina:
Et uisitabo super omnem, qui arroganter ingreditur
      super limen in die illa:
   qui complent domum Domini Dei sui iniquitate et
      dolo.
Et erit in die illa, dicit Dominus, uox clamoris a
      porta piscium,
   et ululatus a Secunda,
   et contritio magna a collibus.
Ululate, habitatores Pile;
   conticuit omnis populus Chanaan,
    disperierunt omnes inuoluti argento.
Et erit in tempore illo:
   scrutabor Ierusalem in lucernis:
Et uisitabo super uiros defixos in fecibus suis: qui
      dicunt in cordibus suis:
   Non faciet bene Dominus, et non faciet male.
Et erit fortitudo eorum in direptionem,
   et domus eorum in desertum:
Et edificabunt domos, et non habitabunt:
   et plantabunt uineas, et non bibent uinum earum.
Iuxta est dies Domini magnus,
   iuxta est et uelox nimis:
uox diei Domini amara,
   tribulabitur ibi fortis.
Dies ire, dies illa,
   dies tribulationis et angustie,
   dies calamitatis et miserie,
   dies tenebrarum et caliginis,
    dies nebule et turbinis;
Dies tube et clangoris super ciuitates munitas,
   et super angulos excelsos.
Et tribulabo homines,
   et ambulabunt ut ceci, quia Domino peccauerunt:
Et effundetur sanguis eorum, sicut humus,
   et corpora eorum sicut stercora.
Sed et argentum eorum, et aurum eorum
   non poterit liberare eos [a 1Kb] in die furoris Domini:
In igne zeli eius deuorabitur omnis terra,
   quia consummationem cum festinatione faciet
      cunctis habitantibus terram.
[Cap. II.] Conuenite, et congregamini, gens non
      amabilis:
Priusquam pariat iussio quasi puluerem transeuntem diem,
   antequam ueniat super uos ira furoris Domini,
   antequam ueniat super uos dies furoris [Al. ira
      indignationis] Domini.
Querite Dominum, omnes mansueti terre, qui iudicium estis operati:
    querite iustum, querite mansuetum:
   si quo modo abscondamini in die furoris Domini.
Quia Gaza destructa erit,
   et Ascalon in desertum;
Azotum in meridie eiicient,
   et Accaron eradicabitur.
ue qui habitatis funiculum maris, gens perditorum:
uerbum Domini super uos, Chanaan, terra Philistinorum.
    et disperdam te, ita ut non sit inhabitator.
Et erit funiculus maris requies pastorum,
   et caule pecorum:
Et erit funiculus eius, qui remanserit de domo
      Iuda:
ibi pascentur,
   in domibus Ascalonis ad uesperam requiescent:
Quia uisitabit eos Dominus Deus eorum,
   et auertet captiuitatem eorum.
Audiui opprobrium Moab, et blasphemias filiorum
      Ammon:
   que exprobrauerunt populo meo,
   et magnificati sunt super terminos eorum.
Propterea uiuo ego, dicit Dominus [Al. add. Deus]
      exercituum Deus Isrel,
   quia Moab ut Sodoma erit,
   et filii Ammon quasi Gomorrha;
Siccitas spinarum, et acerui salis,
   et desertum usque in eternum:
Reliquie populi mei diripient eos,
    et residui gentis mee possidebunt illos.
Hoc eis eueniet pro superbia sua:
   quia blasphemauerunt, et magnificati sunt super
      populum Domini exercituum.
Horribilis Dominus super eos,
   et attenuabit omnes deos terre;
Et adorabunt eum uiri de loco suo,
   omnes insule gentium.
Sed et uos, Aethiopes,
   interfecti gladio meo eritis.
Et extendet manum suam super aquilonem,
   et perdet Assur:
Et ponet speciosam in solitudinem,
   et in inuium, et quasi desertum.
Et accubabunt in medio eius greges,
   omnes bestie gentium:
Et onocrotalus et ericius in liminibus eius morabuntur:
   uox cantantis in fenestra,
    coruus in superliminari,
   quoniam attenuabo robur eius.
Hec est ciuitas gloriosa habitans in confidentia:
   que dicebat in corde suo: Ego sum,
   et extra me non est alia amplius:
Quomodo facta est in desertum cubile bestie?
Omnis qui transit per eam, sibilabit,
   et mouebit manum suam.
[Cap. III.] ue [b 9Kb] , prouocatrix, et redempta ciuitas,
      columba.
Non audiuit uocem, et non suscepit disciplinam:
In Domino non est confisa,
   ad Deum tuum non appropinquauit.
Principes eius in medio eius
   quasi leones rugientes:
Iudices eius lupi uespere,
   non relinquebant in mane.
Prophete eius uesani,
   uiri infideles:
Sacerdotes eius polluerunt sanctum,
    iniuste egerunt contra legem.
Dominus iustus in medio eius non faciet iniquitatem: mane, mane iudicium suum dabit in lucem,
      et non abscondetur:
Nesciuit autem iniquus confusionem.
Disperdidi gentes, et dissipati sunt anguli earum;
   desertas feci uias eorum, dum non est qui transeat:
   desolate sunt ciuitates eorum, non remanente
      uiro, nec ullo habitatore.
 Dixi: Attamen timebis me, suscipies disciplinam:
   et non peribit habitaculum eius, propter omnia
      in quibus uisitaui eam:
uerumtamen diluculo surgentes
   corruperunt omnes cogitationes suas.
Quapropter exspecta me, dicit Dominus, in die resurrectionis mee in futurum,
   quia iudicium meum ut congregem gentes, et
      colligam regna:
Et effundam super eos [Al. Ut . . . . . eas] indignationem meam, omnem iram furoris mei:
In igne enim zeli mei
   deuorabitur omnis terra.
Quia tunc reddam populis labium electum,
   ut inuocent omnes in nomine [Al. nomen] Domini,
   et seruiant ei humero uno.
Ultra flumina Aethiopie, inde supplices mei,
   filii dispersorum meorum, deferent munus mihi:
In die illa non confunderis super cunctis adinuentionibus tuis,
    quibus preuaricata es in me:
Quia tunc auferam de medio tui magniloquos superbie tue,
   et non adiicies exaltari amplius in monte sancto
      meo.
Et derelinquam in medio tui populum pauperem et
      egenum,
   et sperabunt in nomine Domini.
Reliquie Isrel non facient iniquitatem,
   nec loquentur mendacium,
   et non inuenietur in ore eorum lingua dolosa.
 Quoniam ipsi pascentur et accubabunt,
   et non erit qui exterreat.
Lauda, filia Sion:
    [a 1Kb] iubilate, Isrel:
   letare, et exsulta in omni corde, filia Ierusalem.
Abstulit Dominus iudicium tuum,
   auertit inimicos tuos:
Rex Isrel Dominus in medio tui,
   non timebis malum ultra.
In die illa dicetur Ierusalem: Noli timere,
   Sion, non dissoluantur manus tue.
Dominus Deus tuus in medio tui fortis, ipse saluabit;
   gaudebit super te in letitia,
   silebit [b 1Kb] in dilectione sua [Al. tua],
   exsultabit super te in laude.
Nugas, qui a lege recesserant, congregabo, quia ex
      te erant,
   ut non ultra habeas super eis opprobrium.
Ecce ego interficiam omnes, qui afflixerunt te in
      tempore illo;
    et saluabo claudicantem;
   et eam, que eiecta fuerat, congregabo:
Et ponam eos in laudem, et in nomen, in omni
      terra confusionis eorum:
In tempore illo, quo adducam uos;
   et in tempore, quo congregabo uos.
Dabo enim uos in nomen, et in laudem omnibus populis terre,
   cum conuertero captiuitatem uestram
   coram oculis uestris, dicit Dominus.


 Explicit liber Sophonias prophete.



INCIPIT LIBER AGGAEI PROPHETAE.


 [Cap. I.] In anno secundo Darii regis, in mense
      sexto, in die una mensis,
   Factum est uerbum Domini in manu Aggei prophete,
   ad Zorobabel filium Salathiel, ducem Iuda,
et ad Iesum, filium Iosedec, sacerdotem magnum,
      dicens:
Hec ait Dominus exercituum, dicens:
   Populus iste dicit:
Nondum uenit tempus domus Domini edificande.
Et factum est uerbum Domini in manu Aggei prophete, dicens:
   Numquid tempus uobis est, ut habitetis in domibus laqueatis, et domus ista deserta?
Et nunc hec dicit Dominus exercituum;
Ponite corda uestra super uias uestras.
Seminastis multum, et intulistis parum:
   comedistis, et non estis satiati:
   bibistis, et non estis inebriati:
operuistis uos, et non estis calefacti:
    et qui mercedes congregauit, misit eas in sacculum
      pertusum.
Hec dicit Dominus exercituum:
 Ponite corda uestra super uias uestras:
Ascendite in montem, portate lignum, et edificate
      domum:
   et acceptabilis mihi erit, et glorificabor, dicit Dominus.
Respexistis ad amplius, et ecce factum est minus:
   et intulistis in domum, et exsufflaui illud:
Quam ob causam? dicit Dominus exercituum;
   quia domus mea deserta est,
   et uos festinatis unusquisque in domum suam.
Propter hoc super uos prohibiti sunt celi, ne darent
      rorem,
   et terra prohibita est [Al. continuit germen], ne
      daret germen suum:
Et uocaui [a 15Kb] siccitatem super terram, et super
      montes,
   et super triticum, et super uinum, et super oleum,
   et quecumque profert humus,
   et super homines, et super iumenta,
   et super omnem laborem manuum.
 Et audiuit Zorobabel filius Salathiel, et iehsu filius
      Iosedec sacerdos magnus,
   et omnes reliquie populi,
    uocem Domini [Al. tac. Domini] Dei sui, et uerba
      Aggei prophete,
   sicut misit eum Dominus Deus eorum ad ipsos;
   et timuit populus a facie Domini:
Et dixit Aggeus nuntius Domini de nuntiis Domini,
      populo dicens:
   Ego uobiscum sum, dicit Dominus.
Et suscitauit Dominus spiritum Zorobabel filii Salathiel, ducis Iuda,
   et spiritum Iesu filii Iosedec sacerdotis magni,
   et spiritum reliquorum de omni populo:
   et ingressi sunt,
   et faciebant opus in domo Domini exercituum Dei
      sui.
[Cap. II.] In die uigesima et quarta mensis, in sexto
      mense,
   in anno secundo Darii regis.
In septimo mense, uigesima et prima mensis,
   factum est uerbum Domini in manu Aggei prophete, dicens:
 Loquere ad Zorobabel filium Salathiel ducem Iuda,
   et ad Iesum filium Iosedec sacerdotem magnum,
   et ad reliquos populi, dicens:
Quis in uobis est derelictus, qui uidit domum istam
      in gloria sua prima?
   et quid uos uidetis hanc nunc?
   numquid non ita est, quasi non sit in oculis uestris?
Et nunc confortare, Zorobabel, dicit Dominus;
   et confortare, Iesu, fili Iosedec, sacerdos magne,
   et confortare, omnis populus terre, dicit Dominus
      exercituum:
Et facite 
   uerbum quod pepigi uobiscum cum egrederemini
      de terra Aegypti:
Et spiritus meuserit in medio uestrum, nolite timere.
Quia hec dicit Dominus exercituum:
Adhuc unum modicum est,
    et ego commouebo celum, et terram, et mare, et
      aridam.
Et mouebo omnes gentes:
   Et ueniet desideratus cunctis gentibus;
   et implebo domum istam gloria, dicit Dominus
      exercituum.
Meum est argentum, et meum est aurum, dicit Dominus exercituum.
Magna erit gloria domus istius nouissime plus quam
      prime, dicit Dominus exercituum:
   et in loco ipso dabo pacem, dicit Dominus exercituum.
In uicesima et quarta noni mensis, in anno secundo
      Darii [a 1Kb] regis,
   factum est uerbum Domini ad Aggeum prophetam,
      dicens:
 Hec dicit Dominus exercituum:
Interroga sacerdotes legem, dicens:
   Si tulerit homo carnem sanctificatam in ora uestimenti sui,
   et tetigerit de summitate eius panem, aut pulmentum, aut uinum, aut oleum, aut omnem
      cibum:
   numquid sanctificabitur?
Respondentes autem sacerdotes,
   dixerunt: Non.
Et dixit Aggeus:
   Si tetigerit pollutus in anima ex omnibus his,
      numquid contaminabitur?
Et responderunt sacerdotes,
   et dixerunt: Contaminabitur.
Et respondit Aggeus, et dixit:
   Sic populus iste, et sic gens ista ante faciem
      meam, dicit Dominus,
   et sic omne opus manuum eorum:
Et omnia que obtulerint ibi,
    contaminata erunt.
Et nunc ponite corda uestra a die hac et supra,
   antequam poneretur lapis super lapidem in templo
      Domini.
Cum accederetis ad aceruum uiginti modiorum, et
      fierent decem:
   intraretis ad torcular, ut exprimeretis quinquaginta lagenas, et fiebant uiginti.
Percussi uos uento urente, et aurigine, et grandine
      omnia opera manuum uestrarum:
   et non fuit in uobis, qui reuerteretur ad me, dicit
      Dominus.
Ponite corda uestra ex die ista et in futurum,
   a die uigesima et quarta noni mensis:
A die, qua fundamenta iacta sunt templi Domini,
   ponite super cor uestrum.
Numquid iam semen in germine est:
   et adhuc uinea, et ficus, et malogranatum, et lignum oliue non floruit?
    ex die ista benedicam.
Et factum est uerbum Domini secundo ad Aggeum
   in uigesima et quarta mensis, dicens:
Loquere ad Zorobabel ducem Iuda, dicens:
Ego mouebo celum pariter et terram.
Et subuertam solium regnorum,
   et conteram fortitudinem regni gentium:
Et subuertam quadrigam, et ascensorem eius:
   et descendent equi, et ascensores eorum:
   uir in gladio fratris sui.
In die illa dicit Dominus exercituum,
   assumam te, Zorobabel, fili Salathiel, serue meus,
      dicit Dominus:
Et ponam te quasi signaculum,
   quia te elegi, dicit Dominus exercituum.


 Explicit liber Aggei prophete.



INCIPIT LIBER ZACHARIAE PROPHETAE.


 [Cap. I.] In mense octauo, in anno secundo Darii,
   factum est uerbum Domini ad Zacariam, filium
      Barachie, filii [Al. filium] Addo, prophetam, dicens:
Iratus est Dominus super patres uestros iracundia.
Et dices ad eos:
Hec dicit Dominus exercituum:
Conuertimini ad me, ait Dominus exercituum:
    et conuertar ad uos, dicit Dominus exercituum.
Ne sitis sicut patres uestri,
   ad quos clamabant prophete priores, dicentes:
Hec dicit Dominus exercituum:
Conuertimini de uiis uestris malis, et de cogitationibus uestris pessimis:
   et non audierunt, neque attenderunt ad me, dicit
      Dominus.
 Patres uestri ubi sunt?
   et prophete numquid in sempiternum uiuent?
uerumtamen uerba mea, et legitima mea, que mandaui seruis meis prophetis,
   numquid non comprehenderunt patres uestros, et
      conuersi sunt, et dixerunt:
Sicut cogitauit Dominus exercituum facere nobis secundum uias nostras,
   et secundum adinuentiones nostras, fecit nobis?
In die uicesima et quarta undecimi mensis Sabath,
      in anno secundo Darii,
factum est uerbum Domini ad Zacariam, filium Barachie, filii Addo, prophetam, dicens:
uidi per noctem, et ecce uir ascendens super equum
      rufum,
   et ipse stabat inter myrteta, que erant in profundo:
   et post eum equi rufi, uarii, et albi.
Et dixi:
Quid sunt isti, domine mi?
 Et dixit ad me Angelus qui loquebatur in me:
   Ego ostendam tibi quid sint hec.
Et respondit uir, qui stabat inter myrteta, et dixit:
   Isti sunt, quos misit Dominus, ut perambulent
      [Al. perambularent] terram.
Et responderunt angelo Domini, qui stabat inter
      myrteta, et dixerunt:
   Perambulauimus terram,
   et ecce omnis terra habitatur, et quiescit.
Et respondit angelus Domini, et dixit:
   Domine exercituum, usquequo tu non misereberis
      Ierusalem, et urbium Iuda, quibus iratus es?
   Iste septuagesimus annus est.
Et respondit Dominus angelo, qui loquebatur in me
      uerba bona,
   uerba consolatoria.
Et dixit ad me angelus, qui loquebatur in me:
   Clama, dicens:
Hec dicit Dominus exercituum:
 Zelatus sum Ierusalem et Sion zelo magno,
Et ira magna ego irascor super gentes opulentas:
Quia ego iratus sum parum,
   ipsi uero adiuuerunt in malum.
Propterea hec dicit Dominus:
   Reuertar ad Ierusalem in misericordiis:
Et domus mea edificabitur in ea, ait Dominus exercituum:
   et perpendiculum extendetur super Ierusalem.
Adhuc clama, dicens:
Hec dicit Dominus exercituum:
Adhuc affluent ciuitates mee bonis:
   et consolabitur Dominus adhuc Sion,
   et eliget adhuc Ierusalem.
Et leuaui oculos meos, et uidi:
   et ecce quatuor cornua.
Et dixi ad angelum, qui loquebatur in me:
   Quid sunt hec?
   et dixit ad me:
 Hec sunt cornua, que uentilauerunt Iudam, et Isrel, et Ierusalem.
Et ostendit mihi Dominus quatuor fabros.
   Et dixi:
Quid isti ueniunt facere?
   Qui ait, dicens:
Hec sunt cornua, que uentilauerunt Iudam per singulos uiros,
   et nemo eorum leuauit caput suum:
Et uenerunt isti deterrere ea,
   ut deiiciant cornua gentium, que leuauerunt cornu
      super terram Iuda ut dispergerent eam.
[Cap. II.] Et leuaui oculos meos, et uidi:
    et ecce uir, et in manu eius funiculus mensorum.
Et dixi:
   Quo tu uadis?
Et dixit ad me:
   Ut metiar Ierusalem,
   et uideam quanta sit latitudo eius,
   et quanta longitudo eius.
Et ecce angelus, qui loquebatur in me, egrediebatur,
   et angelus alius egrediebatur in occursum eius.
Et dixit ad eum:
   Curre, loquere ad puerum istum, dicens:
Absque muro habitabitur Ierusalem,
   pre multitudine hominum et iumentorum in medio eius.
Et ego ero ei, ait Dominus, murus ignis in circuitu:
   et in gloria ero in medio eius.
O, o, fugite de terra aquilonis, [a 1Kb] dicit Dominus:
    quoniam in quatuor uentos celi dispersi uos,
   dicit Dominus.
O Sion,
   fuge [Al. surge], que habitas apud filiam Babylonis:
Quia hec dicit Dominus exercituum:
   Post gloriam misit me ad gentes, que spoliauerunt uos:
Qui enim tetigerit uos,
   tangit pupillam oculi [b 1Kb] mei:
Quia ecce leuo manum meam super eos,
   et erunt prede his qui seruiebant sibi:
   et cognoscetis quia Dominus exercituum misit me.
Lauda, et letare, filia Sion:
   quia ecce ego uenio, et habitabo in medio tui,
      ait Dominus.
Et applicabuntur Gentes multe ad Dominum in die
      illa,
   et erunt mihi in populum:
 Et habitabo in medio tui:
   et scies quia Dominus exercituum misit me ad te.
Et possidebit Dominus Iudam partem suam in terra
      sanctificata:
   et eliget adhuc Ierusalem.
Sileat omnis caro a facie Domini:
   quia consurrexit de habitaculo sancto tuo.
[Cap. III.] Et ostendit mihi Dominus [Al. tac. Dominus] Iesum sacerdotem magnum stantem coram
      angelo Domini:
   et Satan stabat a dextris eius, ut aduersaretur ei.
Et dixit Dominus ad Satan:
   Increpet Dominus in te, Satan:
Et increpet Dominus in te, qui elegit Ierusalem:
   numquid non iste torris est erutus de igne?
Et iehsu erat indutus uestibus sordidis:
   et stabat ante faciem angeli.
Qui respondit, et ait ad eos qui stabant coram se,
      dicens:
   Auferte uestimenta sordida ab eo.
 Et dixit ad eum:
Ecce abstuli a te iniquitatem tuam,
   et indui te mutatoriis.
Et dixit:
   Ponite cidarim mundam super caput eius.
Et posuerunt cidarim mundam super caput eius,
   et induerunt eum uestibus;
   et angelus Domini stabat.
Et contestabatur angelus Domini Iesum, dicens;
Hec dicit Dominus exercituum:
   Si in uiis meis ambulaueris, et custodiam meam
      custodieris:
    tu quoque iudicabis domum meam, et custodies
      atria mea,
   et dabo tibi ambulantes de his, qui nunc hic assistunt.
   Audi, Iesu, sacerdos magne,
   tu et amici tui, qui habitant coram te,
      quia uiri portendentes sunt.
Ecce enim ego: Adducam seruum meum orientem.
Quia ecce lapis, quem dedi coram Iesu:
   super lapidem unum septem oculi sunt:
Ecce ego celabo sculpturam eius, ait Dominus exercituum:
   et auferam iniquitatem terre illius in die una.
In die illa, dicit Dominus exercituum,
   uocauit uir amicum suum subter uineam
   et subter ficum.
[Cap. Iu.] Et reuersus est angelus, qui loquebatur
      in me,
   et suscitauit me, quasi uirum qui suscitatur de
      somno suo.
 Et dixit ad me:
   Quid tu uides?
Et dixi:
   uidi, et ecce candelabrum aureum totum,
   et lampas eius super caput ipsius,
   et septem lucerne eius super illud:
    [a 18Kb] et septem infusoria lucernis, que erant super
      caput eius.
Et due oliue super illud:
   una a dextris lampadis, et una a sinistris eius.
   Et respondi, et aio ad angelum, qui loquebatur in
      me, dicens:
Quid sunt hec, domine mi?
Et respondit angelus, qui loquebatur in me, et dixit
      ad me:
   Numquid nescis quid sunt hec?
Et dixi:
   Non, domine mi.
Et respondit, et ait ad me, dicens:
    Hoc est uerbum Domini ad Zorobabel, dicens:
    [b 1Kb] Non in exercitu, neque in robore,
   sed in spiritu meo, dicit Dominus exercituum.
Quis tu, mons magne, coram Zorobabel in planum?
Et educet lapidem primarium,
   et exequabit gratiam gratie eius.
Et factum est uerbum Domini ad me,
   dicens:
Manus Zorobabel fundauerunt domum istam, et manus
      eius perficient eam:
   et scietis quia Dominus exercituum misit me ad
      uos.
Quis enim despexit dies paruos?
   et letabuntur, et uidebunt lapidem
      stanneum in manu Zorobabel.
Septem isti oculi [Al. add. sunt] Domini,
   qui discurrunt in uniuersam terram.
Et respondi, et dixi ad eum:
   Quid sunt due oliue iste, ad dexteram candelabri,
      et ad sinistram eius?
 Et respondi secundo, et dixi ad eum:
   Quid sunt due spice oliuarum, que sunt iuxta
      duo rostra aurea,
   in quibus sunt suffusoria ex auro?
Et ait ad me, dicens:
   Numquid nescis quid sunt hec?
Et dixi:
 Non, domine mi.
Et dixit:
Isti sunt duo filii olei qui assistunt Dominatori uniuerse
      terre.
[Cap. u.] Et conuersus sum, et leuaui oculos meos,
      et uidi,
   et ecce uolumen uolans.
Et dixit ad me:
Quid tu uides?
Et dixi:
Ego uideo uolumen uolans:
   longitudo eius uiginti cubitorum,
   et latitudo eius decem cubitorum.
Et dixit ad me:
Hec est maledictio, que egreditur super faciem omnis
      terre:
Quia omnis fur, sicut ibi scriptum est, iudicabitur:
   et omnis iurans, ex hoc similiter iudicabitur:
Educam illud, dicit Dominus exercituum:
   et ueniet ad domum furis,
    et ad domum iurantis in nomine meo mendaciter:
Et commorabitur in medio domum eius,
   et consumet eam, et ligna eius, et lapides eius.
Et egressus est angelus, qui loquebatur in me:
   et dixit ad me:
Leua oculos tuos,
   et uide quid est hoc, quod egreditur.
Et dixi:
Quidnam est?
Et ait;
Hec est amphora egrediens:
Et dixit:
Hec est oculus eorum in uniuersa terra.
Et ecce talentum plumbi portabatur,
   et ecce mulier una sedens in medio amphore.
Et dixit:
Hec est impietas.
Et proiecit eam in medio amphore,
   et misit massam plumbeam in os eius.
 Et leuaui oculos meos, et uidi:
   et ecce due mulieres egredientes, et spiritus in
      alis earum,
   et habebant alas quasi alas milui:
   et leuauerunt amphoram inter terram et celum.
Et dixi ad angelum, qui loquebatur in me:
Quo iste deferunt amphoram?
Et dixit ad me;
Ut edificetur ei domus in terra Sennaar,
   et stabiliatur, et ponatur ibi super basem suam.
[Cap. uI.] Et conuersus sum, et leuaui oculos meos,
      et uidi:
   et ecce quatuor quadrige egredientes de [Al. in]
      medio duorum montium:
   et montes, montes erei.
In quadriga prima equi rufi,
   et in quadriga secunda equi nigri,
   et in quadriga tertia equi albi,
   et in quadriga quarta equi uarii fortes.
 Et respondi, et dixi ad angelum, qui loquebatur
      in me:
Quid sunt hec, domine mi?
Et respondit angelus, et ait ad me:
Isti sunt quatuor uenti celi, qui egrediuntur, ut stent
      coram Dominatore omnis terre.
In qua erant equi nigri, egrediebantur in terram
      aquilonis:
    et albi egressi sunt post eos:
   et uarii egressi sunt ad terram austri.
Qui autem erant robustissimi, exierunt,
   et querebant ire et discurrere per omnem terram.
Et dixit:
Ite, perambulate terram:
   et perambulauerunt terram.
Et uocauit me, et locutus est ad me, dicens:
Ecce qui egrediuntur in terram aquilonis, requiescere
      fecerunt spiritum meum in terra aquilonis.
Et factum est uerbum Domini ad me, dicens:
Sume a transmigratione, ab Holdai, et a Tobia, et
      ab Idaia;
Et uenies tu in die illa,
   et intrabis domum Iosie, filii Sophonie, qui uenerunt
      de Babylone.
Et sumes argentum, et aurum:
   et facies coronas, et pones in capite Iesu, filii Iosedec,
      sacerdotis magni;
   et loqueris ad eum, dicens:
 Hec ait Dominus exercituum, dicens:
Ecce uir oriens nomen eius:
   et subter eum orietur, et edificabit templum Domino.
Et ipse exstruet templum Domino:
   et ipse portabit gloriam,
   et sedebit, et dominabitur super solio suo:
Et erit sacerdos super solio suo,
   et consilium pacis erit inter illos duos.
Et corone erunt [a 57Kb] Helem, et Tobie, et Idaie, et Hen,
   filio Sophonie, memoriale in templo Domini.
Et qui procul sunt, uenient, et edificabunt in templo
      Domini:
   et scietis quia Dominus exercituum misit me ad uos.
Erit autem hoc,
   si auditu audieritis uocem Domini Dei uestri.
[Cap. uII.] Et factum est in anno quarto Darii regis,
   factum est uerbum Domini ad Zacariam,
   in quarta mensis noni, qui est Casleu.
 Et miserunt ad domum Dei, Sarasar, et Rogommelech,
      et uiri qui erant cum eo,
   ad deprecandam faciem Domini:
Ut dicerent sacerdotibus domus Domini exercituum,
      et prophetis, loquentes:
Numquid flendum mihi est in quinto mense,
   uel sanctificare me debeo, sicut feci iam multis
      annis?
Et factum est uerbum Domini exercituum ad me,
      dicens:
Loquere ad omnem populum terre, et ad sacerdotes,
      dicens:
Cum ieiunaretis, et plangeretis in quinto et septimo
      per hos septuaginta annos:
   numquid ieiunium ieiunastis mihi?
Et cum comedistis, et bibistis;
    numquid non uobis comeditis, et uobismetipsis
      bibistis?
Numquid non sunt uerba, que locutus est Dominus
      in manu prophetarum priorum,
   cum adhuc Ierusalem habitaretur, et esset opulenta,
   ipsa et urbes [Al. add. illius] in circuitu eius, et
      ad austrum, et in campestribus habitaretur?
Et factum est uerbum Domini ad Zacariam, dicens:
Hec ait Dominus exercituum, dicens:
Iudicium uerum iudicate,
   et misericordiam et miserationes facite, unusquisque
      cum fratre suo.
Et uiduam et pupillum, et aduenam, et pauperem
      nolite calumniari:
   et malum uir fratri suo non cogitet in corde suo.
Et noluerunt attendere, et [b 1Kb] uerterunt scapulam recedentem,
   et aures suas aggrauauerunt, ne audirent.
Et cor suum posuerunt ut adamantem, ne audirent
       legem,
Et uerba que misit Dominus exercituum in spiritu
      suo per manum prophetarum priorum,
   et facta est indignatio magna a Domino exercituum;
Et factum est sicut locutus est, et non audierunt:
   sic clamabunt, et non exaudiam, dicit Dominus
      exercituum.
Et dispersi eos per omnia regna, que nesciunt:
   et terra desolata est ab eis, eo quod non esset
      transiens et reuertens:
   et posuerunt terram desiderabilem in desertum.
[Cap. uIII.] Et factum est uerbum Domini exercituum,
      dicens:
Hec dicit Dominus exercituum:
Zelatus sum Sion zelo magno,
   et indignatione magna zelatus sum eam.
Hec dicit Dominus exercituum:
Reuersus sum ad Sion, et habitabo in medio Ierusalem:
    et uocabitur Ierusalem ciuitas ueritatis,
   et mons Domini exercituum mons sanctificatus.
Hec dicit Dominus exercituum:
Adhuc habitabunt senes et anus in plateis Ierusalem:
   et uir, [c 2Kb] baculus in manu eius pre multitudine
      dierum.
Et platee ciuitatis complebuntur infantibus et puellis,
   ludentibus in plateis eius.
Hec dicit Dominus exercituum:
Si difficile uidebitur in oculis reliquiarum populi
      huius in diebus illis,
   numquid in oculis meis difficile erit? dicit Dominus
      exercituum.
Hec dicit Dominus exercituum:
Ecce ego saluabo populum meum de terra orientis,
    et de terra occasus solis.
Et adducam eos, et habitabunt in medio Ierusalem:
   et erunt mihi in populum,
   et ego ero eis in Deum, in ueritate et iustitia.
Hec dicit Dominus exercituum:
Confortentur manus uestre, qui auditis in diebus his
      sermones istos per os prophetarum,
   in die qua fundata est domus Domini exercituum,
      ut templum edificaretur.
Siquidem ante dies illos merces hominum non erat,
      nec merces iumentorum erat;
Neque intreunti et exeunti erat pax pre tribulatione,
   et dimisi omnes homines, unumquemque contra
      proximum suum.
Nunc autem non iuxta dies priores ego faciam reliquiis
      populi huius, dicit Dominus exercituum,
   sed semen pacis erit:
uinea dabit fructum suum,
   et terra dabit germen suum,
    et celi dabunt rorem suum,
   et possidere faciam reliquias populi huius uniuersa
      hec.
Et erit:
   sicut eratis maledictio in gentibus, domus Iuda
      et domus Isrel:
   sic saluabo uos, et eritis benedictio:
Nolite timere,
   confortentur manus uestre.
Quia hec dicit Dominus exercituum:
Sicut cogitaui, ut affligerem uos, cum ad iracundiam
      prouocassent me patres uestri, dicit Dominus,
   et non sum misertus.
Sic conuersus cogitaui in diebus istis, ut benefaciam
   et Ierusalem, et domui Iuda:
   nolite timere.
Hec sunt ergo uerba, que facietis.
Loquimini ueritatem unusquisque cum proximo suo:
   ueritatem et iudicium pacis iudicate in portis uestris.
 Et unusquisque malum contra amicum suum ne cogitetis
      in cordibus uestris:
   et iuramentum mendax ne diligatis:
   omnia enim hec sunt que odi, dicit Dominus.
Et factum est uerbum Domini exercituum ad me,
      dicens:
Hec dicit Dominus exercituum:
Ieiunium quarti,
   et ieiunium quinti,
   et ieiunium septimi,
   et ieiunium decimi,
   et erit domui Iuda in gaudium et letitiam,
   et in solemnitates preclaras:
ueritatem tantum et pacem diligite.
Hec dicit Dominus exercituum:
Usquequo ueniant populi,
   et habitent in ciuitatibus multis,
   et uadant habitatores, unus ad alterum dicentes:
Eamus, et deprecemur faciem Domini,
    et queramus Dominum exercituum;
   uadam etiam ego.
Et ueniunt populi multi, et gentes robuste,
   ad querendum Dominum exercituum in Ierusalem,
      et deprecandam faciem Domini.
Hec dicit Dominus exercituum:
In diebus illis, in quibus apprehendent decem homines
      ex omnibus linguis gentium,
   et apprehendent fimbriam uiri Iudei, dicentes:
Ibimus uobiscum:
   audiuimus enim quoniam Deus uobiscum est.
[Cap. IX.] Onus uerbi Domini in terra Adrach,
   et Damasci requiei eius:
   quia Domini est oculus hominis, et omnium tribuum
      Isrel.
 Emath quoque in terminis eius, et Tyrus, et Sidon:
   assumpserunt quippe sibi sapientiam ualde.
Et edificauit Tyrus munitionem suam,
   et coaceruauit argentum quasi humum, et aurum
      ut lutum platearum.
Ecce Dominus possidebit ea,
   et percutiet in mari fortitudinem eius,
   et hec igni deuorabitur.
uidebit Ascalon et timebit,
   et Gaza, et dolebit nimis,
   et Accaron, quoniam confusa est spes eius:
Et peribit rex de Gaza,
   et Ascalon non habitabitur.
Et sedebit separator in Azoto,
   et disperdam superbiam Philistinorum.
Et auferam sanguinem eius de ore eius,
   et abominationes eius de medio dentium eius:
Et relinquetur etiam ipse Deo nostro,
   et erit quasi dux in Iuda,
   et Accaron quasi Iebuseus.
 Et circumdabo domum meam ex his, qui militant
      mihi euntes et reuertentes,
   et non transibit ultra super eos exactor: quia nunc
      uidi in oculis meis.
Exsulta satis, filia Sion,
   iubila, filia Ierusalem:
Ecce rex tuus ueniet tibi iustus, et saluator:
   ipse pauper, et ascendens super asinum, et super
      pullum filium asine.
Et disperdam quadrigam ex Ephraim, et equum de
      Ierusalem,
   et dissipabitur arcus belli:
Et loquetur pacem gentibus,
   et potestas eius a mari usque ad mare,
   et a fluminibus usque ad fines terre.
Tu quoque in sanguine testamenti tui,
   emisisti [a 1Kb] uinctos tuos de lacu [Al. in lacum], in
      quo non est [Al. erat] aqua.
   Conuertimini ad munitionem uincti spei,
   hodie quoque annuntians duplicia reddam tibi.
 Quoniam extendi mihi Iudam quasi arcum,
   impleui Ephraim:
Et suscitabo filios tuos, Sion, super filios tuos,
      Grecia:
   et ponam te quasi gladium fortium.
Et Dominus Deus super eos uidebitur,
   et exibit ut fulgur iaculum eius:
Et Dominus Deus in tuba canet,
   et uadet in turbine austri.
Dominus exercituum proteget eos:
   et deuorabunt, et subiicient lapidibus funde:
Et bibentes inebriabuntur quasi a uino,
   et replebuntur ut phiale,
   et quasi cornua altaris.
Et saluabit eos Dominus Deus eorum in die illa, ut
      gregem populi sui:
   quia lapides sancti eleuabuntur super terram eius.
Quid enim bonum eius est, et quid pulchrum eius,
   nisi frumentum electorum, et uinum germinans
       uirgines?
[Cap. X.] Petite a Domino pluuiam in tempore serotino,
   et Dominus faciet niues,
   et pluuiam imbris dabit eis,
   singulis herbam in agro.
Quia simulacra locuta sunt inutile,
   et diuini uiderunt mendacium,
   et somniatores frustra locuti sunt:
uane consolabantur:
   idcirco abducti sunt quasi grex:
   affligentur, quia non est eis pastor.
Super pastores iratus est furor meus,
   et super hircos uisitabo:
Quia uisitauit Dominus exercituum gregem suum,
       domum Iuda,
   et posuit eos quasi equum glorie sue in bello.
Ex ipso angulus,
   ex ipso paxillus,
   ex ipso arcus prelii,
   ex ipso egredietur omnis exactor simul.
Et erunt quasi fortes conculcantes lutum uiarum in
      prelio:
   et bellabunt, quia Dominus cum eis:
   et confundentur ascensores equorum.
Et confortabo domum Iuda,
   et domum Ioseph saluabo,
   et conuertam eos, quia miserebor eorum:
Et erunt sicut fuerunt quando non proieceram eos:
   ego enim Dominus Deus eorum, et exaudiam eos.
Et erunt quasi fortes Ephraim,
   et letabitur cor eorum quasi a uino:
Et filii eorum uidebunt, et letabuntur,
   et exsultabit cor eorum in Domino.
Sibilabo eis, et congregabo illos, quia redemi eos:
    et multiplicabo eos sicut ante fuerant multiplicati.
Et seminabo eos in populis,
   et de longe recordabuntur mei:
   et uiuent cum filiis suis, et reuertentur.
Et reducam eos de terra Aegypti,
   et de Assyriis congregabo eos;
Et ad terram Galaad et Libani adducam eos,
   et non inuenietur eis locus:
Et transibit in maris freto,
   et percutiet in mari fluctus;
Et confundentur omnia profunda fluminis,
   et humiliabitur superbia Assur,
   et sceptrum Aegypti recedet.
Confortabo eos in Domino,
   et in nomine eius ambulabunt, dicit Dominus.
[Cap. XI.] Aperi, Libane, portas tuas,
   et comedat ignis cedros tuas.
Ulula, abies, quia cecidit cedrus,
   quoniam magnifici uastati sunt:
 Ululate, quercus Basan,
   quoniam succisus est saltus munitus.
uox ululatus pastorum,
   quia uastata est magnificentia eorum:
uox rugitus leonum,
   quoniam uastata est superbia Iordanis.
Hec dicit Dominus Deus meus:
Pasce pecora occisionis,
   que qui possederant, occidebant, et non dolebant,
   et uendebant ea, dicentes:
Benedictus Dominus,
   diuites facti sumus:
Et pastores eorum non parcebant eis.
Et ego non parcam ultra super habitantes terram,
      dicit Dominus:
Ecce ego tradam homines,
   unumquemque in manu proximi sui, et in manu
      regis sui:
Et concident terram,
   et non eruam de manu eorum.
 Et pascam pecus occisionis propter hoc,
   o pauperes gregis!
Et assumpsi mihi duas uirgas,
   unam uocaui Decorem,
   et alteram uocaui [a 1Kb] Funiculum:
   et paui gregem.
Et succidi tres pastores in mense uno
   et contracta est anima mea in eis:
   siquidem anima eorum uariauit in me.
Et dixi: Non pascam uos:
   quod moritur, moriatur:
   et quod succiditur, succidatur:
   et reliqui deuorent unusquisque carnem proximi sui.
 Et tuli uirgam meam, que uocabatur Decus:
   et abscidi eam, ut irritum facerem fedus meum,
      quod percussi cum omnibus populis.
Et in irritum deductum est in die illa:
   et cognouerunt sic pauperes gregis, qui custodiunt
      mihi,
   quia uerbum Domini est.
Et dixi ad eos:
   Si bonum est in oculis uestris, afferte mercedem
      meam,
   et si non, quiescite.
Et appenderunt mercedem meam triginta argenteos.
Et dixit Dominus ad me:
Proiice illud [Al. illos] ad statuarium,
   decorum pretium, quod appretiatus sum ab eis.
Et tuli triginta argenteos,
   et proieci illos in domum Domini ad statuarium.
Et precidi uirgam meam secundam, que appellabatur
      Funiculus,
   ut dissoluerem germanitatem inter Iudam et inter
       Isrel.
Et dixit Dominus ad me:
Adhuc sume tibi uasa pastoris stulti.
Quia ecce ego suscitabo pastorem in terra,
   qui derelicta non uisitabit,
   dispersum non queret,
   et contritum non sanabit,
   et id quod stat non enutriet,
   et carnes pinguium comedet,
   et ungulas eorum dissoluet.
O pastor, et idolum, derelinquens gregem:
   gladius super brachium eius,
   et super oculum dextrum eius:
Brachium eius ariditate siccabitur,
   et oculus dexter eius tenebrescens obscurabitur.
[Cap. XII.] Onus uerbi Domini super Isrel.
Dixit Dominus extendens celum, et fundans
      terram,
   et fingens spiritum hominis in eo.
Ecce ego ponam Ierusalem superliminare crapule
       omnibus populi in circuitu:
   sed et Iuda erit in obsidione contra Ierusalem.
Et erit:
   In die illa ponam Ierusalem lapidem oneris cunctis
      populis:
   omnes, qui leuabunt [Al. leuauerunt] eam, concisione
      lacerabuntur:
   et colligentur aduersus eam omnia regna [Al. omnes
      gentes] terre.
In die illa, dicit Dominus, percutiam omnem equum
      in stuporem,
   et ascensorem eius in amentiam:
Et super Domum Iuda aperiam oculos meos,
   et omnem equum populorum percutiam cecitate.
Et dicent duces Iuda in corde suo:
Confortentur mihi habitatores Ierusalem in Domino
      exercituum Deo eorum.
In die illa ponam duces Iuda sicut caminum ignis in
      lignis,
    et sicut [b 1Kb] faciem ignis in feno:
Et deuorabunt ad dexteram et ad sinistram omnes
      populos in circuitu:
   et habitabitur Ierusalem rursus in loco suo in
      Ierusalem.
Et saluabit Dominus tabernacula Iuda sicut in
      principio:
   ut non magnifice glorietur domus Dauid,
   et gloria habitantium Ierusalem contra Iudam.
In die illa proteget Dominus habitatores Ierusalem,
   et erit qui offenderit ex eis in die illa, quasi
      Dauid:
Et domus Dauid quasi Dei,
    sicut angelus Domini [a 1Kb] in conspectu eorum.
Et erit in die illa:
   queram conterere omnes gentes, que ueniunt
      contra Ierusalem.
Et effundam super domum Dauid et super habitatores
      Ierusalem,
   spiritum gratie et precum:
Et aspicient ad me, quem confixerunt
      et plangent eum planctu quasi super unigenitum,
   et dolebunt super eum, ut doleri solet
      in morte primogeniti.
In die illa magnus erit planctus in Ierusalem,
   sicut planctus Adedremmon in campo Mageddon.
Et planget terra:
   familie et familie seorsum;
Familie domus Dauid seorsum,
   et mulieres eorum seorsum:
Familie domus Nathan seorsum,
   et mulieres eorum seorsum:
Familie domus Leui seorsum,
    et mulieres eorum seorsum:
Familie Semei seorsum,
   et mulieres eorum seorsum,
Omnes familie relique,
   familie et familie seorsum,
   et mulieres eorum seorsum.
[Cap. XIII.] In die illa erit fons patens domui Dauid,
      et habitantibus Ierusalem,
   in ablutionem peccatoris et menstruate.
Et erit in die illa, dicit Dominus exercituum,
Disperdam nomina idolorum de terra,
   et non memorabuntur ultra:
Et [b 6Kb] pseudoprophetas,
   et spiritum immundum auferam de terra.
Et erit, cum prophetauit quispiam ultra,
   dicent ei pater eius et mater eius, qui genuerunt
      eum:
Non uiues: quia mendacium locutus es in nomine
      Domini,
    et configent eum pater eius et mater eius, genitores
      eius [Al. qui genuerunt eum], cum prophetauerit.
Et erit:
In die illa confundentur prophete, unusquisque ex
      uisione sua cum prophetauerit:
   nec operientur pallio saccino, ut mentiantur:
Sed dicet: Non sum propheta,
   homo agricola ego sum:
   quoniam Adam exemplum meum ab adolescentia
      mea.
Et dicetur ei:
   Quid sunt plage iste in medio manuum tuarum?
Et dicet:
His plagatus sum in domo eorum, qui diligebant me.
Framea suscitare super pastorem meum,
   et super uirum coherentem mihi, dicit Dominus
      exercituum:
Percute pastorem, et dispergentur oues; et conuertam
      manum meam ad paruulos.
 Et erunt in omni terra, dicit Dominus:
   partes due in ea dispergentur, et deficient;
   et tertia pars relinquetur in ea.
Et ducam tertiam partem per ignem,
   et uram eos sicut uritur argentum,
   et probabo eos sicut probatur aurum.
Ipse uocabit nomen meum,
   et ego exaudiam eum.
Dicam: Populus meus es:
   et ipse dicet, Dominus Deus meus.
[Cap. XIu.] Ecce uenient [Al. ueniunt] dies Domini,
    et diuidentur spolia tua in medio tui.
Et congregabo omnes gentes ad Ierusalem in prelium.
   et capietur ciuitas,
   et uastabuntur domus,
   et mulieres uiolabuntur:
Et egredietur media pars ciuitatis in captiuitatem,
   et reliquum populi non auferetur ex urbe.
Et egredietur Dominus, et preliabitur contra gentes
      illas,
   sicut preliatus est in die certaminis.
Et stabunt pedes eius in die illa super montem Oliuarum,
   qui est contra Ierusalem ad orientem:
Et scindetur mons Oliuarum ex media parte sui ad
      orientem et occidentem,
   prerupto grandi ualde:
Et separabitur [c 1Kb] mons ad aquilonem,
   et medium eius ad meridiem.
Et fugietis ad uallem montium eorum,
   quoniam coniungetur uallis montium usque ad
       proximum:
Et fugietis sicut fugistis a facie terremotus in diebus
      Ozie regis Iuda:
   et ueniet Dominus Deus meus, omnesque sancti
      cum eo.
Et erit in die illa:
   Non erit lux, sed frigus et gelu.
Et erit dies una, que nota est Domino,
   non dies neque nox:
   et in tempore uesperi erit lux.
Et erit in die illa:
   Exibunt aque uiue de Ierusalem:
Medium earum ad mare orientale,
   et medium earum ad mare nouissimum,
   in estate et in hieme erunt.
Et erit Dominus rex super omnem terram:
   in die illa erit Dominus unus, et erit nomen eius
      unum.
Et reuertetur omnis terra usque ad desertum,
    de colle Remmon ad austrum Ierusalem:
Et exaltabitur, et habitabit in loco suo,
   a porta Beniamin usque ad locum porte prioris,
   et usque ad portam angulorum:
   et a turre Ananeel usque ad torcularia regis.
Et habitabunt in ea,
   et anathema non erit amplius:
   sed sedebit Ierusalem secura.
Et hec erit plaga, qua percutiet Dominus omnes gentes
      que pugnauerunt aduersus Ierusalem:
   tabescet caro uniuscuiusque stantis super pedes
      suos,
   et oculi eius contabescent in foraminibus suis,
   et lingua eorum contabescet in ore eorum.
In die illa erit tumultus Domini magnus in eis;
   et apprehendet uir manum proximi sui,
   et conseretur manus eius super manum proximi sui.
Sed et Iudas pugnabit aduersus Ierusalem:
   et congregabuntur diuitie omnium gentium in circuitu,
    aurum, et argentum et uestes multe satis.
Et sic erit ruina equi et muli,
   cameli et asini,
   et omnium iumentorum, que fuerint in castris
      illis,
   sicut ruina hec.
Et omnes qui reliqui fuerint de uniuersis gentibus,
      que uenerint contra Ierusalem,
   ascendent ab anno in annum, ut adorent regem
      Dominum exercituum,
   et celebrent festiuitatem tabernaculorum.
 Et erit:
   qui non ascenderit de familiis terre ad Ierusalem,
      ut adoret regem Dominum exercituum,
   non erit super eos imber.
Quod et si familia Aegypti non ascenderit, et non
      uenerit:
   nec super eos erit,
   sed erit ruina, quia percutiet Dominus omnes
      gentes,
   que non ascenderint ad celebrandam festiuitatem
      tabernaculorum.
Hoc erit peccatum Aegypti,
   et hoc peccatum omnium gentium,
    que non ascenderint ad celebrandam festiuitatem
      tabernaculorum.
In die illa erit quod super frenum equi est, sanctum
      Domino:
   et erunt lebetes in domo Domini quasi phiale coram
      altari.
Et erit omnis lebes in Ierusalem et in Iuda sanctificatus
      Domino exercituum:
   et uenient omnes immolantes, et sument ex eis,
      et coquent in eis:
   et non erit mercator ultra in domo Domini exercituum
      in die illo.


 Explicit liber Zacarie prophete.



INCIPIT LIBER MALACHIAE PROPHETAE.


 [Cap. I.] Onus uerbi Domini ad Isrel in manu Malachi.
Dilexi uos, dicit Dominus.
   et dixistis: in quo dilexisti nos?
Nonne frater erat Esau Iacob, dicit Dominus,
   et dilexi Iacob, Esau autem odio habui?
Et posui montes eius in solitudinem,
   et hereditatem eius in dracones deserti.
Quod si dixerit Idumea: Destructi sumus,
   sed reuertentes edificabimus, que destructa sunt:
Hec dicit Dominus exercituum:
Isti edificabunt, et ego destruam:
   et uocabuntur termini impietatis,
   et populus cui iratus est Dominus usque in eternum.
Et oculi uestri uidebunt:
   et uos dicetis:
Magnificetur Dominus super terminum Isrel.
Filius honorat patrem,
   et seruus dominum suum:
 Si ergo Pater ego sum, ubi est honor meus?
   et si Dominus ego sum, ubi est timor meus?
   dicit Dominus exercituum:
Ad uos, o sacerdotes, qui despicitis nomen meum,
   et dixistis: in quo despeximus nomen tuum?
Offertis super altare meum panem pollutum,
   et dicitis: In quo polluimus te?
In eo quod dicitis:
   Mensa Domini despecta est.
Si offeratis cecum ad immolandum, nonne malum
      est?
   et offeratis claudum, et languidum, nonne malum
      est?
Offer illud duci tuo, si placuerit ei,
   aut si susceperit faciem tuam, dicit Dominus exercituum.
Et nunc deprecamini uultum Dei, ut misereatur
      uestri
   ,
    si quomodo suscipiat facies uestras, dicit Dominus
      exercituum.
Quis est in uobis, qui claudat ostia,
   et incendat altare meum gratuito?
Non est mihi uoluntas in uobis, dicit Dominus exercituum:
   et munus non suscipiam de manu uestra.
Ab ortu enim solis usque ad occasum, magnum est
      nomen meum in gentibus:
   et in omni loco sacrificatur et offertur nomini
       meo oblatio munda,
   quia magnum est nomen meum in gentibus, dicit
      Dominus exercituum.
Et uos polluisti illud in eo quod dicitis:
   Mensa Domini contaminata est:
   et quod superponitur, contemptibile est, cum igne
      qui illud deuorat.
Et dixistis: Ecce de labore,
   et exsufflastis illud, dicit Dominus exercituum;
Et intulistis de rapinis claudum, et languidum,
   et intulistis munus:
Numquid suscipiam illud de manu uestra? dicit Dominus.
    [a 1Kb] Maledictus dolosus,
   qui habet in grege suo masculum, et uotum faciens
      immolat debile Domino:
Quia rex magnus ego, dicit Dominus exercituum,
   et nomen meum horribile in gentibus.
[Cap. II.] Et nunc ad uos mandatum hoc, o sacerdotes,
 Si nolueritis audire, et si nolueritis ponere super
      cor,
   ut detis gloriam nomini meo, ait Dominus exercituum:
   Mittam in uos egestatem,
   et maledicam benedictionibus uestris,
   et maledicam illis:
   quoniam non posuistis super cor.
Ecce ego proiiciam uobis brachium,
   et dispergam super uultum uestrum
   stercus solemnitatum uestrarum,
   et assumet uos secum.
Et scietis quia misi ad uos mandatum istud,
   ut esset pactum meum cum Leui, dicit Dominus
      exercituum.
Pactum meum fuit cum eo uite et pacis:
   et dedi ei timorem, et timuit me,
   et a facie nominis mei pauebat.
Lex ueritatis fuit in ore eius,
    et iniquitas non est inuenta in labiis eius:
In pace et in equitate ambulauit mecum,
   et multos auertit ab iniquitate.
Labia enim sacerdotis custodient scientiam,
   et legem requirent ex ore eius:
   quia angelus Domini exercituum est.
uos autem recessistis de uia,
   et scandalizastis plurimos in lege:
Irritum fecistis pactum Leui,
   dicit Dominus exercituum.
 Propter quod et ego dedi uos contemptibiles, et humiles
      omnibus populis,
   sicut non seruastis uias meas,
   et accepistis faciem in lege.
Numquid non pater unus omnium nostrum?
   Numquid non Deus unus creauit nos?
Quare ergo despicit unusquisque nostrum fratrem
      suum,
   uiolans pactum patrum nostrorum?
Transgressus est Iuda,
   et abominatio facta est in Isrel et in Ierusalem:
Quia contaminauit Iudas sanctificationem Domini,
      quam dilexit:
   et habuit filiam dei alieni.
Disperdet Dominus uirum qui fecerit hoc, magistrum
      et discipulum de tabernaculis Iacob,
   et offerentem munus Domino exercituum.
Et hoc rursum fecistis,
   operiebatis lacrymis altare Domini, fletu, et [a 1Kb] mugitu,
    ita ut ultra non respiciam ad sacrificium,
   nec accipiam placabile quid de manu uestra.
Et dixistis: Quam ob causam?
   quia Dominus testificatus est inter te,
   et uxorem pubertatis tue, quam tu despexisti:
   et hec particeps tua, et uxor federis tui.
Nonne unus fecit,
   et residuum spiritus eius est?
Et quid unus querit, nisi semen Dei?
Custodite ergo spiritum uestrum,
   et uxorem adolescentie tue noli despicere.
Cum odio habueris, dimitte,
   dicit Dominus Deus Isrel;
Operiet autem iniquitas uestimentum eius,
   dicit Dominus exercituum:
Custodite spiritum uestrum,
   et nolite despicere.
Laborare fecistis Dominum in sermonibus uestris,
   et dixistis: In quo eum fecimus laborare?
 In eo cum diceretis [Al. quod dicitis]:
   Omnis qui facit malum, bonus est in conspectu
      Domini, et tales ei placent:
   aut certe ubi est Deus iudicii?
[Cap. III.] Ecce ego mitto angelum meum,
   et preparabit uiam ante faciem meam.
Et statim ueniet ad templum suum Dominator,
      quem uos queritis:
   et angelus testamenti, quem uos uultis.
Ecce uenit, dicit Dominus exercituum:
   et quis poterit cogitare diem aduentus eius,
   et quis stabit ad uidendum eum?
Ipse enim quasi ignis conflans,
   et quasi herba fullonum:
Et sedebit conflans, et emundans [Al. add. quasi]
      argentum,
   et purgabit filios Leui,
   et colabit eos quasi aurum et quasi argentum,
   et erit Domino offerentes sacrificia in iustitia.
 Et placebit Domino sacrificium Iuda et Ierusalem,
   sicut dies seculi, et sicut anni antiqui:
Et accedam ad uos in iudicio,
   et ero testis uelox maleficis, et adulteris, et periuris,
   et qui calumniantur mercedem mercenarii,
   uiduas, et pupillos,
   et opprimunt peregrinum,
   nec timuerunt me, dicit Dominus exercituum.
Ego enim Dominus, et non mutor:
   et uos filii Iacob non estis consumpti.
A diebus enim patrum uestrorum recessistis a legitimis
      meis,
   et non custodistis:
 Reuertimini ad me,
   et reuertar ad uos, dicit Dominus exercituum.
Et dixistis: In quo reuertemur?
Si affiget homo Deum,
   quia uos configitis me?
Et dixistis: In quo confiximus te?
   In decimis, et in primitiuis.
Et in penuria uos maledicti estis,
   et uos me confixistis, gens tota.
Inferte omnem decimam in horreum, et sit cibus
      in domo mea,
   et probate me super hoc, dicit Dominus:
Si non aperuero uobis cataractas celi,
   et effudero uobis benedictionem usque ad abundantiam,
Et increpabo pro uobis deuorantem, et non corrumpet
      fructum terre uestre:
   nec erit sterilis uinea in agro, dicit Dominus
      exercituum.
Et beatos uos dicent omnes gentes:
    eritis enim uos terra desiderabilis, dicit Dominus
      exercituum.
Inualuerunt super me uerba uestra, dicit Dominus.
Et dixistis:
Quid locuti sumus contra te?
Dixistis:
uanus est, qui seruit Deo:
Et quod emolumentum quia custodiuimus precepta
      eius,
   et quia ambulauimus tristes coram Domino exercituum?
Ergo nunc beatos dicimus arrogantes:
   siquidem edificati sunt facientes impietatem;
   et tentauerunt Deum, et salui facti sunt.
Tunc locuti sunt timentes Dominum [Al. Deum]
   unusquisque cum proximo suo:
Et attendit Dominus, et audiuit:
   et scriptus est liber monumenti coram eo timentibus
      Dominum,
    et cogitantibus nomen eius.
Et erunt mihi, ait Dominus exercituum, in die qua
      ego facio, in peculium:
   parcam eis, sicut parcit uir filio suo seruienti sibi.
Et conuertemini, et uidebitis quid sit inter iustum
      et impium,
   et inter seruientem Deo, et non seruientem ei.
[Cap. Iu.] Ecce enim dies ueniet succensa quasi caminus:
   et erunt omnes superbi, et omnes facientes impietatem,
      stipula:
Et inflammabit eos dies ueniens, dicit Dominus
      exercituum,
   que non relinquet eis radicem et germen.
Et orietur uobis timentibus nomen meum Sol iustitie,
   et sanitas in pennis eius:
   et egrediemini, et salietis sicut uituli de armento.
 Et calcabitis impios, cum fuerint cinis sub planta
      pedum uestrorum,
   in die qua ego facio, dicit Dominus exercituum.
Mementote legis Mosi, serui mei,
   quam mandaui ei in Horeb ad omnem Isrel, precepta
      et iudicia.
Ecce ego mittam uobis Eliam prophetam,
   antequam ueniat dies Domini magnus, et horribilis.
Et conuertet cor patrum ad filios,
   et cor filiorum ad patres eorum:
Ne forte ueniam,
   et percutiam terram anathemate.


 Explicit liber Malachie prophete.



ORDO TERTIUS, HAGIOGRAPHORUM.





[LIBER IOB.]



PRAEFATIO S. HIERONYMI IN LIBRUM IOB. [a 1Kb]

 Cogor per singulos [b 1Kb] Scripture diuine libros aduersariorum respondere maledictis: qui interpretationem meam, reprehensionem Septuaginta Interpretum criminantur: quasi non et apud Grecos Aquila, Symmachus, et [c 1Kb] Theodotio, uel uerbum e uerbo, uel sensum e sensu, uel ex utroque commixtum, et medie temperatum genus translationis expresserint: et omnia ueteris Instrumenti uolumina Origenes obelis asteriscisque distinxerit, quos uel additos, uel de Theodotione sumptos, translationi antique inseruit, probans defuisse quod additum est. Discant igitur obtrectatores mei recipere in toto,  quod in partibus susceperunt, aut interpretationem meam cum asteriscis suis radere. Neque enim fieri potest, ut quos plura intermisisse [d 1Kb] perspexerint, non eosdem etiam in quibusdam errasse fateantur, precipue in Iob: cui si ea que sub asteriscis addita sunt, subtraxeris, pars maxima [e 3Kb] uoluminis detruncabitur: et hoc dumtaxat apud Grecos. Ceterum apud Latinos, ante eam translationem, quam sub asteriscis et obelis nuper edidimus, [f 23Kb] septingenti ferme aut octingenti uersus desunt; ut decurtatus et laceratus corrosusque liber, feditatem sui publice legentibus prebeat. Hec autem translatio nullum de  ueteribus [a 1Kb] sequitur interpretem; sed ex ipso Hebraico, Arabicoque sermone, et interdum Syro, nunc uerba, nunc sensus, nunc simul utrumque resonabit. Obliquus enim etiam apud Hebreos totus liber fertur et lubricus: et quod [b 1Kb] Grece rhetores uocant, , dumque aliud loquitur, aliud agit: ut si uelis anguillam aut [c 14Kb] murenulam strictis tenere manibus, quanto fortius presseris, tanto citius elabitur. Memini me ob intelligentiam huius uoluminis, [d 1Kb] Lyddeum quemdam preceptorem, qui apud Hebreos primus haberi putabatur, non paruis redemisse nummis: cuius doctrina an aliquid profecerim, nescio: hoc unum scio, non potuisse me interpretari, nisi quod ante intellexeram. A principio itaque uoluminis, usque ad uerba Iob, apud Hebreos [e 1Kb]  prosa oratio est. Porro a uerbis Iob, in quibus ait,

Pereat dies, in qua natus sum,
   et nox, in qua dictum est, conceptus est homo,
usque ad eum locum, ubi ante finem uoluminis scriptum est:

Idcirco ipse me reprehendo,
   et ago penitentiam in fauilla et cinere:
hexametri [f 1Kb] uersus sunt, dactylo spondeoque currentes: et propter lingue idioma, crebro recipientes et alios pedes, non earumdem syllabarum, sed eorumdem temporum. Interdum quoque rhythmus ipse dulcis et tinnulus fertur numeris lege [g 1Kb] metri  solutis: quod metrici magis, quam simplex lector intelligunt. A supradicto autem uersu usque ad fidem libri, paruum comma quod remanet, prosa oratione contexitur. Quod si cui uidetur incredulum, metra scilicet esse apud Hebreos, et in morem nostri Flacci, Grecique Pindari, et Alcei, et [h 1Kb] Sappho, uel Psalterium, uel Lamentationes Ieremie, uel omnia ferme Scripturarum cantica comprehendi, legat [i 1Kb] Philonem, Iosephum, Origenem, Cesariensem Eusebium, et eorum testimonio me uerum dicere comprobabit. Audiant quapropter canes mei, idcirco me in hoc uolumine laborasse, non ut interpretationem antiquam reprehenderem, sed ut ea, que in illa aut obscura sunt, aut [i 1Kb] omissa, aut certe scriptorum uitio deprauata, manifestiora nostra interpretatione  fierent: qui et Hebreum [Al. ut qui Hebreorum] sermonem ex parte didicimus, et in Latino pene ab ipsis incunabulis inter grammaticos et rhetores et philosophos detriti sumus. Quod si apud Grecos, post Septuaginta editionem, iam Christi Euangelio coruscante, Iudeus Aquila, Symmachus, et Theodotio, iudaizantes heretici, sunt recepti, qui multa mysteria Saluatoris subdola interpretatione celarunt, et tamen in , habentur apud Ecclesias, et explanantur ab ecclesiasticis uiris: quanto magis ego Christianus, de parentibus Christianis [k 1Kb] natus, et uexillum crucis in mea fronte portans, cuius studium fuit omissa repetere, deprauata [l 1Kb] corrigere, et  sacramenta Ecclesie puro ac fideli aperire sermone, uel a fastidiosis, [a 1Kb] uel a malignis lectoribus non debeo reprobari? Habeant qui uolunt ueteres libros, uel in membranis purpureis [b 1Kb] auro argentoque descriptos, uel [c 2Kb] uncialibus, ut uulgo aiunt, litteris, onera magis exarata, quam codices: dummodo mihi,  meisque permittant pauperes habere schedulas, et non tam pulchros codices, quam emendatos. Utraque editio, et Septuaginta [d 1Kb] iuxta Grecos, et mea iuxta Hebreos, in Latinum meo labore translata est. Eligat unusquisque quod uult: et studiosum [e 1Kb] me magis, quam maleuolum probet.



INCIPIT LIBER IOB [a 67Kb] .


 [Cap. I.] uir erat in terra Hus, nomine Iob, et erat uir ille simplex, et rectus, ac timens Deum, et recedens a malo: natique sunt ei septem filii, et tres filie. Et fuit possessio eius, septem millia ouium, et tria millia camelorum, quingenta quoque iuga boum, et quingente asine, ac familia multa nimis: eratque uir ille magnus inter omnes orientales. Et ibant filii eius, et faciebant conuiuium per domos, unusquisque in die suo. Et mittentes uocabant tres sorores suas, ut comederent et biberent cum eis. Cumque in orbem transissent dies conuiuii, mittebat ad eos Iob, et sanctificabat illos, consurgensque diluculo offerebat holocausta per singulos [Al. pro singulis]. Dicebat enim: Ne forte peccauerint filii mei, et benedixerint Deo in cordibus suis.  Sic faciebat Iob cunctis diebus. Quadam autem die, cum uenissent filii Dei, ut assisterent coram Domino, adfuit inter eos etiam Satan. Cui dixit Dominus: Unde uenis? Qui respondens, ait: Circuiui terram, et perambulaui eam. Dixitque Dominus ad eum: Numquid considerasti seruum meum Iob, quod non sit ei similis in terra, homo simplex, et rectus, et timens Deum, ac recedens a malo? Cui respondens Satan, ait: Numquid frustra timet Iob Deum? nonne tu uallasti eum, ac domum eius, uniuersamque substantiam per circuitum, operibus manuum eius benedixisti, et possessio illius creuit in terra?  Sed extende paululum manum tuam, et tange cuncta que possidet, nisi in facie tua [Al. faciem tuam] benedixerit tibi. Dixit ergo Dominus ad Satan: Ecce, uniuersa que habet, in manu tua sunt: tantum in eum ne extendas manum tuam. Egressusque est Satan a facie Domini. Cum autem quadam die filii et filie eius comederent et biberent uinum in domo fratris sui primogeniti, nuntius uenit ad Iob, qui diceret: Boues arabant, et asine pascebantur iuxta eos, et irruerunt Sabei, tuleruntque omnia, et pueros percusserunt gladio, et euasi ego solus, ut nuntiarem tibi. Cumque adhuc ille loqueretur, uenit alter, et dixit: Ignis Dei cecidit e celo, et tactas oues puerosque consumpsit, et effugi ego solus, ut nuntiarem tibi. Sed et illo adhuc loquente, uenit  alius, et dixit: Chaldei fecerunt tres turmas, et inuaserunt camelos, et tulerunt eos, necnon et pueros percusserunt gladio, et ego fugi solus ut nuntiarem tibi. Adhuc loquebatur ille, et ecce alius intrauit, et dixit: Filiis tuis et filiabus uescentibus et bibentibus uinum in domo fratris sui primogeniti, repente uentus uehemens irruit a regione deserti, et concussit quatuor angulos domus, que corruens oppressit liberos tuos, et mortui sunt, et effugi ego solus, ut nuntiarem tibi. Tunc surrexit Iob, et scidit [b 1Kb] tunicam suam, et tonso capite corruens in terram, adorauit, et dixit: Nudus egressus sum de utero matris  mee, nudus et [Al. et nudus] reuertar illuc: Dominus dedit, Dominus abstulit: [a 2Kb] sit nomen Domini benedictum. In omnibus his non peccauit Iob [b 1Kb] neque stultum quid contra Deum locutus est.

[Cap. II.] Factum est autem, cum quadam die uenissent filii Dei, et starent coram Domino, uenisset quoque Satan inter eos, et staret in conspectu eius, ut diceret Dominus ad Satan: Unde uenis? Qui respondens ait: Circuiui terram, et perambulaui eam. Et dixit Dominus ad Satan: Numquid considerasti seruum meum Iob: quod non sit ei similis in terra, uir simplex et rectus, ac timens Deum, et recedens a malo, et adhuc retinens innocentiam? Tu autem commouisti me aduersus eum, ut affligerem illum frustra. Cui respondens Satan, ait: Pellem pro pelle,  et cuncta que habet homo, dabit pro anima sua: alioquin mitte manum tuam, et tange os eius et carnem, et tunc uidebis quod in [c 1Kb] facie tua benedicat tibi. Dixit ergo Dominus ad Satan: Ecce in manu tua est, uerumtamen animam illius serua. Egressus igitur Satan a facie Domini, percussit Iob ulcere pessimo, a planta pedis usque ad uerticem eius; qui testa saniem radebat, sedens in sterquilinio. Dixit autem illi uxor sua: Adhuc tu permanes [Al. permanens tu] in simplicitate tua? benedic Deo, et morere. Qui ait ad illam: Quasi una de stultis [d 1Kb] locuta es. Si bona suscepimus de manu Dei, mala quare non suscipiamus? In omnibus his non peccauit Iob labiis suis. Igitur audientes tres amici Iob omne malum quod accidisset ei, uenerunt singuli de loco  suo, Eliphas Themanites, et Baldad Suites, et Sophar Naamathites. Condixerant enim, ut pariter uenientes uisitarent eum, et consolarentur. Cumque leuassent procul oculos suos, non cognouerunt, scissisque uestibus sparserunt puluerem super caput suum in celum. Et sederunt cum eo in terra septem diebus et septem noctibus, et nemo loquebatur ei uerbum: uidebant enim dolorem esse uehementem.


POST HAEC APERUIT IOB OS SUUM, ET MALEDIXIT DIEI SUO, ET LOCUTUS EST.


[Cap. III.] Pereat dies in qua natus sum,
       et nox in qua dictum est: Conceptus est homo.
Dies ille uertatur in tenebras,
   non requirat eum Deus desuper,
   et non illustret [Al. illustretur] lumine.
Obscurent eum tenebre, et umbra [Al. umbre] mortis,
   occupet eum caligo, et inuoluatur amaritudine.
Noctem illam tenebrosus turbo possideat,
   non computetur in diebus anni,
   nec numeretur in mensibus.
Sit nox illa solitaria
   nec laude digna:
Maledicant ei qui maledicunt diei,
   qui parati sunt suscitare Leuiathan.
Obtenebrentur stelle caligine eius:
   exspectet lucem, et non uideat,
   nec ortum surgentis aurore:
Quia non conclusit ostia uentris, qui portauit me,
   nec abstulit mala ab oculis meis.
Quare non in uulua mortuus sum,
    egressus ex utero non statim perii?
Quare exceptus genibus?
   cur lactatus uberibus?
Nunc enim dormiens silerem;
   et somno meo requiescerem:
Cum regibus et consulibus terre,
   qui edificant sibi solitudines:
Aut cum principibus, qui possident aurum,
   et replent domos suas argento:
Aut sicut abortiuum absconditum non subsisterem,
   uel qui concepti non uiderunt lucem. [Al. solem].
Ibi impii cessauerunt a tumultu,
   et ibi requieuerunt fessi robore.
Et quondam uincti pariter sine molestia,
   non audierunt uocem exactoris.
Paruus et magnus ibi sunt,
   et seruus liber [e 1Kb] a domino suo.
Quare data est misero lux,
   et uita his, qui in amaritudine anime sunt?
 Qui exspectant mortem, et non [f 1Kb] uenit, quasi effodientes thesaurum:
Gaudentque uehementer
   cum inuenerint sepulcrum.
uiro cuius abscondita est uia,
   et circumdedit eum Deus tenebris?
Antequam comedam, suspiro:
   et tanquam inundantes aque, sic rugitus meus:
Quia timor, quem timebam, euenit mihi:
   et quod uerebar, accidit.
Nonne dissimulaui?
      nonne silui?
      nonne quieui?
      et uenit super me indignatio.

RESPONDENS AUTEM ELIPHAZ THEMANITES DIXIT:

[Cap. Iu.] Si ceperimus loqui tibi [Al. tecum], forsitan
    moleste accipies,
   sed conceptum sermonem tenere quis possit
      [Al. poterit]?
Ecce docuisti multos,
   et manus lassas roborasti:
uacillantes confirmauerunt sermones tui, et genua
   trementia confortasti [Al. confirmasti]:
Nunc autem uenit super te plaga, et defecisti:
   tetigit te, et conturbatus es.
Ubi est timor tuus, fortitudo tua, patientia tua [Al.
      patientia tua, fortitudo tua],
   et perfectio uiarum tuarum?
Recordare, obsecro te, quis umquam innocens perierit?
   aut quando recti deleti sunt [Al. sint]?
Quin potius uidi eos, qui operantur iniquitatem,
   et seminant dolores, et metunt eos,
Flante Deo, perisse,
   et spiritu ire [a 1Kb] eius esse consumptos:
Rugitus leonis, et uox leene,
    et dentes catulorum leonum contriti sunt.
Tigris periit, eo quod non haberet predam,
   et catuli leonis dissipati sunt.
Porro ad me dictum est uerbum absconditum,
   et quasi furtiue suscepit auris mea uenas susurri
      eius.
In horrore uisionis nocturne,
   quando solet sopor occupare homines;
Pauor tenuit me, et tremor,
   et omnia ossa mea perterrita sunt:
Et cum spiritus, me presente, transiret,
   inhorruerunt pili carnis mee.
Stetit quidam, cuius non agnoscebam uultum,
   imago coram oculis meis,
   et uocem quasi aure lenis audiui.
Numquid homo, Dei comparatione iustificabitur,
   aut factore suo purior erit uir?
Ecce qui seruiunt ei, non sunt stabiles:
   et in angelis suis reperit prauitatem:
 Quanto magis hi qui habitant domos luteas,
   qui terrenum habent fundamentum,
   consumentur uelut a tinea?
De mane usque ad uesperam succidentur:
   et quia nullus intelligit, in eternum peribunt.
Qui autem reliqui fuerint, auferentur ex eis:
   morientur, et non in sapientia.
[Cap. u.] uoca ergo, si est qui tibi respondeat,
   et ad aliquem sanctorum conuertere.
uere stultum interficit iracundia,
   et paruulum occidit inuidia.
Ego uidi stultum firma radice,
   et maledixi pulchritudini eius statim,
Longe fient filii eius a salute,
   et conterentur in porta, et non erit qui eruat.
Cuius messem famelicus comedet,
   et ipsum rapiet armatus,
   et ebibent sitientes diuitias eius.
Nihil in terra sine causa fit,
   et de humo non oritur dolor.
 Homo ad laborem nascitur,
   et auis ad uolatum.
Quamobrem ego deprecabor Dominum,
   et ad Deum ponam eloquium meum:
Qui facit magna et inscrutabilia,
   et mirabilia absque numero:
Qui dat pluuiam super faciem terre,
   et irrigat aquis uniuersa:
Qui ponit humiles in sublimi,
   et merentes erigit sospitate:
Qui dissipat cogitationes malignorum,
   ne possint implere manus eorum quod ceperant.
Qui apprehendit sapientes in astutia eorum,
   et consilium prauorum dissipat:
Per diem incurrent tenebras,
   et quasi in nocte sic palpabunt in meridie.
Porro saluum faciet [uulg. interserunt egenum] a
      gladio oris [b 1Kb] eorum,
   et de manu uiolenti pauperem.
 Et erit egeno spes,
   iniquitas autem contrahet os suum.
Beatus homo, qui corripitur a Deo:
   increpationem ergo Domini ne reprobes:
Quia ipse uulnerat, et medetur:
   percutit, et manus eius sanabunt.
In sex tribulationibus liberabit te,
   et in septima non tanget te malum.
In fame eruet te [c 1Kb] de morte,
   et in bello de manu gladii.
A flagello lingue absconderis,
   et non timebis calamitatem cum uenerit.
In uastitate et fame ridebis,
   et bestias [Al. bestiam] terre non formidabis.
Sed cum lapidibus regionum pactum tuum,
   et bestie terre pacifice erunt tibi.
Et scies quod pacem habeat tabernaculum tuum,
   et uisitans speciem tuam, non peccabis.
Scies quoque quoniam multiplex erit semen tuum,
   et progenies tua quasi [d 1Kb] herba terre.
 Ingredieris in abundantia sepulcrum,
   sicut infertur aceruus [e 1Kb] in tempore suo.
Ecce, hoc, ut inuestigauimus, ita est:
   quod auditum, mente pertracta.

RESPONDENS AUTEM IOB, DIXIT:

[Cap. uI.] Utinam appenderentur peccata mea, quibus
      iram merui:
   et calamitas, quam patior, in statera,
   quasi arena maris hec grauior appareret:
Unde [f 6Kb] et uerba mea dolore sunt plena:
   quia sagitte Domini in me sunt;
Quarum indignatio ebibit spiritum meum,
   et terrores Domini militant contra me.
Numquid rugiet onager cum habuerit herbam?
   aut mugiet bos cum ante presepe plenum steterit?
Aut poterit comedi insulsum, quod non sale conditum?
   aut potest aliquis gustare, quod [g 2Kb] gustatum affert
      mortem?
 Que prius tangere nolebat anima mea,
   nunc pre angustia, cibi mei sunt.
Quis det, ut ueniat petitio mea:
   et quod exspecto, tribuat mihi Deus?
   et qui cepit, ipse me conterat?
Soluat manum suam, et succidat me?
   Et hec mihi sit consolatio,
   ut affligens me dolore, non parcat,
   nec contradicam sermonibus Sancti.
Que est enim fortitudo mea, ut sustineam?
   aut quis finis meus, ut patienter agam?
Nec fortitudo lapidum fortitudo mea,
   nec caro mea enea [Al. erea] est.
Ecce, non est auxilium mihi in me,
   et necessarii quoque mei recesserunt a me.
Qui tollit ab amico suo misericordiam,
   timorem Domini derelinquit.
Fratres mei preterierunt me,
   sicut torrens qui raptim transit in conuallibus.
Qui timent pruinam, irruet super eos nix,
    tempore, quo fuerint dissipati, peribunt:
   et ut incaluerit [Al. incaluerint], soluentur de loco
      suo.
Inuolute sunt semite gressuum eorum:
   ambulabunt in uacuum, et peribunt.
Considerate semitas Thema [Al. Theman], itinera
      Saba [Al. Sabain],
   et exspectate [Al. spectate] paulisper.
Confusi sunt, quia sperauerunt [Al. speraui]:
   uenerunt quoque usque ad me, et pudore cooperti
      sunt.
Nunc uenistis:
   et modo uidentes plagam meam, timetis.
Numquid dixi: Afferte mihi,
   et de substantia uestra donate mihi?
uel, Liberate me de manu hostis,
   et de manu robustorum eruite me?
Docete me, et ego tacebo;
   et si quid forte ignoraui, instruite me.
 Quare detraxistis sermonibus ueritatis,
   cum e uobis nullus sit qui possit arguere [Al. add. me]?
Ad increpandum tantum eloquia concinnatis,
   et in uentum uerba profertis.
Super pupillum irruitis,
   et subuertere nitimini amicum uestrum.
uerumtamen quod cepistis, explete:
   prebete aurem, et uidete an mentiar.
Respondete, obsecro, absque contentione:
   et loquentes id quod iustum est, iudicate.
Et non inuenietis in lingua mea iniquitatem,
   nec in faucibus meis stultitia personabit.
[Cap. uII.] Militia est uita hominis super terram:
   et sicut dies mercenarii dies eius.
Sicut seruus desiderat umbram,
   et sicut mercenarius prestolatur finem operis sui:
Sic et ego habui menses uacuos,
   et noctes laboriosas enumeraui mihi.
Si dormiero, dico [Al. dicam]: Quando consurgam?
    et rursum exspectabo [a 1Kb] uesperam,
   et replebor doloribus usque ad tenebras.
Induta est caro mea putredine et sordibus pulueris,
    cutis mea aruit, et contracta est.
Dies mei uelocius transierunt quam a texente tela
      succiditur,
   et consumpti sunt absque ulla spe.
Memento quia uentus est uita mea,
   et non reuertetur oculus meus, ut uideat bona.
Nec aspiciet me uisus hominis:
   oculi tui in me, et non subsistam.
[b 1Kb] Sicut consumitur nubes, et pertransit:
   sic qui descenderit ad inferos, non ascendet.
Nec reuertetur ultra in domum suam,
   neque cognoscet eum amplius locus eius.
Quapropter et ego non parcam ori meo,
   loquar in tribulatione spiritus mei:
    [c 1Kb] confabulabor cum amaritudine anime mee.
Numquid mare sum ego, aut cetus,
   quia circumdedisti me carcere?
Si dixero: Consolabitur me lectulus meus,
   et reuelabor loquens mecum in stratu meo:
Terrebis me per somnia,
    et per uisiones horrore concuties.
Quam ob rem elegit suspendium anima mea,
   et mortem ossa mea.
Desperaui, nequaquam ultra iam uiuam:
   parce mihi, nichil enim sunt dies mei.
Quid est homo, quia magnificas eum?
   aut quia ponis [Al. quid appones] [d 1Kb] erga eum eo
      tuum?
uisitas eum diluculo,
   et subito probas illum:
Usquequo non parcis mihi,
   nec dimittis me ut glutiam saliuam meam?
Peccaui, quid faciam tibi, o custos hominum?
   quare posuisti me contrarium tibi,
   et factus sum mihimetipsi grauis?
Cur non tollis peccatum meum,
   et quare non aufers iniquitatem meam?
Ecce, nunc in puluere dormiam:
   Et si mane me quesieris, non subsistam.

 RESPONDENS AUTEM BALDAD SUITES, DIXIT:

[Cap. uIII.] Usquequo loqueris talia,
   et spiritus multiplex sermones oris tui?
Numquid Deus supplantat iudicium:
   et omnipotens subuertit quod iustum est?
Etiam si filii tui peccauerunt ei,
   et dimisit eos in manu iniquitatis sue:
Tu tamen si diluculo consurrexeris ad Deum,
   et Omnipotentem fueris deprecatus:
Si [e 1Kb] mundus et rectus incesseris,
   statim euigilabit ad te,
   et pacatum reddet habitaculum iustitie tue:
Intantum, ut priora tua fuerint parua,
   et nouissima tua multiplicentur nimis.
Interroga [f 1Kb] enim generationem pristinam,
   et diligenter inuestiga patrum memoriam:

Et ipsi docebunt te:
    loquentur tibi, et de corde suo proferent eloquia.
Numquid uirere potest scirpus absque humore?
   aut crescere [g 4Kb] biblus sine aqua;
 Cum adhuc sit in [Al. adhesit in] flore, nec carpatur
      manu,
   ante omnes herbas arescit:
Sic uie omnium qui obliuiscuntur Deum,
   et spes hypocrite peribit:
Non ei placebit uecordia sua,
   et sicut tela aranearum fiducia eius.
Innitetur super domum suam, et non stabit:
   fulciet eam, et non consurget:
Humectus uidetur antequam ueniat sol,
   et in ortu suo germen eius egreditur [Al. egredietur].
Super aceruum petrarum radices eius densabuntur:
   et inter lapides commorabitur.
Si absorbuerit eum de loco suo,
   negabit eum, et dicet: Non noui [Al. uidi] te.
Hec est enim letitia uie eius,
   ut rursum [Al. sursum] de terra alii germinentur.
Deus non proiiciet simplicem,
   nec porriget [Al. porrigit] manum malignis:
 Donec impleatur risu os tuum,
   et labia tua iubilo.
Qui oderunt te, induentur confusione:
   et tabernaculum impiorum non subsistet.

ET RESPONDENS [a 1Kb] , AIT:

[Cap. IX.] uere scio quod ita sit,
   et quod non iustificetur homo compositus [Al. comparatus]
      Deo.
Si uoluerit contendere cum eo,
   non poterit ei respondere unum pro mille.
Sapiens corde est, et fortis robore:
   quis restitit [Al. resistet] ei, et pacem habuit?
Qui transtulit montes, et nescierunt
   hi quos subuertit in furore suo.
Qui commouet [Al. commouit] terram de loco suo,
   et columne eius concutiuntur.
Qui precipit soli, et non oritur [Al. orietur],
   et stellas claudit quasi sub signaculo:
 Qui extendit celos solus,
   et graditur super fluctus maris.
Qui facit Arcturum, et Oriona, et Hyadas,
   et interiora austri.
Qui facit magna, et incomprehensibilia,
   et mirabilia, quorum non est numerus.
Si uenerit ad me, non uidebo:
   si abierit, non intelligam eum.
Si repente interroget, quis respondebit ei?
   uel quis dicere potest: Cur [Al. add. ita] facis?
Deus, cuius nemo ire resistere potest,
   et sub quo curuantur [Al. turbantur] qui portant
      orbem.
Quantus ergo sum ego, qui respondeam ei,
   et loquar uerbis meis cum eo?
Qui etiam si habuero quidpiam iustum, non respondebo,
   sed meum iudicem deprecabor;
   et cum inuocantem exaudierit me,
   non credo quod audierit [Al. exaudierit] uocem
       meam.
In turbine enim conteret me,
   et multiplicabit uulnera mea etiam sine causa.
Non concedit requiescere spiritum meum,
   et implet me amaritudinibus.
Si fortitudo queritur, robustissimus est:
   si equitas iudicii, nemo pro me audet testimonium
      dicere.
 Si iustificare me uoluero, os meum condemnabit me:
   si innocentem ostendere, prauum me comprobabit.
Etiam si simplex fuero, hoc ipsum ignorabit anima
      mea,
   et tedebit me uite mee.
Unum est quod locutus sum,
   et innocentem et impium ipse consumit.
Si flagellat, occidat semel,
   et non de penis innocentium rideat.
Terra data est in manu [Al. manus] impii,
   uultum iudicium eius operit.
   Quod si non ille est, quis ergo est?
Dies mei uelociores fuerunt cursore:
   fugerunt, et non uiderunt bonum.
Pertransierunt quasi naues poma portantes,
   sicut aquila uolans ad escam.
Cum dixero: Nequaquam ita loquar:
   commuto faciem meam, et dolore torqueor.
uerebar omnia opera mea,
    sciens quod non parceres delinquenti.
Si autem et sic impius sum,
   quare frustra laboraui?
Si lotus fuero quasi aquis niuis,
   et fulserint uelut mundissime manus mee:
Tamen sordibus intinges me,
   et abominabuntur me uestimenta mea.
Neque enim uiro qui similis mei est, respondebo:
   nec qui mecum in iudicio ex equo possit audiri.
Non est qui utrumque ualeat arguere,
   et ponere manum suam in ambobus.
Auferat a me uirgam suam,
   et pauor eius non me terreat.
Loquar, et non timebo eum:
   neque enim possum metuens respondere.
[Cap. X.] Tedet animam meam uite mee,
   dimittam aduersum me eloquium meum,
   loquar in amaritudine anime mee.
Dicam Deo: Noli me condemnare:
    indica mihi cur me ita iudices?
Numquid bonum tibi uidetur, si calumnieris [Al. add. me],
   et opprimas me opus manuum tuarum,
   et consilium impiorum adiuues?
Numquid oculi carnei tibi sunt?
   aut sicut uidet homo, [b 1Kb] et tu uidebis [Al. uides]?
Numquid sicut dies hominis dies tui,
   et anni tui sicut humana sunt tempora,
Ut queras iniquitatem meam,
   et peccatum meum scruteris?
Et scias quia nichil impium fecerim,
   cum sit nemo qui de manu tua possit eruere [Al. euadere].
Manus tue plasmauerunt me,
   et fecerunt me totum in circuitu [Al. gyro]:
   et sic repente precipitas me?
Memento, queso, quod sicut lutum feceris me,
   et in puluerem reduces me.
Nonne sicut lac mulsisti me,
    et sicut caseum me coagulasti?
Pelle et carnibus uestisti me,
   et ossibus et neruis compegisti me:
uitam et misericordiam tribuisti mihi, et uisitatio
      tua custodiuit spiritum meum.
Licet hec celes in corde tuo,
   tamen scio quia uniuersorum memineris.
Si peccaui, et ad horam pepercisti mihi:
    cur ab iniquitate mea mundum me esse non pateris?
Et si impius fuero, ue mihi est:
   et si iustus, non leuabo caput,
   saturatus afflictione et miseria.
Et propter superbiam quasi leenam capies me,
   reuersusque mirabiliter me crucias.
Instauras testes tuos contra me,
   et multiplicas iram tuam aduersus me,
   et pene militant in me.
Quare de uulua eduxisti me?
   qui utinam consumptus essem,
   ne oculus me [Al. meus] uideret.
Fuissem quasi non essem,
   de utero translatus ad tumulum.
Numquid non paucitas dierum meorum finietur breui?
   dimitte ergo me, ut plangam paululum dolorem
      meum:
Antequam uadam, et non reuertar ad terram tenebrosam,
    et opertam mortis caligine:
   Terram miserie et tenebrarum,
    [a 1Kb] Ubi umbra mortis, et nullus ordo,
   et sempiternus horror inhabitans [Al. inhabitat].

RESPONDENS AUTEM SOPHAR NAAMATHITES, DIXIT:

[Cap. XI.] Numquid qui multa loquitur, non et audiet?
   aut uir uerbosus iustificabitur?
Tibi soli tacebunt homines?
   et cum ceteros irriseris, a nullo confutaberis?
Dixisti enim: Purus est sermo meus,
   et mundus sum in conspectu tuo.
Atque utinam Deus loqueretur tecum,
   et aperiet labia sua tibi.
Ut ostenderet tibi secreta sapientie,
   et quod multiplex esset lex eius:
Et intelligeres quod multo minora exigaris a Deo
      [Al. ab eo],
   quam meretur iniquitas tua.
    Forsitan uestigia Dei comprehendes,
   et usque ad perfectum Omnipotentem reperies?
      [h. Numquid uestigia Dei comprehendes, aut
      usque ad perfectum Omnipotentem reperies?]
Excelsior celo est, et quid facies?
   profundior inferno, et unde cognosces?
Longior terra mensura eius,
      et latior mari.
Si subuerterit omnia, uel in unum coarctauerit.
   quis contradicet ei?
Ipse enim nouit hominum uanitatem;
   et uidens iniquitatem, nonne considerat?
uir uanus in superbiam erigitur,
   et tamquam pullum onagri se liberum natum putat.
Tu autem firmasti cor tuum,
   et expandisti ad eum manus tuas.
Si iniquitatem, que [b 1Kb] est in manu tua, abstuleris a te,
   et non manserit in tabernaculo tuo iniustitia:
Tunc leuare poteris faciem tuam absque macula,
   et eris stabilis, et non timebis.
    Miserie quoque obliuisceris,
   et quasi aquarum que preterierunt, recordaberis.
Et quasi meridianus [Al. medianus] fulgor consurget
      tibi ad uesperam,
   et cum te consumptum putaueris, orieris ut lucifer.
 Et habebis fiduciam, proposita tibi spe,
   et defossus securus dormies.
Requiesces, et non erit qui te exterreat:
   et deprecabuntur faciem tuam plurimi.
Oculi autem impiorum deficient,
   et effugium peribit ab eis,
   et spes eorum abominatio anime.

RESPONDENS AUTEM IOB, DIXIT:

[Cap. XII.] Ergo uos estis soli homines,
   et uobiscum [c 1Kb] morietur sapientia:
Et mihi est cor, sicut et uobis,
   nec inferior uestri sum:
   quis enim hec, que nostis, ignorat?
Qui deridetur ab amico suo sicut ego,
   inuocabit Deum et exaudiet [Al. exaudit] eum:
   deridetur enim iusti simplicitas.
Lampas contempta apud cogitationes diuitum,
   parata ad tempus statutum [Al. constitutum].
Abundant tabernacula predonum,
    et audacter prouocant Deum,
   cum ipse dederit omnia in manibus eorum.
Nimirum interroga iumenta, et docebunt te:
   et uolatilia celi, et indicabunt tibi.
Loquere terre, et respondebit tibi;
   et narrabunt [d 1Kb] pisces maris.
Quis ignorat quod omnia hec manus Domini fecerit?
In cuius manu anima omnis uiuentis,
   et spiritus uniuerse carnis hominis.
Nonne auris uerba diiudicat,
   et fauces comedentis, saporem?
In antiquis est sapientia,
   et in multo tempore prudentia.
Apud ipsum est sapientia et fortitudo,
   ipse habet consilium et intelligentiam.
Si destruxerit, nemo est qui edificet:
   et si incluserit hominem, nullus est qui aperiat.
Si continuerit aquas, omnia siccabuntur:
   et si emiserit eas, subuertent terram.
 Apud ipsum est fortitudo et [e 1Kb] sapientia [h. lex]:
   ipse nouit et decipientem,
   et eum qui decipitur.
Adducit consiliarios in stultum finem,
   et iudices in stuporem.
Balteum regum dissoluit,
   et precingit fune renes eorum.
Ducit sacerdotes inglorios,
   et optimates supplantat:
Commutans labium ueracium,
   et doctrinam senum auferens,
Effundit despectionem super principes,
   eos, qui oppressi fuerant, releuans.
Qui reuelat profunda de tenebris,
   et producit in lucem umbra [Al. umbras] mortis.
Qui multiplicat gentes et perdit eas,
   et subuersa in integrum restituit [Al. restituet].
Qui immutat cor principum populi terre,
   et decipit eos ut frustra incedant per inuium:
Palpabunt quasi in tenebris, et non in luce,
    et errare eos faciet quasi ebrios [h. ebrium].
[Cap. XIII.] Ecce omnia [Al. add. hec] uidit oculus
      meus,
   et audiuit auris mea, et intellexi singula.
Secundum scientiam uestram et ego noui:
   nec inferior uestri sum:
 Sed tamen ad Omnipotentem loquar,
   et disputare cum Deo cupio:
Prius uos ostendens fabricatores mendacii,
   et cultores peruersorum dogmatum.
Atque utinam taceretis,
   ut putaremini esse [Al. putarentur inter se] sapientes.
Audite ergo correptiones meas,
   et iudicium labiorum meorum attendite.
Numquid Deus indiget uestro mendacio,
   ut pro illo loquamini dolos?
Numquid faciem eius accipitis [Al. accepistis],
   et pro Deo iudicare nitimini?
Aut placebit ei quem celare [Al celari] nichil potest?
   aut decipietur ut homo, uestris fraudulentiis?
Ipse uos arguet,
   quoniam in abscondito faciem eius accipitis.
Statim ut se commouerit, turbabit uos,
   et terror eius irruet super uos.
Memoria uestra comparabitur cineri,
    et redigentur in lutum ceruices uestre.
Tacete paulisper, ut loquar
   quodcumque [Al. quecumque] mihi mens suggesserit [Al. suggerit].
Quare lacero carnes meas dentibus meis,
   et animam meam porto in manibus meis?
Etiam si occiderit me, in ipso sperabo:
uerumtamen uias meas in conspectu eius arguam
      [Al. tac. arguam].
Et ipse erit saluator meus:
   non enim ueniet in conspectu eius omnis hypocrita.
Audite sermonem meum,
   et enigmata percipite auribus uestris.
Si fuero iudicatus.
   scio quod iustus inueniar.
Quis est qui iudicetur mecum? [a 1Kb] ueniat in iudicio
      [h. non habet, ueniat in iudicio].
   quare tacens consumor?
Duo tantum ne facias mihi,
    et tunc a facie tua non abscondar:
Manum tuam longe fac a me,
   et formido tua non me terreat.
uoca me, et [Al. add. ego] respondebo tibi:
   aut certe loquar, et tu responde mihi.
Quantas habeo iniquitates et peccata?
   scelera mea et delicta ostende mihi.
Cur faciem tuam abscondis,
   et arbitraris me inimicum tuum?
Contra folium, quod uento rapitur, ostendis potentiam tuam,
   et stipulam siccam persequeris:
Scribis enim contra me amaritudines,
   et consumere me uis peccatis [h. et hereditare facies
      me peccata] adolescentie mee.
Posuisti in neruo pedem meum,
   et obseruasti omnes semitas meas,
   et uestigia pedum meorum considerasti:
Qui quasi putredo consumendus sum,
   et quasi uestimentum, quod comeditur a tinea.
 [Cap. XIu.] Homo natus de muliere,
   breui uiuens tempore, repletur multis miseriis.
Qui quasi flos egreditur, et conteritur,
   et fugit [Al. fugiet] uelut umbra, et numquam in
   eodem statu permanet.
Et dignum ducis super huiuscemodi aperire oculos
      tuos,
   et adducere eum [b 1Kb] tecum in iudicium?
 Quis potest facere mundum de immundo conceptum
      semine?
   nonne tu qui solus es?
Breues dies hominis sunt,
   numerus mensium eius apud te est:
   constituisti terminos eius, qui preteriri non poterunt.
Recede paululum ab eo, ut quiescat,
   donec optata ueniat, quasi [Al. sicut] mercenarii
      dies eius.
   Lignum habet spem:
   si precisum fuerit, rursum uirescit,
   et rami eius pullulant.
Si senuerit in terra radix eius,
   et in puluere mortuus fuerit truncus illius.
Ad odorem aque germinabit,
   et faciet comam quasi cum primum plantatum est;
Homo uero cum mortuus fuerit,
   et nudatus atque consumptus, ubi queso est?
Quomodo si recedant aque de mari,
    et fluuius uacuefactus arescat:
Sic homo cum dormierit, non resurget,
   donec atteratur celum, non euigilabit,
   nec consurget de somno suo.
Quis mihi hoc tribuat, ut in inferno protegas me,
   et abscondas me, donec pertranseat furor tuus,
   et constituas mihi tempus, [c 1Kb] in quo recorderis
      mei?
Putasne mortuus homo rursum uiuat?
   cunctis diebus, quibus nunc milito,
   exspecto donec ueniat immutatio mea.
uocabis me, et ego respondebo tibi:
   operi manuum tuarum porriges dexteram,
Tu quidem gressus meos dinumerasti,
   sed parces [Al parce] peccatis meis.
Signasti quasi in sacculo delicta mea,
   sed curasti iniquitatem meam.
Mons cadens defluit,
   et saxum transfertur de loco suo.
 Lapides excauant aque,
   et alluuione paulatim terra consumitur:
   et hominem ergo similiter perdes.
Roborasti eum paululum ut in perpetuum transiret:
   immutabis faciem eius, et emittes [Al. ut emittas]
      eum.
Siue nobiles fuerint filii eius,
   siue ignobiles, non intelliget.
Attamen caro eius dum uiuet dolebit,
   et anima illius super semetipso [Al. semetipsum]
      lugebit.

RESPONDENS AUTEM ELIPHAZ THEMANITES, DIXIT:

[Cap. Xu.] Numquid sapiens respondebit quasi in
      uentum loquens,
   et implebit ardore stomachum suum?
Arguis uerbis eum qui non est equalis tibi [Al. tui],
   et loqueris quod tibi non expedit.
Quantum in te est, euacuasti timorem,
   et tulisti preces coram Deo.
 Docuit enim iniquitas tua [Al. tac. tua] os tuum,
   et imitaris linguam [Al. uerba] blasphemantium.
Condemnabit te os tuum, et non ego:
   et labia tua respondebunt tibi.
Numquid primus homo tu natus es,
   et ante colles formatus?
Numquid consilium Dei audisti,
   et inferior te erit eius sapientia?
 Quid nosti quod ignoremus?
   quid intelligis quod nesciamus?
Et senes et antiqui sunt in nobis,
   multo [Al. multi] uetustiores quam patres tui.
Numquid grande est ut consoletur te Deus?
   sed uerba tua praua hoc prohibent.
Quid te eleuat cor tuum,
   et quasi magna cogitans, attonitos habes oculos?
Quid tumet contra Deum spiritus tuus,
   ut proferas de ore tuo huiuscemodi sermones?
Quid est homo, ut immaculatus sit,
   et ut iustus appareat natus de muliere?
Ecce inter sanctos eius nemo immutabilis,
   et celi non sunt mundi in conspectu eius.
Quanto magis abominabilis et inutilis homo,
   qui bibit quasi aquas iniquitatem!
Ostendam tibi, [a 1Kb] audi me:
   quod uidi, narrabo tibi.
Sapientes confitentur,
   et non abscondunt patres suos.
 Quibus solis data est terra,
   et non transiuit alienus per eos.
Cunctis diebus suis impius superbit,
   et numerus annorum incertus est tyrannidi eius.
Sonitus terroris semper in auribus illius:
   et cum pax sit, ille [Al. add. semper] insidias
      suspicatur.
Non credit quod reuerti possit de tenebris [b 1Kb] ad
      lucem,
   circumspectans undique gladium.
Cum se mouerit ad querendum panem,
   nouit quod paratus sit in manu eius tenebrarum
      dies.
Terrebit eum tribulatio,
   et angustia uallabit eum,
   sicut regem qui preparatur ad prelium.
Tetendit enim aduersus Deum manum suam
   et contra Omnipotentem roboratus est.
Cucurrit aduersus eum erecto collo,
   et pingui ceruice armatus est.
 Operuit faciem eius crassitudo,
   et de lateribus eius aruina dependet.
Habitabit in ciuitatibus desolatis,
   et in domibus desertis, que in tumulos sunt redacte.
Non ditabitur, nec perseuerabit substantia eius,
   nec mittet in terra radicem suam.
Non recedet de tenebris:
   ramos eius arefaciet flamma,
   et auferetur spiritus oris sui.
Non credat frustra errore deceptus,
   quod aliquo pretio redimendus sit.
Antequam dies eius impleantur, peribit:
   et manus eius arescent.
Ledetur quasi uinea in primo flore botrus eius,
   et quasi oliua proiiciens [Al. proiicient] florem
      suum.
Congregatio enim hypocrite sterilis,
   et ignis deuorabit tabernacula eorum,
    qui munera libenter accipiunt.
Concepit dolorem, et peperit iniquitatem,
   et uterus eius preparat dolos.

RESPONDENS AUTEM IOB, DIXIT:

[Cap. XuI.] Audiui frequenter talia,
   consolatores onerosi omnes uos estis.
Numquid habebunt finem uerba uentosa?
   aut aliquid tibi molestum est si loquaris?
 Poteram et ego similia uestri loqui:
   atque utinam esset anima uestra pro anima mea:
Consolarer et ego uos sermonibus,
   et mouerem caput meum super uos.
Roborarem uos ore meo:
   et mouerem labia mea, quasi parcens uobis.
Sed quid agam?
   Si locutus fuero, non quiescet dolor meus:
   et si tacuero, non recedet a me.
Nunc autem oppressit me dolor meus.
   et in nichilum redacti sunt omnes [c 1Kb] artus mei.
Ruge mee testimonium dicunt contra me,
   et suscitatur falsiloquus aduersus faciem meam
      contradicens mihi.
Collegit furorem suum in me,
   et comminans mihi, infremuit contra me dentibus
      suis:
   hostis meus terribilibus oculis me intuitus est.
Aperuerunt super me ora sua,
   exprobrantes percusserunt maxillam meam.
    satiati sunt penis meis.
Conclusit me Deus apud iniquum,
   et manibus impiorum me tradidit.
[d 1Kb] Ergo ille quondam opulentus,
   repente contritus sum?
Tenuit ceruicem meam, et confregit me,
   et posuit me sibi quasi in signum.
Circumdedit me lanceis suis,
   conuulnerauit lumbos meos, et non pepercit,
   et effudit in terra uiscera mea [h. fel meum].
Concidit me uulnere super uulnus,
   irruit in me quasi gigas.
Saccum consui super cutem meam,
   et operui cinere carnem meam.
Facies mea intumuit a fletu,
   et palpebre mee caligauerunt.
Hec passus sum absque iniquitate manus mee,
   cum haberem mundas ad Deum preces.
Terra, ne operias sanguinem meum,
    neque inueniat locum in te latendi clamor meus.
Ecce enim in celo testis meus,
   et conscius meus in excelsis.
uerbosi mei amici [e 1Kb] ,
   ad Deum stillat oculus meus.
Atque utinam sic iudicetur [Al. iudicaretur] uir cum
      Deo,
   quomodo iudicatur filius hominis cum collega
      suo.
Ecce enim breues [Al. breui] anni transeunt,
   et semitam, per quam non reuertar, ambulabo.
[Cap. XuII.] Spiritus meus attenuabitur,
   dies mei breuiabuntur,
   et solum mihi superest sepulcrum.
Non peccaui,
   et in amaritudinibus moratur oculus meus.
Libera me, Domine, et pone me iuxta te,
   et cuiusuis manus pugnet contra me.
Cor eorum longe fecisti a disciplina,
   propterea non exaltabuntur.
    Predam pollicetur sociis,
   et oculi filiorum eius deficient.
Posuit me quasi in prouerbium uulgi,
   et [f 1Kb] exemplum sum coram eis.
Caligauit [Al. caliginauit] ab indignatione oculus
      meus,
   et membra mea quasi in nichilum redacta sunt.
Stupebunt iusti [Al. iniusti] super hoc,
   et innocens contra hypocritam suscitabitur.
 Et tenebit iustus uiam suam,
   et mundis [Al. mundus] manibus addet fortitudinem.
Igitur uos omnes conuertimini, et uenite,
   et non inueniam in uobis ullum sapientem.
Dies mei transierunt;
   cogitationes mee dissipate sunt, torquentes cor
      meum.
Noctem uerterunt in diem,
   et rursum post tenebras spero lucem.
Si sustinuero, infernus domus mea est,
   in tenebris straui lectulum meum,
Putredini dixi: Pater meus es,
   mater mea et soror mea, uermibus.
Ubi est ergo nunc prestolatio mea,
   et patientiam meam quis considerat?
In profundissimum infernum descendent omnia mea:
   putasne, saltem ibi erit requies mihi?

RESPONDENS AUTEM BALDAD SUITES, DIXIT:

 [Cap. XuIII.] Usque ad quem finem uerba iactabitis
      [Al. iactatis]?
   intelligite prius, et sic loquamur:
Quare reputati sumus ut iumenta,
   et sorduimus coram uobis?
Qui perdis animam tuam in furore tuo,
   numquid propter te derelinquetur terra,
   et transferentur rupes de loco suo?
Nonne lux impii exstinguetur,
   nec splendebit flamma ignis eius?
Lux obtenebrescet in tabernaculo illius,
   et lucerna, que super eum est, exstinguetur.
Arctabuntur gressus uirtutis eius,
   et precipitabit eum consilium suum.
Immisit enim in rete pedes suos,
   et in maculis eius ambulat.
Tenebitur planta illius laqueo,
   et exardescet contra eum sitis.
Abscondita est in terra pedica eius,
    et decipula illius super semitam.
Undique terrebunt eum formidines,
   et inuoluent cum pedes eius [Al. tacet eius].
Attenuetur fame robur eius,
   et inedia inuadat costas illius.
Deuoret pulchritudinem cutis eius,
   consumat brachia illius primogenita mors.
Auellatur de tabernaculo suo fiducia eius,
   et calcet super eum, quasi rex, interitus.
Habitent in tabernaculo illius socii eius qui non est,
   aspergatur in tabernaculo eius sulphur.
Deorsum radices eius siccentur,
   sursum autem atteratur messis eius.
Memoria illius pereat de terra,
   et non celebretur nomen eius in plateis.
Expellet eum de luce in tenebras,
   et de orbe [Al. urbe] transferet eum.
Non erit semen eius neque progenies in populo suo
   nec ulle reliquie [Al. requies] in regionibus eius.
In die eius stupebunt nouissimi,
    et primos inuadet horror.
Hec sunt ergo tabernacula iniqui,
    et iste locus eius qui ignorat Deum.

RESPONDENS AUTEM IOB, DIXIT:

[Cap. XIX.] Usquequo affligitis animam meam,
   et atteritis me sermonibus?
En, decies confunditis me,
   et non erubescitis opprimentes me,
Nempe, etsi ignoraui,
   mecum erit [Al. est] ignorantia mea.
At [Al. Aut] uos contra me erigimini,
   et arguitis me opprobriis meis [Al. uestris].
Saltem nunc intelligite,
   quia Deus non equo [Al. in equo] iudicio afflixerit
      me,
   et flagellis suis me cinxerit.
Ecce clamabo uim patiens, et nemo audiet:
   uociferabor, et non est qui iudicet.
Semitam meam circumsepsit, et transire non possum,
   et in calle meo tenebras posuit.
Spoliauit me gloria mea,
    et abstulit coronam de capite meo:
Destruxit me undique, et pereo,
   et quasi euulse arboris [Al. arbori] abstulit spem
      meam.
Iratus est contra me furor eius,
   et sic me habuit quasi hostem suum.
Simul uenerunt latrones eius,
   et fecerunt sibi uiam per me,
   et obsederunt in gyro tabernaculum meum.
Fratres meos longe fecit a me,
   et noti mei quasi alieni recesserunt a me.
Dereliquerunt me propinqui [Al. uicini] mei:
   et qui me nouerant, obliti sunt mei.
Inquilini domus mee, et ancille mee,
   sicut alienum habuerunt me,
   et quasi peregrinus fui in oculis eorum.
Seruum meum uocaui, et non respondit [Al. add. mihi],
   ore proprio deprecabar illum.
Halitum [Al. Habitum] meum exhorruit uxor mea,
    et orabam filios uteri mei.
Stulti quoque despiciebant me,
   et cum ab eis recessissem, detrahebant mihi.
Abominati me sunt quondam [Al. tac. quondam] consiliarii
      mei:
   et quem maxime diligebam, auersatus est me.
Pelli mee, consumptis carnibus, adhesit os meum,
   et derelicta sunt tantummodo labia circa dentes
      meos.
Miseremini mei, miseremini mei, saltem uos amici
      mei,
   quia manus Domini tetigit me.
Quare persequimini me sicut Deus,
   et carnibus meis saturamini:
Quis mihi tribuat ut scribantur sermones mei?
   quis mihi det ut exarentur in libro
   stylo ferreo, et plumbi lamina,
   uel [a 17Kb] celte sculpantur in silice?
Scio enim quod Redemptor meus uiuit,
   et in nouissimo die de terra surrecturus sum:
 Et rursus circumdabor pelle mea,
   et in carne mea uidebo Deum.
 Quem uisurus sum ego ipse, [a 1Kb]
   et oculi mei conspecturi sunt, et non alius:
   resposita est hec spes mea in sinu meo.
Quare ergo nunc dicitis: Persequamur eum,
   et radicem uerbi inueniamus contra eum?
Fugite ergo a facie gladii,
   quoniam ultor iniquitatum gladius est:
   et scitote esse iudicium.

RESPONDENS AUTEM SOPHAR NAAMATHITES, DIXIT:

[Cap. XX.] Idcirco cogitationes mee uarie succedunt
      sibi,
   et [b 1Kb] mens diuersa rapitur.
Doctrinam, qua me arguis, audiam,
   et spiritus intelligentie mee respondebit mihi.
Hoc scio a principio, ex quo positus est homo super
      terram:
   quod laus impiorum breuis sit,
   et gaudium hypocrite ad instar puncti.
Si ascenderit usque ad ceolum superbia eius,
    et caput eius nubes tetigerit:
Quasi sterquilinium in fine perdetur:
   et qui eum uiderant, dicent: Ubi est?
uelut somnium auolans non inuenietur,
   transiet sicut uisio nocturna.
Oculus, qui eum uiderat, non uidebit,
   neque ultra intuebitur eum locus suus.
Filii eius atterentur egestate,
   et manus illius reddent ei dolorem suum.
Ossa eius implebuntur uitiis adolescentie eius,
   et cum eo in puluere dormient.
Cum enim dulce fuerit in ore eius malum,
   abscondet illud sub lingua sua.
Parcet illi, et non derelinquet illud,
   et celabit in gutture suo.
Panis eius in utero illius uertetur
   in fel aspidum intrinsecus.
Diuitias quas deuorauit, euomet,
   et de uentre illius extrahet eas Deus.
 Caput aspidum suget [Al. surget],
   occidet eum lingua uipere.

Luet que fecit omnia, nec tamen consumetur:
   iuxta multitudinem adinuentionum suarum, sic et
      sustinebit.
Quoniam confringens nudauit pauperes:
   domum rapuit, et non edificauit eam.
Nec est satiatus uenter eius:
   et cum habuerit que concupierat, possidere non
      poterit.
Non remansit de cibo eius,
   et propterea nichil permanebit de bonis eius.
Cum satiatus fuerit, arctabitur,
   estuabit, et omnis dolor irruet in [Al. super] eum.
Utinam impleatur uenter eius,
   ut emittat in eum iram furoris sui,
   et pluat super illum bellum suum.
Fugiet arma ferrea,
    et irruet in arcum ereum.
Eductus, et egrediens de uagina sua, et fulgurans,
   in amaritudine sua uadit [c 1Kb] :
   et uenient super eum horribiles.
Omnes tenebre abscondite sunt in occultis eius:
   deuorabit eum ignis, qui non succenditur;
   affligetur relictus in tabernaculo suo.
Reuelabunt celi iniquitatem eius,
    et terra consurget aduersus eum.
Apertum erit germen domus illius,
   detrahetur in die furoris Dei.
Hec est pars hominis impii a Deo,
   et hereditas uerborum eius a Domino.

RESPONDENS AUTEM IOB, DIXIT:

[Cap. XXI.] Audite, queso, sermones meos,
   et agite penitentiam.
Sustinete me, et ego loquar;
   et post mea, si uidebitur, uerba, ridete.
Numquid contra hominem disputatio mea est,
   ut merito non debeam constristari?
Attendite me, et obstupescite,
   et superponite digitum ori uestro:
Et ego quando recordatus fuero, pertimesco,
   et concutit carnem meam tremor.
Quare ergo impii uiuunt,
   subleuati sunt, confortatique diuitiis?
Semen eorum permanet coram eis,
    propinquorum turba et nepotum in conspectu eorum.
Domus eorum secure sunt et pacate,
   et non est uirga Dei super illos.
Bos eorum concepit, et non abortiuit:
   uacca peperit, et non est priuata fetu suo.
Egrediuntur quasi greges paruuli eorum,
   et infantes eorum exsultant lusibus.
Tenent tympanum, et citharam,
   et gaudent ad sonitum organi.
Ducunt in bonis dies suos,
   et in puncto ad inferna descendunt.
Qui dixerunt Deo: Recede a nobis,
   et scientiam uiarum tuarum nolumus.
Quid est Omnipotens, ut seruiamus ei?
   et quid nobis prodest si orauerimus illum?
uerum tamen quia non sunt in manu eorum bona sua,
   consilium impiorum longe sit a me.
Quoties lucerna impiorum exstinguetur,
    et superueniet eis inundatio.
   et dolores diuidet furoris sui!
Erunt sicut palee ante faciem uenti,
   et sicut fauilla quam turbo dispergit.
Deus seruabit filiis illius dolorem patris:
   et cum reddiderit, tunc sciet.
uidebunt oculi eius interfectionem suam,
   et de furore Omnipotentis bibet.
Quid enim ad eum pertinet de domo sua [d 1Kb] post se?
   et si numerus [e 1Kb] mensium eius dimidietur?
Numquid Deum quispiam docebit scientiam:
   qui excelsos iudicat?
Iste moritur robustus et sanus,
   diues [Al. diuisus] et felix.
uiscera eius plena sunt adipe,
   et medullis ossa illius irrigantur.
Alius uero moritur in amaritudine anime [f 1Kb]
   absque ullis opibus.
Et tamen simul in puluere dormient,
   et uermes operient eos.
 Certe noui cogitationes uestras,
   et sententias contra me iniquas.
Dicitis enim: Ubi est domus principis?
   et ubi tabernacula impiorum?
Interrogate quemlibet de uiatoribus,
   et hec eadem eum intelligere cognoscetis.
Quia in diem perditionis seruatur [Al. seruabitur]
      malus,
    et ad diem furoris ducetur.
Quis arguet coram eo uiam eius,
   et que fecit, quis reddet illi?
Ipse ad sepulcra ducetur,
   et in congerie mortuorum uigilabit:
Dulcis fuit glareis [Al. gladiis] Cocyti,
   et post se omnem hominem trahet,
   et ante se innumerabiles.
Quomodo igitur consolamini me frustra,
   cum responsio uestra repugnare ostensa sit ueritati?

RESPONDENS AUTEM ELIPHAZ THEMANITES, DIXIT:

[Cap. XXII.] Numquid Deo comparari potest homo,
   etiam cum perfecte fuerit scientie?
Quid prodest Deo si iustus fueris?
   aut quid ei confers, si [a 1Kb] immaculate fuerint uie tue.
Numquid timens te arguet te,
   et ueniet tecum in iudicium,
Et non propter malitiam tuam plurimam,
   et infinitas iniquitates tuas?
 Abstulisti enim pignus fratrum tuorum sine causa,
   et nudos exspoliasti uestibus.
Aquam lasso non dedisti,
   et esurienti subtraxisti panem.
In fortitudine brachii tui possidebas terram,
   et potentissimus obtinebas eam.
uiduas dimisisti uacuas,
   et lacertos pupillorum comminuisti.
Propterea circumdatus es laqueis,
   et conturbat te formido subita.
Et putabas te tenebras non uisurum;
   et impetu aquarum inundantium non oppressum
      iri [Al. oppressurum].
An non cogitas quod Deus excelsior celo sit,
   et super stellarum uerticem sublimetur?
Et dicis: Quid enim nouit Deus?
   et quasi per caliginem iudicat.
Nubes latibulum eius, nec nostra considerat,
   et circa cardines celi perambulat.
 Numquid semitam seculorum custodire cupis [Al. cupit],
   quam calcauerunt uiri iniqui?
Qui sublati sunt ante tempus suum,
   et fluuius subuertit fundamentum eorum:
Qui dicebant Deo: Recede a nobis:
   et quasi nichil posset facere Omnipotens,
   estimabant eum.
Cum ille implesset domos eorum bonis:
   quorum sententia procul sit a me.
uidebunt iusti, et letabuntur,
   et innocens subsannabit eos.
Nonne succisa est erectio eorum,
   et reliquias eorum deuorauit ignis?
Acquiesce igitur ei [Al. tac. ei], et habeto pacem:
   et per hec habebis fructus optimos.
Suscipe ex ore illius legem,
   et pone sermones illius in corde tuo,
Si reuersus fueris ad Omnipotentem, edificaberis,
   et longe facies iniquitatem a tabernaculo tuo.
 Dabit pro terra silicem,
   et pro silice torrentes aureos.
Eritque Omnipotens contra hostes tuos,
   et argentum [b 1Kb] coaceruabitur tibi.
Tunc super Omnipotentem deliciis afflues,
   et eleuabis ad Deum faciem tuam.
Rogabis eum, et exaudiet te,
   et uota tua reddes.
Decernes rem, et eueniet tibi,
   et in uiis tuis splendebit lumen.
Qui enim humiliatus fuerit, erit in gloria:
   et qui inclinauerit oculos, ipse saluabitur.
Saluabitur innocens,
    saluabitur autem in [Al. tac. in] munditia manuum
      suarum.

RESPONDENS AUTEM IOB, AIT:

[Cap. XXIII.] Nunc quoque in amaritudine est sermo
   meus,
   et manus plage mee aggrauata est super gemitum
      meum.
Quis mihi tribuat ut cognoscam, et inueniam illum,
   et ueniam usque ad solium eius
Ponam coram eo iudicium,
   et os meum replebo increpationibus.
Ut sciat uerba que mihi respondeat,
   et intelligam quid mihi loquatur.
Nolo multa fortitudine contendat mecum,
   nec magnitudinis sue mole me premat;
Proponat equitatem contra me,
   et [c 1Kb] perueniat ad uictoriam iudicium meum.
Si ad orientem iero, non apparet:
   si ad occidentem, non intelligam eum.
 Si ad sinistram, quid agam? non apprehendam eum:
   si me uertam ad dexteram, non uidebo illum.
Ipse uero scit uiam meam,
   et probauit me quasi aurum quod per ignem
      transit.
uestigia eius secutus est pes meus;
   uiam eius custodiui, et non declinaui ex ea.
A mandatis labiorum eius non recessi,
   et in sinu meo abscondi uerba oris eius.
Ipse enim solus est, nemo auertere potest cogitationem
      eius:
   et anima eius quodcumque [d 1Kb] uoluit, fecit.
Cum expleuerit in me uoluntatem suam,
   et alia multa similia presto sunt ei.
Et idcirco a facie eius turbatus sum,
   et considerans eum, timore sollicitor [Al. sollicito].
Deus molliuit cor meum,
   et Omnipotens conturbauit me.
Non enim perii propter imminentes tenebras,
    nec faciem meam operuit caligo.
[Cap. XXIu.] Ab Omnipotente non sunt abscondita
      tempora:
   qui autem nouerunt eum [Al. Deum], ignorant
      dies illius.
Alii terminos transtulerunt,
   diripuerunt greges, et pauerunt eos.
Asinum pupillorum abegerunt,
   et abstulerunt pro pignore bouem uidue.
Subuerterunt pauperum uiam,
   et oppresserunt pariter mansuetos terre.
Alii quasi onagri in deserto egrediuntur ad opus
      suum:
   uigilantes ad predam, preparant panem liberis.
Agrum non suum demetunt:
   et uineam eius, quem ui [e 1Kb] oppresserint, uindemiant.
Nudos dimittunt homines, indumenta tollentes,
   quibus non est operimentum in frigore.
Quos imbres montium rigant:
    et non habentes uelamen, amplexantur lapides.
uim fecerunt depredantes pupillos,
   et uulgum pauperum spoliauerunt.
Nudis et incedentibus absque uestitu
   et esurientibus tulerunt spicas.
Inter aceruos eorum meridiati sunt,
   qui, calcatis torcularibus, sitiunt.
De ciuitatibus fecerunt uiros gemere,
   et anima uulneratorum clamauit,
   et Deus inultum abire non patitur [Al. patiatur].
Ipsi fuerunt rebelles lumini,
   nescierunt uias eius, nec reuersi sunt per semitas
      eius.
 Mane primo consurget homicida,
   interfecit egenum et pauperem;
      per noctem uero erit quasi [a 1Kb] fur.
Oculus adulteri obseruat caliginem,
   dicens: Non me uidebit oculus:
   et operiet uultum suum.
Perfodit in tenebris domos,
   sicut in die condixerant sibi, et ignorauerunt lucem.
Si subito apparuerit aurora, arbitrantur umbram
      mortis:
   et sic in tenebris quasi in luce ambulant.
Leuis est super faciem aque:
   maledicta sit pars eius in terra,
   nec ambulet per uiam uinearum.
Ad nimium calorem transeat ab aquis niuium,
   et usque ad inferos peccatum illius.
Obliuiscatur eius misericordia:
   dulcedo illius uermes:
   Non sit in recordatione,
   sed conteratur quasi lignum infructuosum.
 Pauit enim sterilem, que [Al. et que] non parit,
   et uidue bene non fecit.
Detraxit fortes in fortitudine sua:
   et cum steterit, non credet [Al. credit] uite sue.
Dedit ei Deus locum penitentie,
   et ille abutitur eo in superbiam:
   oculi autem eius sunt in uiis illius.
Eleuati sunt ad modicum, et non subsistent,
   et humiliabuntur sicut omnia, et auferentur,
   et sicut summitates spicarum conterentur.
Quod si non est ita, quis me potest arguere esse
      mentitum,
   et ponere ante Deum uerba mea?

RESPONDENS AUTEM BALDAD SUITES, DIXIT:

[Cap. XXu.] Potestas et terror apud eum est,
   qui [Al. si] facit concordiam in sublimibus suis.
Numquid est numerus militum eius?
   et super quem non surget lumen illius?
 Numquid iustificari potest homo comparatus Deo,
   aut apparere mundus natus ex muliere?
Ecce etiam [Al. enim] luna non splendet,
   et stelle non sunt munde in conspectu eius:
Quanto magis homo putredo,
   et filius hominis uermis!

RESPONDENS AUTEM IOB, DIXIT:

[Cap. XXuI.] Cuius adiutor es? numquid imbecillis
      [Al. imbecilli],
   et sustentas brachium eius, qui non est fortis?
Cui dedisti consilium?
   forsitan illi, qui non habet sapientiam,
   et prudentiam tuam ostendisti plurimam.
Quem docere uoluisti,
   nonne eum, qui fecit spiramentum?
Ecce gigantes gemunt sub aquis,
   et qui habitant cum eis [h. habitantes in eis].
Nudus est infernus coram illo,
   et nullum est operimentum perditioni.
 Qui extendit aquilonem super uacuum,
   et appendit terram super nichili.
Qui ligat aquas in nubibus suis,
   ut [h. et] non erumpant pariter deorsum.
Qui tenet uultum solii sui,
   et expandit super illud nebulam suam.
Terminum circumdedit aquis,
   usque dum finiantur lux [b 1Kb] et tenebre.
Columne celi contremiscunt,
   et pauent ad nutum eius.
In fortitudine illius repente maria congregata sunt,
   et prudentia eius percussit superbum.
 Spiritus eius ornauit celos:
   et obstetricante manu eius, eductus est coluber
      tortuosus [h. uectis].
Ecce, hec ex parte dicta sunt uiarum eius,
   et cum uix paruam stillam sermonis eius audierimus,
   quis poterit tonitrum magnitudinis illius intueri?

ADDIDIT QUOQUE IOB, [c 1Kb] ASSUMENS PARABOLAM SUAM, ET DIXIT:

[Cap. XXuII.] uiuit Deus, qui abstulit iudicium meum,
   et Omnipotens, qui ad amaritudinem adduxit animam
      meam.
Quia donec superest halitus in me,
   et spiritus Dei in naribus meis,
Non loquentur labia mea iniquitatem,
   nec lingua mea meditabitur mendacium.
Absit a me ut iustos esse uos iudicem:
    donec deficiam, non recedam ab innocentia mea.
Iustificationem meam, quam cepi tenere, non deseram:
   nec enim reprehendit [Al. comprehendit] me cor
      meum in omni uita mea.
Sit ut impius, inimicus meus:
   et aduersarius meus quasi iniquus.
Que enim spes est hypocrite si auare rapiat,
   et non liberet Deus animam eius [h. Numquid
      liberabit Deus animam eius]?
Numquid clamorem eius Deus audiet,
   cum uenerit super illum angustia?
Aut poterit in Omnipotente delectari,
   et inuocare Deum in omni tempore?
Docebo uos [d 1Kb] per manum Dei
   que Omnipotens habeat, nec abscondam.
Ecce uos omnes nostis,
   et ut [Al. tac. ut] quid sine causa uana loquimini,
Hec est pars hominis impii apud Deum,
   et hereditas uiolentorum, quam ab Omnipotente
       suscipient.
Si multiplicati fuerint filii eius, in gladio erunt,
   et nepotes eius non saturabuntur pane.
Qui reliqui fuerint ex eo, sepelientur in interitu,
   et uidue illius non [e 23Kb] plorabunt.
Si comportauerit quasi terram [h. puluerem] argentum,
   et sicut lutum preparauerit uestimenta.
Preparabit quidem, sed iustus uestietur illis:
   et argentum innocens diuidet.
Aedificauit sicut tinea domum suam,
   et sicut custos fecit umbraculum.
Diues cum dormierit, nichil secum auferet:
   aperiet oculos suos, et nichil inueniet.
Apprehendet eum quasi aqua inopia,
   nocte opprimet eum tempestas:
Tollet eum uentus [h. non habet] urens, et auferet,
   et uelut turbo rapiet eum de loco suo.
Et mittet super eum, et non parcet:
    de manu eius fugiens [Al. tac. fugiens] fugiet.
Stringet super eum manus suas,
   et sibilabit super illum, intuens locum eius.
[Cap. XXuIII.] Habet argentum, uenarum suarum
      principia:
   et auro locus est, in quo conflatur.
Ferrum de terra tollitur:
   et lapis solutus calore in es uertitur.
Tempus posuit tenebris,
   et uniuersorum finem ipse considerat,
   lapidem quoque caliginis, et umbram mortis.
   Diuidit [h. diuisit] torrens a populo peregrinante,
    eos, quos oblitus est pes egentis [a 1Kb] hominis, et inuios.
Terra, de qua oriebatur panis,
   in loco suo igne subuersa est.
Locus sapphiri lapides eius,
   et glebe illius aurum.
Semitam ignorauit auis,
   nec intuitus est [b 1Kb] eam oculus uulturis.
Non calcauerunt eam filii institorum [h. superbi],
   nec pertransiuit [Al. tac. pertransiuit] per eam leena.
Ad silicem extendit manum suam,
   subuertit a radicibus montes,
In petris riuos scidit,
   et omne pretiosum uidit oculus eius.
Profunda quoque fluuiorum scrutatus est,
   et abscondita produxit in lucem.
Sapientia uero ubi inuenitur,
   et quis est locus intelligentie?
Nescit homo pretium eius,
   nec inuenitur in terra suauiter uiuentium [h. Non
       inuenitur in terra uiuentium].
Abyssus dicit: Non est in me:
   et mare loquitur: Non est mecum.
Non dabitur aurum obryzum pro ea,
   nec appendetur argentum in commutatione eius.
Non conferetur tinctis Indie coloribus,
   nec lapidi sardonycho pretiosissimo, uel sapphiro.
Non adequabitur ei aurum uel uitrum,
   nec commutabuntur pro ea uasa auri.
Excelsa et eminentia non memorabuntur comparatione
      eius,
   trahitur autem sapientia de occultis.
Non adequabitur ei [c 9Kb] topazium de Aethiopia,
   nec tincture mundissime [h. Non auro mundo]
      componentur.
Unde ergo sapientia ueniet [Al. uenit]?
   et quis est locus intelligentie?
Abscondita est ab oculis omnium uiuentium,
   uolucres quoque celi latet.
 Perditio et mors dixerunt:
Auribus nostris audiuimus famam eius,
Deus intelligit uiam eius,
   et ipse nouit locum illius.
Ipse enim fines mundi intuetur:
   et omnia, que sub celo sunt, respicit.
Qui fecit uentis pondus,
   et aquas appendit in mensura:
Quando ponebat pluuiis legem,
   et uiam procellis sonantibus,
Tunc uidit illam, et enarrauit.
   et preparauit et inuestigauit,
Et dixit homini [h. Adam]: Ecce timor Domini, ipsa
      est sapientia:
   et recedere a malo, intelligentia.

ADDIDIT QUOQUE IOB, ASSUMENS PARABOLAM SUAM, ET DIXIT:

[Cap. XXIX.] Quis mihi tribuat, ut sim iuxta menses
      pristinos,
    secundum dies quibus Deus custodiebat me?
Quando splendebat lucerna eius super caput meum,
   et ad lumen eius ambulabam in tenebris;
Sicut fui in diebus adolescentie mee,
   quando secreto Deus [h. secretum Dei] erat in
      tabernaculo meo;
 Quando erat Omnipotens mecum:
   et in circuitu meo pueri mei;
Quando lauabam pedes meos butyro,
   et petra fundebat mihi riuos olei;
Quando procedebam ad portam ciuitatis,
   et in platea parabant cathedram mihi.
uidebant me iuuenes, et abscondebantur:
   et senes assurgentes stabant.
Principes cessabant loqui,
   et digitum superponebant ori suo.
uocem suam cohibebant duces,
   et lingua eorum gutturi suo adherebat.
Auris audiens beatificabat me,
   et oculus uidens testimonium reddebat mihi.
Quod [Al. Eo quod] liberassem pauperem uociferantem,
   et [d 1Kb] pupillum, cui non esset adiutor.
Benedictio perituri super me ueniebat,
   et cor uidue consolatus sum.
Iustitia indutus sum, et uestiuit [Al. uestiui] me,
    sicut uestimento et diademate, iudicio meo.
Oculus fui ceco,
   et pes claudo.
Pater eram pauperum:
   et causam quam nesciebam, diligentissime inuestigabam.
Conterebam molas iniqui,
   et de dentibus illius auferebam predam.
Dicebamque: In nidulo meo moriar,
   et sicut palma [h. arena] multiplicabo dies.
Radix mea aperta est secus aquas,
   et ros morabitur in messione mea.
Gloria mea semper innouabitur,
   et arcus meus in manu mea instaurabitur.
Qui me audiebant, exspectabant sententiam,
   et intenti tacebant ad consilium meum,
uerbis meis addere nichil audebant,
   et super illos stillabat eloquium meum;
Exspectabant me sicut pluuiam,
    et os suum aperiebant quasi ad imbrem serotinum;
Si quando ridebam ad eos, non credebant,
   et lux uultus mei non cadebat in terram.
Si uoluissem ire ad eos, sedebam primus:
   cumque sederem quasi rex, circumstante exercitu [e 1Kb] ,
   eram tamen merentium consolator.
[Cap. XXX.] Nunc autem derident me iuniores tempore,
   quorum non dignabar patres ponere cum canibus
      gregis mei:
Quorum uirtus manuum erat mihi pro nichilo,
   et uita ipsa putabantur indigni.
Egestate et fame steriles,
   qui rodebant in solitudine, squallentes calamitate
      et miseria.
Et mandebant herbas, et arborum cortices,
   et radix iuniperorum erat cibus eorum.
Qui de conuallibus ista rapientes,
   cum singula reperissent, ad ea cum clamore currebant.
 In desertis habitabant torrentium,
   et in cauernis terre, uel super glaream.
Qui inter huiuscemodi letabantur [h. inter arbusta
      letabantur],
   et esse sub sentibus delicias computabant,
Filii stultorum et ignobilium,
    in terra penitus non parentes.
Nunc in eorum canticum uersus sum,
   et factus sum eis [Al. add. in] prouerbium:
Abominantur me, et longe fugiunt a me,
   et faciem meam conspuere non uerentur.
Pharetram enim suam aperuit, et afflixit me,
   et frenum posuit in os meum.
Ad dexteram orientis calamitates mee illico surrexerunt:
   pedes meos subuerterunt,
   et oppresserunt quasi fluctibus semitis suis.
Dissipauerunt itinera mea,
   insidiati sunt mihi, et preualuerunt,
   et non fuit qui ferret auxilium.
Quasi rupto muro, et aperta ianua [h. fracta ianua],
      irruerunt super me,
   et ad meas miserias deuoluti sunt.
Redactus sum in nichili:
   abstulisti quasi uentus desiderium meum:
   et uelut nubes pertransiit salus mea.
 Nunc autem in memetipso marcescit anima mea,
   et possident me dies afflictionis.
Nocte os meum perforatur doloribus;
   et qui me comedunt, non dormiunt.
In multitudine eorum consumitur uestimentum meum,
   et quasi capitio tunice succinxerunt me.
Comparatus sum luto,
   et assimilatus sum fauille et cineri.
Clamo ad te, et non exaudis me:
   sto, et non respicis me.
Mutatus es mihi in crudelem,
   et in duritia manus tue aduersaris mihi.
Eleuasti me,
   et quasi super uentum ponens
   elisisti me ualide,
Scio enim quia morti trades me,
   ubi constituta est domus omni uiuenti.
uerumtamen non ad consummationem [a 1Kb] meam emittis
      manum tuam:
    et si corruerint, ipse saluabis.
Flebam quondam super eo qui afflictus erat,
   et compatiebatur anima mea pauperi.
Exspectabam bona, et uenerunt mihi mala:
   prestolabar lucem, et eruperunt tenebre.
Interiora mea efferbuerunt absque ulla requie,
   preuenerunt me dies afflictionis.
Merens incedebam, sine furore;
   consurgens, in turba clamaui.
Frater fui draconum,
   et socius struthionum,
Cutis mea denigrata est super me,
   et ossa mea aruerunt pre caumate.
uersa est [h. Et fuit] in luctum cithara mea,
   et organum meum in uocem flentium.
[Cap. XXXI.] Pepigi fedus cum oculis meis,
   ut ne cogitarem quidem de uirgine.
Quam enim partem haberet Deus in me desuper [b 1Kb] ,
   et hereditatem Omnipotens de excelsis?
Numquid non perditio est iniquo,
    et alienatio operantibus iniustitiam?
Nonne ipse considerat uias meas,
   et cunctos gressus meos dinumerat?
Si ambula ui in uanitate,
   et festinauit in dolo pes meus:
Appendat me in statera iusta,
   et sciat Deus simplicitatem meam.
Si declinauit gressus meus de uia,
   et si [h. non habet] secutum [c 1Kb] est oculos meos
      cor meum,
   et in manibus meis adhesit macula.
 Seram, et alius comedat:
   et progenies mea eradicetur.
Si deceptum est cor meum super muliere,
   et si ad ostium amici mei insidiatus sum:
Scortum sit uxor mea alterius,
   et super illam incuruentur alii.
Hoc enim nefas est,
   et iniquitas maxima.
Ignis est usque ad perditionem deuorans,
   et omnia eradicans genimina.
Si contempsi subire iudicium cum seruo meo et
      ancilla mea,
   cum disceptarent aduersum me.
Quid enim faciam cum surrexerit ad iudicandum
      Deus?
   et cum quesierit, quid respondebo illi?
Numquid non in utero fecit me qui et illum operatus
      est:
   et formauit me in uulua unus [h. et formauit nos
      in uulua una]?
 Si negaui, quod uolebant, pauperibus,
   et oculos uidue exspectare feci.
Si comedi buccellam meam solus,
   et non comedit pupillus ex ea:
Quia ab infantia mea creuit mecum miseratio [h.
   crescere me fecit sicut pater]:
   et de utero matris mee egressa est mecum.
Si despexi [h. aspexi] pereuntem, eo quod non habuerit
      indumentum,
   et absque operimento pauperem:
Si non benedixerunt mihi latera eius,
   et de uelleribus ouium mearum calefactus est.
Si leuaui super pupillum manum meam,
   etiam cum uiderem me in porta superiorem [h.
      superiori].
Humerus meus a iunctura sua cadat,
   et brachium meum cum suis ossibus confringatur.
Semper enim quasi tumentes super me fluctus timui
      Deum,
    et pondus eius ferre non potui.
Si putaui aurum robur meum,
   et obryzo dixi: Fiducia mea.
Si letatus sum super multis diuitiis meis,
   et quia plurima reperit manus mea.
Si uidi solem [h. lucem] cum fulgeret,
   et lunam incedentem clare:
Et letatum est in abscondito cor meum,
   et osculatus sum manum meam ore meo.
Que est iniquitas maxima,
   et negatio contra Deum altissimum.
Si gauisus sum ad ruinam eius qui me oderat,
   et exultaui, quod inuenisset eum malum.
Non enim dedi ad peccandum guttur meum,
   ut expeterem maledicens animam eius.
Si non [d 4Kb] dixerunt uiri tabernaculi mei:
   Quis det de carnibus eius ut saturemur?
Foris non mansit peregrinus,
   ostium [h. ostia] meum uiatori patuit.
Si abscondi quasi homo [h. Adam] peccatum meum,
    et celaui in sinu meo iniquitatem meam.
Si expaui ad multitudinem nimiam,
   et despectio propinquorum terruit me:
   et non magis tacui, nec egressus sum ostium.
Quis mihi tribuat auditorem,
   ut desiderium meum Omnipotens audiat:
   et librum scribat ipse qui iudicat:
Ut in humero meo portem illum,
   et circumdem illum quasi coronam mihi?
Per singulos gradus meos pronuntiabo illum,
   et quasi principi offeram eum.
 Si aduersum me terra mea clamat,
   et cum ipsa sulci eius deflent.
Si fructus eius comedi absque pecunia,
   et animam agricolarum eius afflixi:
Pro frumento oriatur mihi tribulus,
   et pro hordeo spina.

FINITA SUNT uERBA IOB [a 1Kb] .

[Cap. XXXII.] Omiserunt autem tres uiri isti respondere
      Iob,
   eo quod iustus sibi uideretur.
Et iratus indignatusque [b 1Kb] Eliu
   filius Barachel Buzites de cognatione Ram,
   iratus est autem aduersum Iob,
   eo quod iustum esse se diceret coram Deo.
Porro aduersum amicos eius indignatus est,
   eo quod non inuenissent responsionem rationabilem,
   sed tantummodo condemnassent Iob [h. unde
      condemnassent Iob].
 Igitur Eliu exspectauit Iob loquentem:
   eo quod seniores [c 1Kb] se essent qui loquebantur.
Cum autem uidisset quod tres respondere non possent
      [Al. potuissent],
   iratus est uehementer.

RESPONDENSQUE ELIU FILIUS BARACHEL BUZITES, DIXIT:

Iunior sum tempore,
   uos autem antiquiores,
   idcirco, demisso capite, ueritus sum
   indicare uobis [Al. add. ego] meam sententiam.
Sperabam enim quod etas prolixior loqueretur,
   et annorum multitudo doceret sapientiam.
Sed, ut uideo, Spiritus est in hominibus,
   et inspiratio Omnipotentis dat intelligentiam.
Non sunt longeui sapientes,
   nec senes intelligunt iudicium.
Ideo dicam: Audite me,
   ostendam uobis etiam ego meam scientiam [Al.
       sapientiam].
Exspectaui enim sermones uestros,
   audiui prudentiam uestram,
   donec disceptaremini sermonibus.
Et donec putabam uos aliquid dicere, considerabam:
   sed, ut uideo, non est qui arguere possit Iob,
   et respondere ex uobis sermonibus eius.
Ne forte dicaris [h. forte diceretis]: Inuenimus sapientiam,
Deus proiecit eum, et non homo.
Nihil locutus est mihi,
   et ego non secundum sermones uestros respondebo
      illi.
Extimuerunt, non [Al. et non] responderunt ultra,
   abstuleruntque a se eloquia.
Quoniam igitur exspectaui, et non sunt locuti:
   steterunt, nec responderunt ultra:
Respondebo et ego partem meam;
   et ostendam scientiam meam.
 Plenus sum enim sermonibus,
   et coarctat me spiritus uteri mei.
En uenter meus quasi mustum absque spiraculo,
   quod lagunculas nouas disrumpit.
Loquar et respirabo paululum;
   aperiam labia mea, et respondebo:
Non accipiam personam uiri,
   et Deum homini non equabo.
 Nescio enim quamdiu subsistam,
   et si post modicum tollat me Factor meus.
[Cap. XXXIII.] Audi igitur, Iob, eloquia mea,
   et omnes sermones meos ausculta.
Ecce aperui os meum,
   loquatur lingua mea in faucibus meis.
Simplici corde meo sermones mei,
   et sententiam [h. scientiam] labia mea puram loquentur.
Spiritus Dei fecit me,
   et spiraculum Omnipotentis uiuificauit me.
Si potes, responde mihi,
   et aduersus faciem meam consiste.
Ecce, et me sicut et te fecit Deus,
   et de eodem luto ego quoque formatus sum.
uerumtamen miraculum meum [h. timor meus] non
      te terreat,
   et eloquentia [d 1Kb] mea non sit tibi grauis,
Dixisti ergo in auribus meis,
   et uocem uerborum [e 1Kb] tuorum audiui:
 Mundus sum ego, absque delicto immaculatus,
   et non est iniquitas in me.
Quia querelas in me reperit,
   ideo arbitratus est me inimicum sibi.
Posuit in neruo pedes meos,
   custodiuit omnes semitas meas.
Hoc est ergo, in quo non es iustificatus:
   respondebo tibi, quia maior sit Deus homine.
Aduersus [h. Cur aduersus] eum contendis,
   quod non ad omnia uerba responderit tibi:
Semel loquitur Deus,
   et secundo idipsum non repetit.
Per somnium in uisione nocturna,
   quando irruit sopor super homines,
   et dormiunt in lectulo.
Tunc aperit aures uirorum,
   et erudiens eos instruit disciplina.
Ut auertat hominem ab his que facit,
   et liberet eum de superbia:
 Eruens animam eius a corruptione:
   et uitam illius, ut non transeat in gladium.
Increpat quoque per dolorem in lectulo,
   et onnia ossa eius marcescere facit.
Abominabilis ei fit in uita sua panis,
   et anime illius cibus ante desiderabilis.
Tabescet caro eius;
   et ossa, que recta fuerant, nudabuntur,
[f 1Kb] Appropinquauit corruptioni anima eius,
   et uita illius mortiferis.
Si fuerit pro eo angelus loquens [g 1Kb] unum de millibus
      [h. unus de mille],
   ut annuntiet hominis equitatem:
Miserebitur eius, et dicet: Libera eum,
   ut [Al. et] non descendat in corruptionem.
   inueni in quo ei propitier.
Consumpta est caro eius a suppliciis,
   reuertatur ad dies adolescentie sue.
Deprecabitur Deum, et placabilis ei erit:
    et uidebit faciem eius in iubilo,
   et reddet homini iustitiam suam.
Respiciet homines [Al. homo], et dicet: Peccaui,
   et uere deliqui,
   et ut eram dignus, non recepi.
Liberauit animam suam, ne pergeret in interitum,
      sed uiuens lucem uideret.
Ecce, hec omnia operatur Deus
    tribus uicibus per singulos.
Ut reuocet animas eorum [h. animam eius] a corruptione,
   et illuminet lucem uiuentium.
Attende, Iob, et audi me:
   et [Al. tac. et] tace, dum ego loquar [Al. loquor].
Si autem habes quod loquaris, responde mihi,
   loquere: uolo enim, te apparere iustum.
Quod si non habes, audi me:
   tace, et docebo te sapientiam.

PRONUNTIANS ITAQUE ELIU, ETIAM HAEC LOCUTUS EST:

[Cap. XXXIu.] Audite, sapientes, uerba mea,
   et eruditi, auscultate me:
Auris enim uerba probat,
   et guttur escas gustu diiudicat.
Iudicium eligamus nobis,
   et inter nos uideamus [Al. eligamus] quid sit melius.
Quia dixit Iob: Iustus sum,
    et Deus subuertit iudicium meum.
In iudicando enim me, mendacium est:
   uiolenta sagitta mea absque ullo peccato.
Quis est uir, ut est Iob,
   qui bibit subsannationem quasi aquam,
Qui graditur cum operantibus iniquitatem,
   et ambulat cum uiris impiis?
Dixit enim: Non placebit uir Deo,
   etiam si cucurrerit cum eo.
Ideo, uiri cordati, audite me,
   absit a Deo impietas,
   et ab Omnipotente iniquitas.
Opus enim hominis reddet ei,
   et iuxta uias singulorum restituet [Al. add. eis].
uere enim Deus non condemnabit frustra,
   nec Omnipotens subuertet iudicium.
Quem constituit alium super terram?
   aut quem posuit super orbem, quem fabricatus est?
Si direxerit ad eum cor suum,
    spiritum illius et flatum ad se trahet.
Deficiet omnis caro simul,
   et homo in cinerem reuertetur.
Si habes ergo intellectum, audi quod dicitur,
   et ausculta uocem eloquii mei.
Numquid qui non amat iudicium, sanari potest:
   et quomodo tu eum, qui iustus est, in tantum
      condemnas?
Qui dicit regi, apostata:
   qui uocat duces impios.
Qui non accipit personas principum:
   nec cognouit tyrannum, cum disceptaret contra
      pauperem:
   opus enim manuum eius sunt uniuersi [Al. uniuersa],
Subito morientur, et in media nocte turbabuntur
      populi, et pertransibunt,
   et auferent uiolentum absque manu.
Oculi enim eius super uias hominum,
    et omnes gressus eorum considerat.
Non sunt tenebre, et non est umbra mortis,
   ut [a 1Kb] abscondantur ibi qui operantur iniquitatem.
Neque enim ultra in hominis potestate est,
   ut ueniat ad Deum in iudicium.
Conteret multos innumerabiles,
   et stare faciet alios pro eis.
Nouit enim opera eorum:
   et idcirco inducet noctem, et conterentur.
Quasi impios percussit eos in loco uidentium.
Qui quasi de industria recesserunt ab eo,
   et omnes uias eius intelligere noluerunt,
Ut peruenire facerent ad eum clamorem egeni,
    et audiret uocem pauperum.
Ipso enim concedente pacem, quis est qui condemnet?
   ex quo absconderit uultum, quis est qui contempletur
      eum
   et super gentem et super omnes homines?
Qui regnare facit hominem hypocritam propter peccata
      populi.
Quia ergo ego locutus sum ad Deum,
   te quoque non prohibebo.
Si erraui, tu doce me:
   si iniquitatem locutus sum, ultra non addam.
Numquid a te Deus expetet eam, quia displicuit tibi?
   tu enim cepisti loqui, et non ego:
   quod si quid nosti melius, loquere.
uiri intelligentes loquantur mihi,
   Et uir sapiens audiat me.
Iob autem [Al. tac. autem] stulte locutus est
   et uerba illius non sonant disciplinam,
Pater mi, probetur Iob usque ad finem:
    ne desinas in [b 1Kb] hominibus iniquitatis [h. iniquitatem].
Quia addit super peccata sua blasphemiam,
   inter nos interim constringatur:
   et tunc ad iudicium prouocet sermonibus suis Deum
      [h. et tunc multiplicet sermones suos ad Deum].

IGITUR ELIU HAEC RURSUM LOCUTUS EST:

[Cap. XXXu.] Numquid equa tibi uidetur tua cogitatio,
   ut diceres: Iustior Deo sum.
Dixisti enim: Non tibi placet quod rectum est:
   uel quid tibi proderit, si ego peccauero?
Itaque ego respondebo sermonibus tuis
   et amicis tuis tecum.
Suspice celum et intuere,
   et contemplare ethera quod altior te sit.
Si peccaueris, quid ei [Al. eum] nocebis?
   et si multiplicate fuerint iniquitates tue [h. errores
       tui], quid facies contra eum?
Porro si iuste egeris, quid donabis ei?
   aut quid de manu tua accipiet?
Homini [h. uiro], qui similis tui est, nocebit impietas
      tua.
   et filium [Al. filius] hominis adiuuabit iustitia
      tua [Al. iustitiam tuam].
Propter multitudinem calumniatorum clamabunt:
   et eiulabunt propter uim brachii tyrannorum.
Et non dixit: Ubi est Deus, qui fecit me,
   qui dedit [h. dans] carmina in nocte?
Qui docet nos super iumenta terre,
   et super uolucres celi erudit [Al. erudiet] nos.
Ibi clamabunt, et non exaudiet,
   propter superbiam malorum.
Non ergo [h. uerumtamen] frustra audiet Deus,
   et omnipotens singulorum causas intuebitur,
Etiam cum dixeris [h. Etiam quia dixisti]: Non considerat:
   iudicare coram illo, et exspecta eum.
 Nunc enim non infert furorem [Al. iudicium] suum,
   nec ulciscitur scelus ualde.
Ergo Iob frustra aperit os suum,
   et absque scientia uerba multiplicat.

ADDENS QUOQUE ELIU HAEC LOCUTUS EST:

[Cap. XXXuI.] Sustine me paululum, et indicabo
   tibi: adhuc enim habeo quod pro Deo loquar
   [Al. prodens loquar].
Repetam scientiam meam [h. scientia mea] a principio,
   et operatorem meum probabo iustum.
uere enim absque mendacio sermones mei,
    et perfecta scientia probabitur tibi.
Deus potentes [h. qui corde potentes sunt] non abiicit,
      cum et ipse sit potens.
Sed non saluat impios, et iudicium pauperibus tribuit
      [Al. tribuet].
Non [a 1Kb] auferet a iusto oculos suos,
   et reges in solio collocat in perpetuum,
   et eriguntur [h. non aufert a iusto oculos suos, et
      a regibus; in solio collocat eos in perpetuum, et
      alii eriguntur].
Et si fuerint in catenis, et uinciantur funibus paupertatis:
Indicabit eis opera eorum,
   et scelera eorum, quia uiolenti fuerint.
Reuelabit quoque aurem eorum, ut corripiat:
   et loquetur, ut reuertantur ab iniquitate:
Si audierint, et obseruauerint, complebunt dies suos
      in bono,
   et annos suos in gloria:
Si autem non audierint, transibunt per gladium,
    et consumentur in stultitia.
Simulatores et callidi prouocant iram Dei,
   neque clamabunt cum uincti fuerint.
Morietur in tempestate anima eorum,
   et uita eorum inter effeminatos.
Eripiet [Al. eriget] pauperem de angustia sua,
   et reuelabit in tribulationem aurem eius.
Igitur saluabit te de ore angusto,
   latissime, [b 1Kb] et non habentis [h. habente] fundamentum
      subter se:
   requies autem mense tue erit plena pinguedine.
Causa tua quasi impii iudicata est,
   causam iudiciumque recipies.
Non te ergo superet ira, ut aliquem [h. temetipsum]
      opprimas:
   nec multitudo donorum inclinet te.
Depone magnitudinem [h. tyrannidem] tuam absque
      tribulatione, et omnes robustos fortitudine.
Ne protrahas noctem,
    ut ascendant populi pro eis.
Caue ne declines ad iniquitatem:
   hanc enim cepisti sequi [h. prosecutus] post [Al. tac.
      post] miseriam.
Ecce, Deus excelsus in fortitudine sua
   et nullus ei similis in legislatoribus.
Quis poterit scrutari uiam [Al. uias] eius?
   aut quis [c 1Kb] ei dicere: Operatus es iniquitatem?
Memento quod ignores opus eius,
   de quo cecinerunt [Al. ceciderunt] uiri.
Omnes homines uident [h. uiderunt] eum,
   unusquisque intuetur procul [h. et homo intuebitur
      procul].
Ecce, Deus magnus uincens scientiam nostram:
   numerus annorum eius inestimabilis.
Qui aufert stillas pluuie,
   et effundit imbres ad instar gurgitum.
Qui de nubibus [d 1Kb] fluunt, que pretexunt cuncta desuper.
Si uoluerit extendere nubes quasi tentorium suum,
Et fulgurare desuper lumine suo,
    cardines quoque maris operiet.
Per hec [h. Per ha . . . ] enim iudicat populos,
   et dat escas multis mortalibus.
In manibus [h. prope] abscondit lucem,
   et precipit ei, ut rursus adueniat.
Annuntiat de ea amico suo,
   quod possessio eius sit, et ad eam possit ascendere.
[Cap. XXXuII.] Super hoc expauit cor meum,
    et emotum est de loco suo.
Audite auditionem in terrore uocis eius,
   et sonum [h. meditationem] de ore illius procedentem.
Subter omnes celos ipsa considerat,
   et lumen illius super terminos [h. altitudinem] terre.
Post eum rugiet sonitus,
   tonabit uoce magnitudinis sue;
   et non inuestigabitur, cum audita fuerit uox eius.
Tonabit Deus in uoce sua mirabiliter,
   qui facit [h. faciens] magna et inscrutabilia.
Qui precipit niui, ut descendat in terram,
   et hiemis pluuiis, et imbri fortitudinis sue.
Qui in manu omnium hominum signat,
   ut nouerint singuli opera sua.
Ingredietur bestia latibulum,
   et in antro suo morabitur.
Ab interioribus egredietur tempestas, et a Arcturo
      [Al. Austro] frigus.
Flante Deo, concrescit gelu,
    et rursum latissime funduntur aque.
Frumentum desiderat nubes,
   et nubes spargunt lumen suum.
Que lustrant per circuitum,
   quocumque eas uoluntas gubernantis duxerit,
   ad omne quod preceperit illis
   super faciem orbis terrarum.
Siue in una tribu, siue in terra sua,
   siue in quocumque loco misericordie sue
   eas iusserit inueniri.
Ausculta hec, Iob:
   sta, et considera mirabilia Dei.
Numquid scis quando preceperit Deus pluuiis,
   ut ostenderent lucem nubium eius?
Numquid nosti semitas nubium,
   magnas et perfectas scientias [Al. scientia]?
Nonne uestimenta tua calida sunt,
   cum perflata fuerit terra Austro?
Tu forsitan fabricatus es cum eo celos
    qui solidissimi quasi ere fusi sunt?
Ostende nobis quid dicamus illi:
   nos quippe inuoluimur tenebris.
Quis narrabit ei que loquor?
   etiam si locutus fuerit homo, deuorabitur:
   At nunc non uident lucem:
   subito er cogetur in nubes,
   et uentus transiens fugabit eas.
Ab aquilone aurum uenit,
   et ad Deum formidolosa laudatio.
Digne eum inuenire non possumus [h. Omnipotens;
      digne inuenire eum non possumus]:
   magnus fortitudine, et iudicio, et iustitia,
   et enarrari non potest.
Ideo timebunt eum uiri,
   et non audebunt contemplari omnes
   qui sibi uidentur esse sapientes [h. et non contemplabitur
      omnes qui corde uidentur esse sapientes].

 RESPONDENS AUTEM DOMINUS IOB [Al. AD IOB] DE TURBINE, DIXIT:

[Cap. XXXuIII.] Quis est iste inuoluens sententias
   sermonibus imperitis?
Accinge sicut uir lumbos tuos:
   interrogabo te, et responde mihi.
Ubi eras quando ponebam fundamenta terre?
   indica mihi si habes intelligentiam.
 Quis posuit mensuras eius, si nosti?
   uel quis tetendit super eam lineam?
Super quo bases illius solidate sunt?
   aut quis dimisit lapidem angularem eius,
Cum me laudarent simul astra matutina,
   et iubilarent omnes filii Dei?
Quis conclusit ostiis mare,
   quando erumpebat quasi de uulua procedens:
Cum ponerem nubem uestimentum eius,
   et caligine illud quasi pannis infantie obuoluerem?
Circumdedi illud terminis meis,
   et posui uectem, et ostia:
Et dixi: Usque huc uenies, et non procedes amplius,
   et hic confringes tumentes fluctus tuos.
Numquid post ortum tuum precepisti diluculo,
   et ostendisti aurore locum suum?
Et tenuisti concutiens extrema terre,
   et excussisti impios ex ea?
   Restituetur [h. uertetur] ut lutum signaculum,
   et stabit sicut uestimentum:
 Auferetur ab impiis lux sua,
   et brachium excelsum confringetur.
Numquid ingressus es profunda maris,
   et in nouissimis abyssi deambulasti?
Numquid aperte tibi sunt porte mortis,
   et ostia tenebrosa uidisti?
Numquid considerasti latitudines [Al. latitudinem]
      terre?
   indica mihi, si nosti, omnia.
In qua uia habitet lux,
   et tenebrarum quis locus sit:
Ut ducas unumquodque [Al unumquemque] ad terminos
      suos,
   et intelligas semitas domus eius.
Sciebas tunc quod nasciturus esses?
   et numerum dierum tuorum noueras [h. nosti]?
Numquid ingressus es thesauros niuis,
   aut thesauros grandinis aspexisti?
Que preparaui in tempus hostis [Al. hosti],
    in diem pugne et belli?
Per quam uiam spargitur lux,
   diuiditur estus [h. urens, id est, uentus] super
      terram?
Quis dedit uehementissimo imbri cursum,
   et uiam sonantis tonitrui,
Ut plueret super terram absque homine,
   in deserto, ubi nullus mortalium commoratur;
Ut impleret inuiam et desolatam [Al. tac. et desolatam],
   et produceret herbas uirentes?
Quis est pluuie pater?
   uel quis genuit stillas roris?
 De cuius utero egressa est glacies?
   et gelu de celo quis genuit?
In similitudinem lapidis aque durantur,
   et [a 1Kb] facies abyssi constringitur.
Numquid coniungere ualebis micantes stellas Pleiadas
      [Al. Plyades],
   aut gyrum Arcturi poteris dissipare?
Numquid producis [Al. produces] Luciferum [h. astra]
      in tempore suo,
   et uesperum super filios terre consurgere facis?
Numquid nosti ordinem celi,
   et pones rationem eius in terra?
Numquid [b 1Kb] eleuabis in nebula [h. ad nubem] uocem
      tuam,
   et impetus aquarum operiet te?
Numquid mittes fulgura, et ibunt,
   et reuertentia dicent tibi: Adsumus?
Quis posuit in [c 3Kb] uisceribus hominis [h. ouorum] sapientiam?
   uel quis dedit gallo intelligentiam:
 Quis enarrabit celorum rationem,
   et concentum celi quis dormire faciet?
Quando fundebatur [h. funditur] puluis in terra,
   et glebe [d 1Kb] compingebantur [h. compingitur]?
Numquid capies leene predam,
   et animam catulorum eius implebis,
Quando cubant in antris, et in specubus [Al. speculis]
      insidiantur?
Quis preparat coruo escam suam,
   quando pulli eius clamant ad Deum, [e 10Kb] uagantes,
      eo quod non habeant cibos?
[Cap. XXXIX.] Numquid nosti tempus partus ibicum
      [Al. hircorum] in petris,
   uel parturientes ceruas obseruasti?
Dinumerasti menses conceptus earum,
   et scisti tempus partus earum?
Incuruantur ad fetum, et pariunt,
   et rugitus emittunt.
Separantur filii earum,
    pergunt ad pastum;
   egrediuntur, et non reuertuntur ad eas.
Quis dimisit onagrum liberum,
   et uincula eius [h. [f 2Kb] eteberi] quis soluit?
Cui dedi in solitudine domum,
   et tabernacula eius in terra salsuginis.
Contemnit multitudinem ciuitatis,
   clamorem exactoris non audit [Al. audiuit].
Circumspicit montes pascue sue,
   et uirentia queque perquirit.
Numquid uolet rhinoceros seruire tibi,
   aut morabitur ad presepe tuum?
Numquid alligabis rhinocerota ad arandum loro tuo?
    aut confringet glebas uallium post te?
Numquid fiduciam habebis in magna fortitudine eius,
   et derelinques ei labores tuos?
Numquid credes ei quod sementem reddat tibi,
   et aream tuam congreget?
Penna struthionum similis [a 7Kb] est pennis herodii, et
      accipitris [h. Ciconie et milui].
Quando derelinquit in terra oua sua,
   tu forsitan in puluere calefacies ea [h. derelinquit
      enim in terra oua sua, et in puluere calefiunt]?
Obliuiscitur quod pes conculcet ea,
   aut bestie agri conterant.
Duratur ad filios suos quasi non sint sui,
   frustra laborauit, nullo timore cogente.
Priuauit enim eam Deus sapientia,
   nec dedit illi intelligentiam.
Cum tempus fuerit, in altum alas erigit:
   deridet equum et ascensorem eius.
Numquid prebebis equo fortitudinem,
   aut circumdabis collo eius hinnitum [h. aut induisti
       collum eius [b 1Kb] ceruicositate]?
Numquid suscitabis eum quasi locustas?
   gloria narium eius terror.
Terram ungula fodit,
   exsultat audacter:
   in occursum pergit armatis.
Contemnit pauorem, nec cedit gladio.
Super ipsum sonabit pharetra,
   uibrabit hasta et [c 1Kb] clypeus.
Feruens et fremens sorbet terram,
   nec reputat tube sonare clangorem.
Ubi audierit buccinam, dicet [Al. dicit]: uah!
   procul odoratur bellum,
   exhortationem ducum, et ululatum exercitus.
Numquid per sapientiam tuam plumescit accipiter,
   expandens [d 1Kb] alas suas ad austrum?
Numquid ad preceptum tuum eleuabitur aquila,
   et in arduis ponet nidum suum?
In petris manet, et in preruptis silicibus commoratur,
    atque inaccessis rupibus.
Inde contemplantur escam,
   et de longe oculi eius prospiciunt.
Pulli eius lambent sanguinem:
   et ubicumque cadauer fuerit, statim adest.

ET ADIECIT DOMINUS, ET LOCUTUS EST AD IOB:

      [h. Et respondit Dominus ad Iob, et dixit:
Numquid qui contendit cum Deo [h. Omnipotente],
      tam facile conquiescit?
   utique qui arguit Deum, debet respondere ei.

RESPONDENS AUTEM IOB DOMINO, DIXIT:

Qui leuiter locutus sum, respondere quid possum?
   [h. Qui uilis sum, respondere quid possum]?
   manum meam ponam super os meum.
Unum locutus sum, quod utinam non dixissem;
   et alterum [h. duo], quibus ultra non addam.

RESPONDENS AUTEM DOMINUS IOB DE TURBINE DIXIT:

[Cap. XL.] Accinge sicut uir lumbos tuos:
    interrogabo te, et indica mihi.
Numquid irritum facies iudicium meum:
   et condemnabis me, ut tu iustificeris?
 Et si habes brachium sicut Deus,
   et si uoce simili tonas?
Circumda tibi decorem,
   et in sublime erigere, et esto gloriosus,
   et speciosis induere uestibus.
Disperge superbos furore tuo,
   et respiciens omnem arrogantem humilia.
Respice cunctos superbos, et confunde eos,
   et contere impios in loco suo.
Absconde eos in puluere simul,
   et facies eorum demerge in foueam:
Et ego confitebor quod saluare te possit dextera tua.
Ecce, Behemoth, quem feci tecum,
   fenum quasi bos comedet.
Fortitudo eius in lumbis eius,
   et uirtus illius in umbilico uentris eius,
[e 1Kb] Stringit [Al. Constringit] caudam suam quasi cedrum,
   nerui testiculorum eius perplexi sunt.
Ossa eius uelut fistule eris,
    cartilago illius quasi lamine ferree.
Ipse principium est uiarum Dei,
   qui fecit eum, applicabit gladium eius [h. suum].
Huic montes herbas ferunt:
   omnes bestie agri ludent ibi.
Sub umbra dormit
   in secreto calami, et in locis humentibus.
Protegunt umbre umbram eius,
   circumdabunt [h. circ . . . . ] eum salices torrentis.
Ecce, absorbebit fluuium, et non mirabitur [h. et
      non festinabit].
   habet fiduciam quod influat Iordanis in os eius,
In oculis eius quasi hamo capiet eum,
   et in sudibus perforabit nares eius.
An extrahere poteris Leuiathan hamo,
   et fune ligabis linguam eius?
Numquid pones circulum in naribus eius,
   et [Al. aut] armilla perforabis maxillam eius?
Numquid multiplicabit ad te preces,
    aut loquetur tibi mollia?
Numquid feriet tecum pactum,
   et accipies eum seruum sempiternum?
Numquid illudes ei quasi aui [h. passeri],
   aut ligabis cum [Al. eum] aucillis [h. puellis] tuis?
Concident eum amici,
   diuident eum negotiatores?
Numquid implebis sagenas [h. tabernacula] pelle eius,
   et gurgustium piscium capite illius?
Pone super eum manum tuam:
   memento belli, nec ultra addas loqui [h. non habet].
Ecce, spes eius frustrabitur eum,
   et uidentibus cunctis precipitabitur.
[Cap. XLI.] Non quasi crudelis suscitabo eum?
   quis enim resistere potest [Al. poterit] uultui meo?
Quis ante dedit mihi, ut [h. et] reddam ei:
   omnia que sub celo sunt, mea sunt.
Non parcam ei,
   et uerbis potentibus, et ad deprecandum compositis.
 Quis reuelabit faciem indumenti eius?
   et in medium oris eius quis intrabit?
Portas uultus eius quis aperiet?
    per gyrum dentium eius formido.
Corpus illius quasi scuta fusilia,
   compactum squamis se prementibus.
Una uni coniungitur,
   et ne spiraculum quidem incedit per eas:
Una alteri adherebit,
   et tenentes se nequaquam separabuntur.
Sternutatio eius splendor ignis [h. luminis],
   et oculi eius, ut palpebre diluculi.
De ore eius lampades procedunt,
   sicut tede ignis accense.
De naribus eius procedit fumus,
   sicut olle succense atque [Al. aque] feruentis.
Halitus eius prunas ardere facit [h. prune at . . . . s.],
   et flamma de ore eius egreditur.
In collo eius morabitur fortitudo,
   et faciem eius precedit egestas [h. . . . . as.].
Membra carnium eius coherentia sibi,
   mittet contra [h. super] eum fulmina,
   et ad locum alium non ferentur [h. feretur].
 Cor eius indurabitur quasi lapis,
   et stringetur quasi malleatoris incus [Al. incude].
Cum sublatus fuerit, timebunt angeli [h. dii],
   et territi purgabuntur.
Cumque apprehenderit eum gladius, subsistere non
      poterit,
   neque hasta, neque thorax.
Reputabit enim quasi paleas ferrum,
   et quasi lignum putridum, es.
Non fugabit eum uir sagittarius,
   in stipulam uersi sunt ei lapides funde.
Quasi stipulam estimabit malleum,
   et deridebit [Al. derisit] uibrantem hastam.
Sub ipso erunt [h. non habet, erunt] radii solis,
   sternet sibi aurum quasi lutum.
Feruescere faciet quasi ollam profundum,
   mare ponet quasi cum unguenta bulliunt.
Post eum lucebit semita,
   estimabit abyssum quasi senescentem.
 Non est super terram potestas, que comparetur [h.
      super terram quod comparetur] ei;
   Qui factus est, ut nullum timeret.
Omne sublime uidet,
   ipse est rex super uniuersos filios superbie [h . . . . ].

RESPONDENS AUTEM IOB DOMINO, DIXIT:

[Cap. XLII.] Scio quia omnia potes
   et nulla te latet cogitatio.
Quis est iste, qui celat consilium absque scientia?
   ideo insipienter locutus sum,
   et que ultra modum excederent scientiam meam.
Audi et ego loquar:
   interrogabo [a 1Kb] te, et responde mihi.
 Auditu auris audiui te,
   nunc autem oculus meus uidet te.
Idcirco ipse me reprehendo,
   et ago penitentiam in fauilla et cinere.


POSTQUAM [h. Et fuit postquam] AUTEM LOCUTUS EST DOMINUS uERBA HAEC AD IOB, DIXIT AD ELIPHAZ THEMANITEN [b 1Kb] :

Iratus est furor meus in te, et in duos amicos tuos, quoniam non estis locuti coram me rectum, sicut seruus meus Iob. Sumite igitur uobis septem tauros, et septem arietes, et ite ad seruum meum Iob, et offerte holocaustum pro uobis: Iob autem seruus meus orabit pro uobis; faciem eius suscipiam, ut non uobis imputetur stultitia: neque enim locuti estis ad me recta, sicut seruus meus Iob.


 ABIERUNT ERGO ELIPHAZ THEMANITES, ET BALDAD SUITES, ET SOPHAR NAAMATHITES.

Et fecerunt sicut locutus fuerat ad eos [Al. tac. ad eos] Dominus, et suscepit Dominus faciem Iob. Dominus quoque conuersus est ad penitentiam [h. Dominus quoque conuertit captiuitatem] Iob, cum oraret ille pro amicis suis. Et addidit Dominus omnia quecumque fuerant Iob, duplicia. uenerunt autem ad eum omnes fratres sui, et uniuerse sorores sue, et cuncti qui nouerant eum prius, et comederunt cum eo panem in domo eius: et mouerunt super eum caput, et consolati sunt eum super omni malo quod intulerat Dominus super eum; et dederunt ei, unusquisque ouem unam, et inaurem auream unam. Dominus autem benedixit nouissimis Iob magis quam  principio eius. Et facta sunt ei quatuordecim millia ouium, et sex millia camelorum, et mille iuga boum, et mille asine. Et fuerunt ei septem filii, et filie tres. Et uocauit nomen unius Diem, et nomen secunde Cassiam [Al. Cassie], et nomen tertie Cornustibii. Non sunt autem inuente mulieres speciose sicut filie Iob in uniuersa terra: deditque eis pater suus hereditatem inter fratres earum. uixit autem Iob post hec, centum quadraginta annis, et uidit filios suos, et filios filiorum suorum usque ad quartam generationem, et mortuus est senex et plenus dierum.


 Explicit liber Iob [c 1Kb] .





[LIBER PSALMORUM]



PRAEFATIO S. HIERONYMI IN LIBRUM [a 1Kb] PSALMORUM IUXTA HEBRAICAM uERITATEM.


Eusebius Hieronymus Sophronio suo, Salutem.

 Scio [b 1Kb] quosdam putare Psalterium in quinque libros esse diuisum [c 53Kb] , ut ubicumque apud Septuaginta Interpretes scriptum est, , , id est, fiat, fiat, finis libri sit, [d 1Kb] pro quo in Hebreo legitur: AMEN, AMEN . Nos autem Hebreorum auctoritatem secuti, et maxime apostolorum, qui semper in nouo Testamento Psalmorum librum nominant, [e 1Kb] unum uolumen asserimus. Psalmos quoque [Al. Psalmosque] omnes eorum testamur auctorum, qui ponuntur in titulis, Dauid scilicet, Asaph, et Idithun, filiorum Core, Eman Ezrahite [Al. Isrelite], Moisi et Salomonis, et reliquorum, quo-Ezras uno [Al. uno] uolumine comprehendit. Si enim AMEN , pro quo Aquila transtulit , [f 1Kb] in fine tantummodo librorum poneretur, et non inter  dum, aut in exordio, aut in calce sermonis, siue sententie, numquam et Saluator in Euangelio loqueretur:  Amen, amen dico uobis; et Pauli epistole in medio illud opere continerent. Moses quoque et Ieremias, et ceteri in hunc modum multos haberent libros, qui in mediis uoluminibus suis AMEN  frequenter interserunt. Sed et numerus uiginti duorum Hebraicorum librorum, et mysterium eiusdem numeri commutabitur. Nam et titulus ipse Hebraicus, [g 1Kb] SEPHAR THALLIM , quod interpretatur, uolumen hymnorum, Apostolice auctoritati congruens, non plures libros, sed unum uolumen ostendit. Quia igitur nuper cum Hebreo disputans, quedam pro Domino Saluatore de Psalmis testimonia protulisti, uolensque ille te [h 1Kb] illudere, per sermones pene singulos asserebat, non ita haberi in Hebreo, ut tu de Septuaginta Interpretibus opponebas, studiosissime  postulasti, ut post Aquilam et Symmachum et Theodotionem, nouam editionem Latino sermone transferrem.  Aiebas enim te magis interpretum uarietate turbari, et amore [Al. amorem tuum] quo laberis, uel translatione, uel iudicio meo esse contentum. Unde impulsus a te, [a 2Kb] cui et que possum, debeo, et que non possum, rursum me obtrectatorum latratibus tradidi, maluique te uires potius meas, quam uoluntatem in amicitia querere. Certe confidenter dicam, et multos huius operis testes citabo, me nichil, dumtaxat [b 1Kb] scientem, de Hebraica ueritate mutasse. Sicubi ergo editio mea a ueteribus discreparit, interroga quemlibet Hebreorum, et liquido peruidebis, me ab emulis frustra lacerari, qui malunt contemnere [c 1Kb] uideri preclara, quam discere.  [d 1Kb] Peruersissimi homines. Nam cum semper nouas expetant uoluptates, et gule eorum uicina maria non sufficiant: cur in solo studio Scripturarum, ueteri sapore contenti sunt? Nec hoc dico, quo [e 1Kb] precessores meos mordeam, aut quidquam de his arbitrer detrahendum, quorum translationem diligentissime emendatam, olim mee lingue hominibus dederim; sed quod aliud sit in Ecclesiis Christo credentium Psalmos legere, aliud Iudeis singula uerba calumniantibus respondere. Quod opusculum meum, si in Grecum  transtuleris, [f 226Kb] , et imperitie mee doctissimos quoque [Al. quosque] uiros  testes facere uolueris, dicam tibi illud [a 1Kb] Horatianum: In siluam ne ligna feras. Nisi quod hoc habebo solamen, si in labore communi intelligam, mihi et laudem, et  uituperationem tecum esse communem. [b 1Kb] ualere te in Domino Iesu [Al. tac. Iesu] cupio, et meminisse mei.



INCIPIT LIBER PSALMORUM.


 [I.] Beatus uir qui non abiit in consilio impiorum,
    et in uia peccatorum non stetit,
   et in cathedra derisorum non sedit.
 Sed in lege Domini [a 1Kb] uoluntas eius,
    et in lege eius meditabitur die ac nocte.
Et erit tamquam [b 1Kb] lignum transplantatum iuxta [c 1Kb] riuos
       [h. riuulos] aquarum,
   quod [a 1Kb] fructum suum dabit in tempore suo.
Et folium eius non defluet [Al. fluent],
   et omne quod fecerit prosperabitur.
Non sic impii,
   sed tamquam puluis quem proiicit uentus.
Propterea non resurgent impii in iudicio, neque peccatores
      in congregatione iustorum.
Quoniam nouit Dominus uiam iustorum, et uia [Al. iter]
   impiorum peribit.
[II.] Quare [b 1Kb] turbantur [h. turbabuntur] gentes,
   et tribus [h. plebes] meditabuntur inania?
Consurgent reges terre, et principes tractabunt pariter
   aduersus Dominum, et aduersus Christum eius.
Disrumpamus uincula eorum,
   et proiiciamus a nobis laqueos eorum.
Habitator celi ridebit,
   Dominus subsannabit eos.
Tunc loquetur ad eos in ira sua,
   et in furore suo conturbabit eos.
 Ego autem [c 1Kb] orditus sum [h. unxi] regem meum super
   Sion montem sanctum meum.
Annuntiabo [h. Narrabo] Dei preceptum,
Dominus dixit ad me: Filius meus es tu, ego hodie
      genui te,
Postula a me et dabo tibi gentes hereditatem tuam,
   et possessionem tuam terminos terre.
Pasces eos in uirga ferrea,
   ut uas figuli conteres eos.
Nunc ergo, reges, intelligite,
   erudimini, iudices terre.
Seruite Domino in timore,
   et exsultate [d 1Kb] in tremore.
Adorate [e 1Kb] pure
   ne forte irascatur, et pereatis de uia.
Cum exarserit post paululum furor eius,
   beati omnes qui sperant in eum.

PSALMUS [f 1Kb] DAuID, CUM FUGERET A FACIE ABSOLON FILII SUI.

 [III.] Domine [g 1Kb] , quare multiplicati sunt hostes mei.
   multi consurgunt aduersum [Al. contra] me.
Multi dicunt anime mee,
   Non est salus huic in Deo. [h 1Kb] SEMPER.
Tu autem, Domine, clypeus circa me, gloria mea et
   exaltans caput meum.
uoce mea ad Dominum clamabo,
   et exaudiet me de monte sancto suo.
      SEMPER.
Ego dormiui, et soporatus sum:
   euigilaui, quia Dominus sustentauit me.
Non timebo millia populi, que circumdederunt me.
Surge, Domine, saluum me fac, Deus meus,
    quia percussisti omnium inimicorum meorum maxillam,
   dentes impiorum confregisti.
Domini est salus,
   super populum [i 1Kb] tuum benedictio tua.
      SEMPER.

uICTORI IN PSALMIS CANTICUM [h. Psalmus] DAuID.

[Iu.] Inuocantem me exaudi me, Deus iustitie mee,
   in tribulatione dilatasti mihi:
Miserere mei,
   et exaudi orationem meam.
Filii uiri usquequo inclyti mei [h. gloria mea] ignominiose
   diligitis uanitatem querentes mendacium. SEMPER.
Et cognoscite quoniam mirabilem reddidit [Al. reddet]
      Dominus sanctum [h. misericordem] suum,
   Dominus exaudiet cum clamauero ad eum.
Irascimini et nolite peccare,
   loquimini in cordibus uestris super cubilia uestra,
   et tacete. SEMPER.
 Sacrificate sacrificium iustitie,
   et fidite in Domino.
Multi dicunt, Quis ostendit nobis bonum?
   leua super nos lucem uultus tui, Domine.
Dedisti letitiam in corde meo,
    [i 1Kb] a tempore frumentum et uinum eorum multiplicata
      sunt;
In pace simul requiescam et dormiam,
   quia tu, Domine, specialiter securum habitare fecisti
      me.

uICTORI [k 1Kb] SUPER HAEREDIDATIBUS CANTICUM [h. Psalmus] DAuID.

[u.] uerba mea [l 1Kb] auribus percipe, Domine,
   intellige murmur meum [h. meditationem meam].
Aduerte ad [m 1Kb] uocem clamoris mei
   rex meus et Deus meus,
   quia te deprecor.
Domine, mane audies uocem meam,
   mane preparabor ad te, et contemplabor [n 1Kb] .
 Quoniam non Deus uolens iniquitatem [h. impietatem]
      tu,
   nec habitabit iuxta te malignus.
Non stabunt iniqui in conspectu oculorum tuorum,
   odisti omnes operantes iniquitatem.
Perdes loquentes mendacium,
   uirum sanguinum et dolosum
   abominabitur Dominus.
Ego autem in multitudine misericordie tue
   introibo [Al. add. in] domum tuam,
   adorabo in templo sancto tuo in timore tuo.
Domine, deduc me in iustitia tua propter insidiatores
   [h. decantores] meos,
    dirige ante faciem meam uiam tuam.
Non est enim in ore eorum rectum,
   interiora eorum insidie:
Sepulcrum patens guttur eorum,
   linguam suam [a 1Kb] lenificant.
Condemna eos Deus,
   decidant a consiliis suis:
Iuxta multitudinem scelerum eorum expelle eos:
   quoniam prouocauerunt te [Al. ad. Deus].
Et letentur omnes qui sperant in te,
   in perpetuum [h. in seculum] laudabunt:
Et proteges eos,
   et letabuntur in te, qui diligunt nomen tuum.
Quia tu benedices iusto,
   Domine, ut scuto [h. hasta] placabilitatis coronabis
      eum.

uICTORI IN PSALMIS SUPER OCTAuA. CANTICUM [h. Psalmus] DAuID.

[uI.] Domine, ne in furore tuo arguas me,
   neque in ira tua corripias me,
 Miserere mei, Domine, quoniam infirmus sum ego [Al. tac.
      ego]:
   sana me, Domine, quoniam conturbata sunt ossa
      mea.
Et anima mea conturbata [Al. turbata] est ualde,
   et tu, Domine, usquequo?
Reuertere, Domine, erue animam meam, salua me
   propter misericordiam tuam.
Quoniam non est in morte recordatio tui,
   in inferno quis confitebitur tibi?
Laboraui in gemitu meo,
   natare faciam tota nocte lectum [Al. lectulum] meum,
   lacrymis meis stratum meum rigabo.
Caligauit pre amaritudine [h. irritatione] oculus meus,
   consumptus sum ab uniuersis hostibus meis.
Recedite a me omnes, qui operamini iniquitatem,
   quia audiuit Dominus uocem fletus mei.
Audiuit Dominus deprecationem meam,
   Dominus orationem meam [b 1Kb] suscepit.
Confundantur et conturbentur uehementer omnes inimici
       mei,
   reuertantur et confundantur subito [h. in momento].

[c 1Kb] IGNORATIO DAuID, QUOD CECINIT DOMINUS SUPER uERBA AETHIOPIS FILII IEMINI.

[uII.] Domine Deus meus in te speraui,
   salua me ab omnibus persequentibus me, et libera
      me.
Ne forte [d 1Kb] rapiat ut leo animam meam:
   laceret, et non sit qui eruat.
Domine Deus meus, si feci istud,
   si est iniquitas in manibus meis.
Si reddidi retribuentibus mihi malum,
   et dimisi hostes meos uacuos.
Persequatur inimicus animam meam, et apprehendat
       [Al. comprehendat],
   et conculcet in terra uitam meam,
   et gloriam meam in puluerem [e 1Kb] collocet.
      SEMPER.
Surge, Domine [Al. Deus], in furore tuo,
   eleuare indignans super hostes meos; et consurge
      [h. expergiscere] ad me iudicio quod mandasti.
Et congregatio tribuum [h. plebium] circumdet te,
   et pro ea [Al. hac] in altum reuertere.
Dominus iudicabit [Al. iudicat] populos,
   iudica me, Domine [Al. Deus], secundum iustitiam
      meam,
et secundum simplicitatem meam que est in me.
Consumatur malum iniquorum [h. impiorum]:
   et confirmetur [f 1Kb] iustus,
   et probator cordis et renum Deus iustus.
Clypeus meus in Deo,
   qui saluat rectos [g 1Kb] corde.
Deus iudex iustus,
   et fortis, et [h 1Kb] comminans tota die.
 Non conuertenti [Al. conuertet] gladium suum acuet,
   arcum suum tetendit, et parauit illum.
Et in ipso parauit uasa mortis,
   sagittas suas ad comburendum operatus est.
Ecce parturit iniquitatem,
   et concepto [i 1Kb] dolore, peperit mendacium.
   Lacum aperuit, et effodit eum,
   et incidet in interitum quem operatus est.
Reuertetur dolor [h. dolus] suus in caput eius,
   et super uerticem eius iniquitas sua descendet.
Confitebor Domino secundum iustitiam eius,
   et psallam [Al. cantabo] nomini Domini altissimi.

uICTORI [i 1Kb] PRO TORCULARIBUS CANTICUM [h. Psalmus] DAuID.

[uIII.] Domine [Al. Dominus] dominator noster,
   quam grande est nomen tuum in uniuersa terra:
   qui posuisti gloriam tuam super celos.
Ex ore infantium et lactentium [k 1Kb] fecisti [h. fundasti]
      laudem [h. uirtutem],
    propter aduersarios tuos,
   ut quiescat inimicus et ultor.
uidebo enim celos tuos opera digitorum tuorum,
   lunam et stellas que fundasti [h. preparasti],
Quid est homo, quoniam recordaris eius,
   uel filius hominis, quoniam uisitas eum?
   Minues [Al. minuisti] eum paulo minus a Deo,
   gloria et decore coronabis eum.
Dabis ei potestatem super opera manuum tuarum,
   cuncta posuisti sub pedibus eius.
Oues et armenta omnia,
   insuper et animalia agri.
Aues celi et pisces maris,
   qui pertranseunt [l 1Kb] semitas marium.
Domine dominator noster,
   quam grande est nomen tuum in uniuersa terra.

 uICTORI [a 1Kb] SUPER MORTE FILII CANTICUM [h. Psalmus] DAuID.

[IX.] Confitebor Domino in toto corde meo,
   narrabo omnia [Al. omni] mirabilia tua.
Letabor et gaudebo in te,
   cunam [h. psallam] nomini tuo, Altissime.
Cum ceciderint [h. conuerterint] inimici mei retrorsum,
   corruerint et perierint a facie tua.
Fecisti enim iudicium meum et causam meam,
   sedisti super solium iudex iustitie.
   Increpasti [Al. increpuisti] gentes, periit impius:
   nomen eorum delesti in sempiternum [h. seculum]
   et iugiter.
Inimici [b 1Kb] complete sunt solitudines in finem,
   et ciuitates subuertisti:
   periit memoria eorum cum ipsis.
Dominus autem in sempiternum [h. seculum] sedebit,
   stabiliuit ad iudicandum solium suum.
 Et ipse [c 1Kb] iudicabit orbem in iustitia, iudicabit populos
      in equitatibus.
Et erit Dominus eleuatio oppresso,
   eleuatio opportuna in angustia.
Et confident in te qui nouerunt nomen tuum,
   quoniam non dereliquisti querentes te, Domine.
   Cantate [h. Psallite] Domino habitatori Sion,
annuntiate in populis cogitationes eius.
Quoniam querens [Al. querentes] sanguinem eorum
      recordatus est,
   nec oblitus est clamoris [Al. clamorem] pauperum.
    [d 1Kb] Miserere mei, Domine.
   uide afflictionem meam ex inimicis meis,
   qui exaltas me de portis mortis.
   Ut narrem [Al. et enarrem] omnes laudes tuas
   in portis filie Sion,
   exsultabo in salutari tuo.
Demerse sunt gentes in [e 1Kb] interitu quem fecerunt,
    in reti quod absconderunt, captus est pes eorum.
Agnitus est Dominus iudicium faciens,
   in opere manuum [h. palmarum] suarum corruit
      impius.
   Sonitu [f 1Kb] SEMPER,
 Conuertantur impii in infernum,
   omnes gentes que oblite sunt Deum.
Quoniam non in eternum obliuioni erit pauper:
   exspectatio pauperum [g 1Kb] peribit in perpetuum.
Surge, Domine, non confortetur homo: iudicentur
      gentes ante faciem tuam.
Pone, Domine, terrorem eis:
   sciant gentes, homines esse se. SEMPER.

[h 1Kb] QUARE, DOMINE, STAS A LONGE,

[X.] Despicies in temporibus angustie.
In superbia impii ardet pauper:
   capiantur in sceleribus que cogitauerunt.
Quia [i 1Kb] laudabitur impius in desiderio anime sue,
   et auarus applaudens sibi blasphemauit Dominum.
Impius secundum altitudinem [i 1Kb] ire sue non requiret:
   nec [Al. non] est Deus in omnibus cogitationibus
      eius.
Parturiunt uie eius in omni tempore:
   longe [h. in excelso] sunt iudicia tua a facie eius,
   omnes inimicos suos despicit.
 Loquitur in corde suo, Non mouebor:
   in generatione et generatione ero sine malo.
Maledictione os eius plenum est, et dolis et auaritia:
   sub [k 1Kb] lingua eius dolor et iniquitas.
Sedet insidians iuxta uestibula
   in absconditis [l 1Kb] interficit innocentem:
   oculi eius robustos circumspiciunt.
Insidiatur in abscondito.
   quasi leo in cubili;
Insidiatur ut rapiat pauperem:
   rapiet pauperem cum [Al. dum] attraxerit eum ad
      rete suum.
Et confractum subiiciet,
   et irruet uiribus suis ualenter.
Dixit in corde suo, Oblitus est Deus:
   abscondit faciem suam, non respiciet in perpetuum.
Surge, Domine Deus [h. o Deus], [m 1Kb] leua manum tuam.
   noli obliuisci pauperum,
Quare blasphemat impius Deum,
   dicens in corde suo quod non [n 1Kb] requiras.
    uides [h. uidisti] quia tu laborem et furorem respicis,
   ut detur in manu tua:
Tibi relinquuntur [Al. derelinquuntur] fortes tui,
    pupillo [a 1Kb] tu es factus adiutor.
Contere brachium impii et maligni:
   queres impietatem eius [Al. eorum], et non inuenies,
Dominus rex seculi et eternitatis,
   perierunt gentes de terra eius.
Desiderium pauperum audiuit Dominus [h. audisti, Domine].
   preparasti [b 1Kb] cor eorum, audiat auris tua.
Ut iudices pupillum et oppressum,
   et nequaquam ultra superbiet [Al. superbiat] homo
      de terra.

uICTORI DAuID.

[XI.] In Domino speraui,
   quomodo dicitis anime mee,
    [c 1Kb] transuola in montem sicut passer.
Quia ecce impii tetenderunt arcum:
   posuerunt sagittam suam super neruum,
   ut sagittent in abscondito rectos corde.
Quia leges dissipate sunt,
   iustus quid operatus est?
 Dominus in templo sancto suo,
   Dominus in celo thronus eius:
Oculi eius uident,
   palpebre eius probant filios hominum.
Dominus iustum probat.
   impium autem et diligentem iniquitatem, odit anima
      eius.
   Pluet [Al. Pluit] super peccatores [h. impios] laqueos,
   ignis et sulphur, et spiritus tempestatum pars calicis
      eorum.
Quoniam iustus Dominus iustitias dilexit:
   rectum uidebunt [Al. uiderunt] facies eorum.

uICTORI PRO OCTAuA CANTICUM [h. Psalm.] DAuID.

[XII.] Salua [d 1Kb] , Domine, quoniam defecit sanctus [h. misericors].
   quoniam imminuti sunt fideles a filiis hominum.
Frustra loquuntur [Al. loquitur] unusquisque proximo
      suo,
    labium dolosum in corde, et corde locuti sunt.
Disperdat Dominus omnia labia dolosa,
   linguam magniloquam.
Qui dixerunt, Linguam nostram roboremus,
   labia nostra nobiscum sunt: quis Dominus [h. dominator] noster [e 1Kb] ?
Propter uastitatem inopum et gemitum pauperum,
   nunc consurgam, dicit Dominus:
   ponam in salutari auxilium eorum.
Eloquia Domini eloquia munda:
   argentum [f 1Kb] probatum,
   separatum a terra, colatum septuplum.
Tu, Domine, custodies ea,
   seruabis nos a generatione hac in eternum.
In circuitu impii ambulabunt [Al. ambulant],
   cum exaltati fuerint uilissimi filiorum hominum.

uICTORI CANTICUM [h. Psalm.] DAuID.

[XIII.] Usquequo, Domine, obliuisceris me [Al. mei]
       penitus:
   usquequo abscondes faciem tuam a me?
Usquequo ponam consilia [Al. consilium] in anima mea,
   dolorem in corde meo per diem,
   usquequo exaltabitur inimicus meus super me?
[g 1Kb] Conuertere [h. Aspice], exaudi me, Domine Deus
      meus:
   illumina oculos meos, ne umquam obdormiam in
      morte.
Ne quando dicat inimicus meus, Preualui aduersus
      eum:
   hostes mei exsultabunt, cum motus fuero.
Ego autem in misericordia tua confido,
   exultabit cor meum in salutari tuo:
   cantabo Domino, qui reddidit mihi.

uICTORI DAuID.

[XIu.] Dixit stultus in corde suo,
   Non est Deus:
Corrupti sunt, et abominabiles facti sunt studiose:
   non est qui faciat bonum.
 Dominus de celo prospexit super filios hominum,
   ut uideret si [h 1Kb] est intelligens, requirens Deum.
Omnes recesserunt, simul conglutinati sunt,
   non est qui faciat bonum, [i 6Kb] non est usque ad unum.
Nonne cognoscent omnes qui operantur iniquitatem:
   qui deuorant populum meum ut cibum panis?
   Dominum non inuocauerunt.
Ibi [i 1Kb] trepidabunt formidine:
   quoniam Deus in generatione iusta.
Consilium pauperum confudistis:
   quoniam Dominus spes eius est.
Quis dabit de Sion salutem Isrel?
   quando reduxerit Dominus captiuitatem populi sui,
exsultabit Iacob, letabitur Isrel.

CANTICUM [h. Psalm.] DAuID.

[Xu.] Domine, [k 1Kb] quis peregrinabitur in tentorio tuo,
   qui [Al. et qui] habitauit in monte sancto tuo?
Qui ingreditur sine macula, et operatur iustitiam,
   loquiturque ueritatem in corde suo.
 Qui non est facilis in lingua sua,
   neque fecit [Al. facit] amico [h. sodali] suo malum:
   et opprobrium non sustinuit super uicinum [h. proximum]
   suum.
Despicitur in oculis eius improbus,
   timentes autem Dominum glorificabit [Al. glorificat]:
   iurat ut se affligat, et non mutat.
Pecuniam suam non dedit ad usuram,
   et munera aduersus innoxium non accepit:
Qui facit hec,
   non mouebitur in eternum.

HUMILIS ET SIMPLICIS DAuID.

[XuI.] Custodi me, Deus, quoniam speraui in te.
[l 1Kb] Dixi Domino, Dominus meus es tu:
   bene mihi non est sine te.
   Sanctis qui in terra sunt, et magnificis,
   omnis uoluntas mea in eis.
 [a 1Kb] Multiplicabuntur idola eorum, post tergum sequentium:
   non libabo libamina eorum de sanguine,
   neque assumam nomina eorum in labiis meis.
Dominus pars hereditatis mee et [b 1Kb] calicis mei,
   tu possessor [h. restitutor] sortis mee.
Linee [Al. Linete] ceciderunt mihi in pulcherrimis,
   et hereditas speciosissima mea est.
Benedicam Domino qui dedit consilium mihi:
   insuper et noctibus erudierunt me renes mei.
Proponebam Dominum [Al. tac. Dominum] in conspectu meo [h. coram me] semper:
   quia a dextris meis est [Al. es], ne commouear.
   Propterea letatum est cor meum, et exsultauit gloria mea:
   et caro mea habitabit confidenter.
Non enim derelinques animam meam in inferno:
   nec dabis sanctum [h. misericordem] tuum uidere
      corruptionem.
Ostendes mihi semitam uite,
    plenitudinem [h. satietatem] [c 1Kb] letitiarum ante uultum
      tuum:
   decores in dextera tua eternos.

ORATIO DAuID.

[XuII.] Audi, Deus, iustum [h. Audi, Domine, iustitiam],
   intende deprecationem meam;
Auribus percipe orationem meam,
   absque labiis mendacibus [Al. méndacii].
De uultu tuo [h. De conspectu tuo] iudicium meum
      prodeat:
   oculi tui uideant equitates.
Probasti cor meum, uisitasti nocte:
   conflasti me, [d 1Kb] et non inuenisti:
   cogitatio mea utinam non transisset os meum.
In opere Adam,
   in uerbo labiorum tuorum,
   ego obseruaui uias [h. semitas] latronis.
Sustenta gressus meos in callibus tuis,
    et non labantur [Al. labentur] uestigia mea.
Ego inuocaui te, [e 1Kb] quia exaudies me, Deus;
   inclina aurem tuam mihi, audi eloquium meum.
[f 1Kb] Mirabiles fac misericordias tuas, saluator sperantium,
   a resistentibus dextere tue.
Custodi me quasi pupillam [h. filiam] intus oculi,
   in umbra alarum tuarum protege me.
   A facie impiorum uastantium me.
Inimici mei animam meam circumdederunt;
   adipe suo concluserunt;
   et ore locuti sunt superbe.
Incedentes aduersum me, nunc circumdederunt me:
   oculos suos posuerunt declinare in terram.
 Similitudo eius quasi leonis desiderantis predam,
   et quasi catuli [g 1Kb] sedentis in absconditis.
Surge, Domine, preueni faciem eius, incurua eum:
   salua animam meam ab impio, qui est gladius tuus.
A uiris manus tue, Domine,
   qui mortui sunt in profundo:
Quorum pars in uita,
   et quorum de absconditis tuis replesti uentrem:
Qui satiabuntur in filiis,
   et dimittent reliquias suas paruulis eorum.
Ego in iustitia uidebo faciem tuam,
   implebor [h. satiabor] cum euigilauero similitudine
      tua.

uICTORI SERuO DOMINI DAuID, QUAE LOCUTUS EST DOMINO uERBA CANTICI HUIUS, IN DIE QUA LIBERAuIT EUM DOMINUS DE MANU OMNIUM INIMICORUM [h 1Kb] SUORUM, ET DE MANU SAUL. ET AIT:

[XuIII.] Diligam te, Domine, fortitudo mea,
   Dominus [Al. Domine] [i 1Kb] petra mea, et robur meum,
      et saluator meus:
 Deus meus fortis meus, et sperabo in eo
   scutum meum, et cornu salutis mee, susceptor
      meus.
Laudatum inuocabo Dominum,
   et ab inimicis meis saluus ero.
Circumdederunt me funes mortis,
   et torrentes diaboli [Belial] terruerunt me,
Funes inferi circumdederunt me,
   preuenerunt me laquei mortis.
In tribulatione mea inuocabo [Al. inuocaui] Dominum,
   et ad Deum meum clamabo:
Exaudiet de templo [i 1Kb] sancto suo uocem meam,
   et clamor meus ante faciem eius ueniet in aures
      eius.
Commota est, et contremuit terra:
   et fundamenta montium concussa sunt,
   et conquassata sunt, quoniam iratus est.
Ascendit fumus in [Al. de] furore eius,
   et ignis ex ore eius deuorans:
    carbones accensi sunt ab eo.
Inclinauit celos, et descendit,
   et caligo sub pedibus eius.
Et ascendit super cherub [Al. cherubin] et uolauit,
   et uolauit super pennas uenti.
Posuit tenebras latibulum suum:
   in circuitu eius tabernaculum eius,
       [k 1Kb] tenebrosas aquas in nubibus eris.
Pre fulgore in conspectu eius nubes transierunt,
   grando et carbones ignis.
Et intonuit in celis [Al. de celo] Dominus,
   et Altissimus [l 1Kb] dedit uocem suam:
   grandinem et carbones ignis.
   Et misit [Al. emisit] sagittas suas, et dissipauit eos,
    fulgura multiplicauit, et conturbauit illos.
Et apparuerunt effusiones aquarum,
   et reuelata sunt fundamenta orbis:
Ab increpatione tua, Domine:
   ab inspiratione spiritus furoris tui.
Misit de alto, et accepit me,
    [a 1Kb] extrahet me de aquis multis.
Liberauit me de inimico meo potentissimo,
   et de his qui oderunt me: quoniam robustiores me
      erant.
Preuenerunt me in die afflictionis mee,
   et factus est Dominus firmamentum meum.
Et eduxit me, in latitudinem,
    [b 1Kb] liberauit me, quoniam placui ei.
Retribuit mihi Dominus secundum iustitiam meam,
   secundum munditiam manuum mearum reddidit
      mihi.
Quia custodiui uias Domini,
   et non egi impie a Deo meo.
Omnia enim iudicia eius in conspectu meo,
    et precepta eius non amoui a me.
Et fui immaculatus cum eo,
   et custodiui me ab iniquitate mea.
   Et restituet [Al. restituit] mihi Dominus secundum
      iustitiam meam,
   secundum munditiam manuum mearum in conspectu
      oculorum eius.
Cum sancto sanctus eris,
   cum uiro innocente innocenter ages.
Cum electo electus eris,
   et cum peruerso subuerteris [Al. peruertes].
Quia tu populum pauperem saluabis,
   et oculos excelsos humiliabis.
Quia [c 1Kb] tu illuminabis lucernam meam:
   Domine Deus meus, illustrabis tenebram meam
      [Al. tenebras meas].
In te enim curro [d 1Kb] accinctus [h. curram post accinctos],
   et in Deo meo transiliam [Al. insiliam] murum.
 Deus immaculata uia eius,
   eloquium Domini [e 1Kb] examinatum:
   scutum est omnium sperantium in se.
    [f 1Kb] Quoniam quis est Deus preter Dominum.
   et quis fortis preter Deum nostrum?
Deus qui [Al. tac. qui] accingit me fortitudine,
   et posuit immaculatam uiam meam.
Cequans pedes meos ceruis,
   et super excelsa [g 1Kb] mea statuens me.
Docens manus meas ad prelium,
   et componens quasi arcum ereum brachia mea.
Dedisti mihi clypeum salutis tue [Al. mee],
   et [h 1Kb] dextera tua confortauit [Al. confirmauit] me,
   et mansuetudo tua multiplicauit me.
   Dilatabis gressum meum [Al. gressus meos] subtus
      me,
   et non deficient tali mei [Al. tac. mei].
Persequar inimicos meos, et apprehendam,
   et non reuertar, donec consumam eos.
 Cedam eos, et non poterunt surgere,
      cadent sub pedibus meis.
Et accinxisti me fortitudine ad prelium.
   incuruabis resistentes mihi sub me.
Inimicorum meorum dedisti mihi dorsum,
   et odientes me disperdidisti.
Clamabunt: et non erit qui saluet:
    ad Dominum, et non exaudiet eos.
   Delebo [h. Comminuam] eos ut puluerem ante faciem
   uenti,
   ut lutum platearum proiiciam eos.
Saluabis me a contradictionibus populi,
   pones me in caput gentium:
Populus quem ignoraui, seruiet mihi:
   auditione auris obaudiet mihi.
Filii alieni mentientur mihi:
   Filii alieni defluent,
   et contrahentur in angustiis suis.
uiuit Dominus, et benedictus Deus [h. fortis] meus
   et exaltabitur [Al. exaltetur] Deus salutis mee.
Deus, qui das uindictas mihi,
   et congregas populos sub me.
Qui seruas me ab inimicis meis,
   et a resistentibus mihi eleuas me:
   a uiro iniquo liberabis [Al. libera] me.
Propterea confitebor tibi in gentibus, Domine.
   et nomini tuo cantabo [h. psallam].
 Magnificanti [i 1Kb] salutes regis sui,
   et facienti misericordiam Christo suo,
Dauid et semini eius usque in eternum [h. seculum].

uICTORI CANTICUM [h. Psalm.] DAuID.

[XIX.] Celi enarrant gloriam Dei,
   et opus manuum eius annuntiat firmamentum.
Dies diei eructat uerbum,
   et nox nocti indicat scientiam.
Non est sermo, et non sunt uerba,
   quibus non audiatur uox eorum.
In uniuersam terram exiuit sonus eorum,
   et in finem orbis uerba eorum:
   soli posuit tabernaculum in eis.
Et ipse quasi sponsus procedens [Al. procedit] de thalamo suo,
   exsultauit, ut fortis ad currendam uiam [h. semitam].
A summitate celi egressus eius,
   et cursus [Al. recursus] eius usque ad summitatem
       illius:
   nec est qui se abscondat a calore illius.
Lex Domini immaculata
   conuertens animam:
Testimonium Domini fidele,
   sapientiam prestans paruulo [Al. paruulis].
Precepta Domini recta
   letificantia cor:
Mandatum Domini lucidum
   illuminans oculos.
Timor Domini mundus
   perseuerans in secula [h. eternum]:
Iudicia Domini uera,
   iustificata in semetipsis.
Desiderabilia super aurum
   et lapidem pretiosum multum [h. obryzum],
   et dulciora super mel et fauum redundantem.
Unde et seruus tuus docebit ea:
   in custodiendis eis fructus multus.
Errores quis intelligit,
    ab occultis munda me.
A superbis quoque libera seruum tuum,
   si non fuerint dominati mei, tunc immaculatus ero,
   et mundabor a delicto maximo.
Sint placentes sermones oris mei,
   et meditatio cordis mei in conspectu tuo:
 Domine, fortitudo mea, et redemptor meus.

uICTORI CANTICUM [h. Psalm.] DAuID.

XX. Exaudiat te Dominus in die tribulationis:
   protegat te nomen Dei Iacob.
Mittat tibi auxilium de sancto.
   et de Sion roboret te.
Memor sit omnis sacrificii tui,
   et holocaustum tuum [Al. tac. tuum] pingue fiat.
   SEMPER.
Det tibi secundum cor tuum,
   et omnem uoluntatem tuam [h. omne consilium tuum]
      impleat.
Laudabimus [a 1Kb] in salutari tuo,
   et in nomine Dei nostri [b 1Kb] deducemus.
Impleat Dominus omnes petitiones tuas:
   nunc scio quoniam saluabit Dominus Christum
      suum:
Exaudiet eum de celo sancto suo,
   in [c 1Kb] fortitudinibus salutis dextere sue.
   Hi in curribus, et hi in equis:
    nos [d 1Kb] autem in nomine Domini Dei nostri recordabimur.
Ipsi curuati [Al. incuruati] sunt et ceciderunt:
   nos uero surreximus et erecti sumus
Domine, salua:
    [e 1Kb] rex exaudiet nos in die qua inuocauerimus eum.

uICTORI CANTICUM [h. Psalm.] DAuID.

[XXI.] Domine, in fortitudine tua letabitur rex,
   et in salutari tuo exsultabit uehementer.
Desiderium cordis eius dedisti ei,
   et uoluntate labiorum eius non fraudasti. [f 1Kb] SEMPER.
Quoniam [g 1Kb] preuenies eum benedictionibus bonitatis:
   pones in capite eius coronam [h 1Kb] obryzam.
uitam petiuit a te, dedisti ei:
   longitudinem dierum in seculum et in eternum.
Magna gloria eius in salutari tuo:
   gloriam et decorem pones super eum.
Pones enim eum [i 1Kb] benedictiones in sempiternum,
   exhilarabis eum letitia apud uultum tuum,
 Quia rex confidet in Domino,
   et in misericordia Excelsi non decipietur:
Inueniet [Al. Inueniat] manus tua omnes inimicos
      tuos:
   dextera tua inueniet odientes te.
Pones eos ut clibanum ignis
   in tempore uultus tui:
Dominus in furore suo precipitabit [Al. precipitauit]
      eos,
    et deuorabit [Al. deuorauit] eos ignis.
Fructum eorum [Al. tac eorum] de terra perdes,
   et semen eorum de filiis hominum,
Quoniam inclinauerunt super te malum,
   cogitauerunt scelus quod non potuerunt.
Quoniam [Al. quia] pones eos humerum,
   funes [h. neruos] tuos firmabis contra facies eorum.
Exaltare, Domine [Al. Deus], in fortitudine tua,
   cantabimus et psallemus fortitudinem tuam [Al. fortitudines
      tuas],

uICTORI [i 2Kb] PRO CERuO MATUTINO CANTICUM [h. Psalmus] DAuID.

[XXII.] Deus meus, Deus meus, quare dereliquisti me:
   longe a salute mea uerba rugitus mei.
Deus meus, clamabo per diem, et non exaudies:
   et nocte, nec est silentium mihi.
Et tu sancte, habitator laus [h. laudes] Isrel.
   In te confisi sunt, patres nostri:
   confisi sunt, et saluasti eos.
 Ad te clamauerunt, et saluati sunt:
   in te confisi sunt, et non sunt confusi.
Ego autem sum uermis et non homo [h. uir]:
   opprobrium hominum et despectio plebis [h. populi].
Omnes uidentes me, subsannant [Al. subsannabant] me;
   demittunt labium, mouent caput.
Confugit ad Dominum [h. reuelat Domino], saluet
      eum:
   liberet eum, quoniam uult eum.
Tu autem propugnator meus ex utero:
   fiducia mea ab uberibus matris mee.
In te proiectus sum ex uulua:
   de uentre matris mee Deus meus [k 1Kb] tu.
Ne longe fias a me, quoniam tribulatio proxima.
   quoniam non est adiutor.
Circumdederunt me uituli multi:
   tauri pingues [h. basan] uallauerunt me.
Aperuerunt super me os suum:
    [l 1Kb] leo capiens et rugiens.
Sicut aqua effusus sum,
   et separata sunt omnia ossa mea:
Factum est cor meum sicut cera
   liquefacta in medio uentris mei.
Aruit uelut testa fortitudo mea,
   et lingua mea adhesit [m 1Kb] faucibus meis,
   et in puluerem mortis detraxisti me.
Quoniam circumdederunt me uenatores [h. canes],
    consilium pessimorum uallauit:
Fixerunt [a 8Kb] manus meas et pedes meos:
   numeraui omnia ossa mea:
   que ipsi respicientes uiderunt in me.
Diuiserunt uestimenta mea sibi:
   et super uestimentum meum miserunt sortem.
Tu autem, Domine, ne longe fias [Al. facias]:
   fortitudo mea, in auxilium meum festina.
Erue a gladio animam meam:
   et de manu canis solitariam meam.
Salua me ex ore leonis,
   et de cornibus unicornium exaudi me.
Narrabo nomen tuum fratribus meis:
   in medio ecclesie laudabo te:
    [b 1Kb] Timentes Dominum laudate eum:
   omne semen Iacob glorificate eum,
   et metuite eum uniuersum semen Isrel.
Quoniam non despexit neque contempsit modestiam
      pauperis,
   et non abscondit faciem suam ab eo:
    et cum clamaret ad eum, exaudiuit,
Apud te laus mea in ecclesia multa:
   uota mea reddam in conspectu timentium eum.
Comedent mites et saturabuntur,
   laudabunt Dominum querentes eum:
   uiuet cor uestrum in sempiternum,
Recordabuntur et conuertentur ad Dominum uniuersi
      fines terre:
   et adorabunt coram [c 1Kb] te uniuerse cognationes gentium.
Quia Domini regnum,
   et dominabitur gentibus.
 Comederunt et adorauerunt omnes pingues [Al. principes]
      terre
   ante faciem eius curuabunt [d 1Kb] omnes qui descendunt
      in puluerem.
   et anima eius [e 1Kb] non uiuet.
Semen seruiet ei,
   narrabitur Domino in generatione.
uenient et annuntiabunt [f 1Kb] iustitiam eius,
   Populo qui nascetur, quam fecit.

CANTICUM [h. psalmus] DAuID.

[XXIII.] Dominus [g 1Kb] pascit me [h. Pastor meus]; nichil mihi deerit.
   In pascuis herbarum [h 1Kb] accubauit me:
   super aquas refectionis enutriuit me.
Animam meam refecit:
   duxit me per semitas iustitie propter nomen suum.
Sed et si ambulauero in ualle [i 1Kb] umbre mortis,
   non timebo malum, quoniam tu mecum:
   uirga tua et baculus tuus, ipsa cansolabuntur me.
 Pones coram me mensam
   ex aduerso hostium meorum:
Impinguasti in [Al. tac. in] oleo caput meum,
   calix meus inebrians.
Sed et benignitas et misericordia subsequentur [Al. subsequantur] me,
   omnibus diebus uite mee:
Et habitatio in domo Domini,
   in longitudine dierum.

CANTICUM [h. psalmus] DAuID.

[XXIu.] Domini est terra et plenitudo eius:
   orbis et habitatores eius.
 Quia ipse super maria fundauit [a 1Kb] eam,
   et super flumina stabiliuit eam.
Quis ascendet in montem Domini:
   et [Al. aut] quis [b 10Kb] stabit in loco in sancto eius?
Innocens manibus et mundo corde:
   qui non exaltauit frustra animam suam,
   et non iurauit dolose.
Accipiet benedictionem a Domino;
   et iustitiam a Deo salutari suo.
Hec generatio querentium eum,
   querentium faciem tuam, Iacob.
      SEMPER.
Leuate, porte, capita uestra,
   et eleuamini, ianue sempiterne,
   et ingrediatur rex glorie.
Quis est iste rex glorie?
   Dominus fortis et potens:
   Dominus fortis in prelio.
Leuate, porte, capita uestra:
   et [c 1Kb] erigite, ianue sempiterne,
    et ingrediatur rex glorie.
Quis est iste rex glorie?
Dominus exercituum: ipse est rex glorie.
      SEMPER.

DAuID.

[XXu.] Ad te, Domine, animam meam [d 2Kb] leuo.
Deus meus in te fisus sum, ne confundar,
   ne letentur [h. neque exsultent in me] inimici mei.
Sed uniuersi qui sperant in te non confundantur:
   confundantur qui iniqua gerunt frustra.
uias tuas, Domine, ostende mihi,
   semitas tuas doce me.
Deduci [e 1Kb] me in ueritate tua et doce me:
   quia tu [Al. add. es] Deus saluator meus,
   te exspectaui tota die.
Recordare miserationum tuarum, Domine,
   et misericordiarum tuarum, [f 1Kb] quia a seculo sunt.
Peccatorum adolescentie mee, et scelerum meorum ne
      memineris:
    secundum misericordiam tuam recordare mei tu [Al.
      tac. tu],
   propter bonitatem tuam, Domine.
Bonus et rectus Dominus:
   propterea docebit peccatores in uia.
Deducet mansuetos in iudicio,
   et docebit modestos uiam suum.
Omnes semita Domini misericordia et ueritas:
   his qui custodiunt pactum eius, et testificationes eius.
Propter nomen tuum, Domine,
   propitiare iniquitati mee, quoniam grandis est.
 Quis est iste uir timens Dominum?
   quem docebit in uia, quam elegerit.
Anima eius in bono commorabitur,
   et semen eius hereditabit terram.
Secretum [Al. Decretum] Domini timentibus eum,
   et pactum suum ostendit eis.
Oculi mei semper ad Dominum:
   quia ipse educet de reti pedes meos.
Respice in me, et miserere mei:
   quoniam solus et pauper ego [h. add. sum].
Tribulationes cordis mei [g 1Kb] amplificate sunt:
   de angustiis meis educ me.
uide afflictionem meam et laborem meum,
   et porta omnia peccata mea.
uide inimicos meos, quoniam multiplicati sunt:
   et odio iniquo oderunt me,
Custodi animam meam, et libera me,
   non confundar quoniam speraui in te.
Simplicitas et equitas seruabunt me:
   quia exspectaui te.
 Redime, Deus, Isrel,
   ex omnibus angustiis suis.

DAuID.

[XXuI.] Iudica me, Domine [Al. Deus], quia ego in
      simplicitate mea ambulaui:
   et in Domino confidens non deficiam.
Proba me, Domine [Al. Deus], et tenta me:
   ure [h. confla] renes meos et cor meum.
Quia misericordia tua in conspectu oculorum meorum
      [Al. add. est],
   et ambulabo in ueritate tua.
Non sedi cum uiris uanitatis,
   et cum superbis non ingrediar.
Odiui ecclesiam pessimorum,
   et cum iniquis [h. impiis] non sedebo
Lauabo in innocentia manus [h. palmas] meas,
   et [h 1Kb] circuibo altare tuum, Domine.
Ut clara uoce predicem laudem,
   et narrem omnia mirabilia tua.
 Domine, dilexi habitaculum domus tue,
   et locum tabernaculi glorie tue.
Ne [i 1Kb] auferas [h. Ne apponas] cum peccatoribus animam meam
   et cum uiris sanguinum uitam meam.
In quorum manibus scelus [Al. add. est],
   et dextera eorum repleta est muneribus.
Ego autem in simplicitate mea gradiar, redime me
   et miserere mei,
Pes [Al. add. enim] meus stetit in recto:
   in ecclesiis benedicam Domino.

 DAuID.

[XXuII.] Dominus lux mea, et salutare meum;
   quem timebo?
Dominus fortitudo uite mee, quem formidabo?
Cum appropinquarent mihi maligni,
   ut comederent carnem meam:
Hostes mei et inimici mei
   ipsi impegerunt, et ceciderunt.
Si steterint aduersus me castra,
   non timebit cor meum:
Si surrexerit contra me bellum,
   in hoc ego confidam.
Unum petii a Domino, hoc requiram;
   ut habitem in domo Domini omnibus diebus uite mee:
Et uideam pulchritudinem Domini;
   et attendam in templum eius.
Abscondet enim me in umbra sua in die pessima,
   abscondet me in secreto tabernaculi sui,
   in petra exaltabit me.
 Nunc quoque exaltauit [Al. exaltabit] caput meum
   super inimicos meos qui sunt in circuitu meo.
Et immolabo in tabernaculo eius hostias iubili:
   cantabo et psallam Domino.
Audi, Domine, uocem meam inuocantis,
   et miserere mei, et exaudi me.
Tibi dixit cor meum, Quesiuit uultus meus:
   faciem tuam, Domine, requiram.
Ne abscondas faciem tuam [a 1Kb] a me,
   ne declines in furore a seruo tuo;
Auxilium meum fuisti: ne derelinquas me.
   et ne dimittas me, Deus saluator meus.
Pater enim meus et mater mea dereliquerunt me:
Dominus autem colligit me.
Ostende [h. Illustra] mihi, Domine, uiam tuam,
   et deduc me in semita recta
   propter insidiatores [h. decantatores] meos.
Ne tradas me [b 1Kb] anime tribulantium me:
   quoniam surrexerunt contra me testes falsi et apertum mendacium.
 Ego autem credo [Al. credebam], quod uideam bona
      Domini [h. Nisi ego credidissem quod uiderem
      bona Domini]
   in terra uiuentium.
Exspecta Dominum, confortare, et roboretur cor tuum,
   et sustine Dominum.

DAuID.

[XXuIII.] Ad te, Domine, clamabo,
   fortis meus, ne obsurdescas mihi,
Ne forte, tacente te mihi,
   comparer his qui descendunt in lacum:
Audi [c 1Kb] uocem deprecationum mearum cum clamauero
      ad te,
   cum leuauero manus meas ad oraculum sanctum
      tuum.
Ne trahas [Al. tradas] me cum impiis et cum operantibus iniquitatem,
   qui loquuntur pacem cum amicis suis [h. sodalibus]:
   et est malum in corde eorum.
Da eis secundum opus suum
    et secundum malum adinuentionum suarum:
 Iuxta opus manuum suarum da eis:
   redde retributionem suam illis.
Quoniam non intelligunt in opera Domini, et opus
      manuum eius:
   destrues eos, et non edificabis:
Benedictus Dominus,
   quia audiuit uocem deprecationis mee.
Dominus fortitudo mea et scutum meum,
   in ipso confisum est cor meum, et habui adiutorium:
   gauisum est cor meum,
   et in cantico meo confitebor illi.
Dominus fortitudo [e 1Kb] eorum:
      et robur salutarium Christi sui est.
Salua populum tuum
   et benedic hereditati tue:
   et pasce eos, et subleua eos usque in sempiternum
      [h. seculum].

CANTICUM [h. Psalmus] DAuID.

[XXIX.] Afferte Domino filios arietum:
    afferte Domino gloriam et imperium [h. fortitudinem].
Afferte Domino gloriam nomini eius:
   adorate Dominum in decore sancto.
uox Domini super aquas,
   Deus glorie intonuit:
   Dominus super aquas multas,
uox Domini in fortitudine:
   uox Domini in decore.
uox Domini confringentis cedros:
   et confringet Dominus cedros Libani.
Et disperget eas [f 1Kb] quasi uitulum:
   Libanum et Sarion quasi filium rhinocerotum.
uox Domini diuidens flammas ignis
uox Domini parturire [g 1Kb] faciens desertum;
   parturire faciet Dominus desertum Cades.
uox Domini obstetricans ceruas [Al. ceruis], et reuelans
      saltus,
   et in templo eius omnis loquitur gloriam.
Dominus diluuium inhabitat:
   et sedebit Dominus rex in eternum.
 Dominus fortitudinem [Al. legem] populo suo dabit:
   Dominus benedicet populo suo in pace.

PSALMUS CANTICI PRO DEDICATIONE DOMUS DAuID.

[XXX.] Exaltabo te, Domine, quoniam saluasti me:
   et non delectasti [h. letificasti] inimicos meos super me
Domine Deus meus.
   clamaui ad te, et sanasti me.
Domine, eduxisti de inferno animam meam:
uiuificasti me ne descenderem in lacum.
Cantate [h. Psallite] Domino sancti [h. misericordes]
      eius:
   et confitemini memorie sanctitatis eius.
Quoniam ad momentum est ira eius,
   uita in repropitiatione eius:
Ad uesperum commorabitur fletus,
   et in matutino laus.
Ego autem dixi in abundantia mea:
   Non commouebor in sempiternum [h. seculum].
Domine, in uoluntate tua statuisti [Al. posuisti] monti
       meo fortitudinem:
   abscondisti faciem tuam [h 1Kb] et factus sum conturbatus. [d 1Kb]
 Ad te, Domine, clamabo,
   et ad Dominum deprecabor.
Que est utilitas in sanguine meo,
   cum descendere [Al. descendo] in corruptionem:
Numquid confitebitur tibi puluis?
   aut annuntiabit ueritatem tuam?
Audi, Domine, et miserere mei:
   Domine, esto adiutor mihi [Al. meus].
Conuertisti planctum meum in chorum mihi:
   soluisti saccum meum, et accinxisti me letitia.
Ut laudet [h. psallat tibi] te gloria, et non taceat,
   Domine Deus meus, in sempiternum [h. seculum]
      confitebor tibi.

uICTORI CANTICUM [h. Psalmus] DAuID.

[XXXI.] In te, Domine, speraui, non confundar in
      eternum [h. seculum]:
   In iustitia tua salua [h. eripe] me.
Inclina ad me aurem tuam
   uelociter, libera me:
Esto mihi in lapidem fortissimum,
    in domum munitam, ut salues me.
Quia petra mea et munitio mea tu [Al. add. es]:
   et propter nomen tuum [a 1Kb] deduces me, et enutries me,
Educes me de reti, quod absconderunt mihi:
   quia tu fortitudo mea.
In manu tua commendabo [Al. commendo] spiritum meum:
   redemisti me, Domine Deus ueritatis.
[b 1Kb] Odiui custodientes uanitates frustra:
   ego autem in Domino confisus sum.
Exsultabo, et letabor in misericordia tua,
   quia uidisti [Al. audisti] afflictionem meam:
   cognouisti tribulationes anime mee.
Et non conclusisti me in [c 1Kb] manu inimici:
   statuisti in latitudine pedes meos.
Miserere mei, Domine, quoniam tribulor,
Caligauit in furore oculus meus,
   anima mea et uenter meus.
Quia consumpte sunt in merore uite mee,
   et anni mei in gemitu:
 Infirmata [d 1Kb] est in iniquitate mea fortitudo mea:
   et ossa mea contabuerunt.
Apud omnes hostes meos factus sum opprobrium,
   et uicinis meis nimis,
   et timor notis meis:
Qui uidebant me in plateis, fugiebant a me.
Obliuioni traditus sum quasi mortuus a corde:
   factus sum sicut [Al. quasi] uas perditum.
Audiui enim opprobrium multorum,
   congregationem in circuitu;
Cum inirent consilium aduersum me:
   et ut auferrent animam meam cogitauerunt [Al. cogitarent].
Ego autem in te speraui, Domine:
   dixi, Deus meus tu.
 In manu tua tempora mea:
   libera de manu inimicorum meorum, et persequentium me.
Illumina [e 1Kb] faciem tuam super seruum tuum:
   salua me in misericordia tua.
Domine, non [Al. ne] confundar, quia inuocaui te:
   confundantur impii, taceant in inferno.
Muta fiant labia mendacii:
   que loquuntur contra iustum [f 2Kb] uetera,
   in superbia et despectione.
Quam multa est bonitas tua quam abscondisti timentibus
      te,
   operatus es sperantibus in te; in conspectu filiorum
      hominum.
Abscondes eos in protectione uultus tui, a duritia uiri:
   abscondes eos in umbra, a contradictione linguarum.
Benedictus Dominus:
   qui mirabilem fecit misericordiam suam mihi, in ciuitate
      munita.
Ego autem dixi in stupore meo:
    Proiectus sum de conspectu oculorum [g 1Kb] tuorum.
Ergone audisti uocem deprecationis mee:
   cum clamarem ad te?
Diligite Dominum omnes sancti [h. misericordes] eius,
   fideles seruat Dominus:
   et [h 1Kb] tribuit his, qui satis operantur superbiam.
Confortamini, et roboretur cor uestrum,
   omnes qui exspectatis Dominum.

DAuID [i 1Kb] ERUDITO.

[XXXII.] Beatus, cui dimissa est iniquitas,
   absconditum est peccatum.
Beatus homo, cui non imputabit [Al. imputauit] Dominus
      iniquitatem:
   nec est in spiritu eius dolus.
Quia tacui attrita sunt ossa mea:
   in rugitu meo tota die.
Die enim et nocte grauatur super me manus tua:
   uersatus sum in miseria mea, cum exardesceret [i 1Kb]
      messis. IUGITER.
Peccatum meum notum facio tibi:
    et iniquitatem meam non [k 1Kb] abscondi.
Dixi, confitebor scelera mea Domino
   et tu dimisisti [h. abstulisti] iniquitatem peccati mei.
      SEMPER.
Pro [l 1Kb] hac orat omnis sanctus [h. misericors] ad te:
   ad tempus inueniens;
Ut cum inundauerint aque multe,
   ad illum non accedant.
Tu [Al. add. es] protectio mea, ab hoste custodies me,
   laus mea saluans: circumdabis me. SEMPER.
[m 1Kb] Erudiam te, et illuminabo tibi uiam per quam ambules:
   cogitabo de te oculo meo.
Nolite fieri sicut equus et mulus
   quibus [Al. in quibus] non est intelligentia:
In chamo et [n 1Kb] freno maxillas eius constringis, ut non
    appropinquet ad te.
Multi dolores impii:
   confidentem autem in Domino misericordia circumdabit.
Letamini in Domino, et exsultate, iusti:
   et laudate omnes recti corde.

[XXXIII.] LAUDATE, IUSTI, DOMINUM,

   rectos decet laudatio [Al. collaudatio].
Confitemini Domino in cithara:
   in psalterio decachordo psallite [Al. cantate] ei.
Cantate ei canticum nouum:
    [a 1Kb] bene psallite in iubilo:
Quia rectum est uerbum Domini:
   et omne opus eius in fide.
Diligit iustitiam et iudicium:
   misericordia Domini plena est terra.
In [Al. tac. In] uerbo Domini celi facti sunt:
   et spiritu oris eius omnis ornatus eorum.
Congregans quasi in utre aquas maris:
   ponens in thesauris abyssos.
 Timeat Dominum [Al. a Domino] omnis terra:
   ipsum formident uniuersi habitatores orbis.
Quia ipse dixit, et factus est:
   ipso precipiente, stetit.
Dominus soluit consilium gentium:
   irritas fecit cogitationes populorum.
Consilium Domini in eternum stabit:
   cogitationes cordis eius in generatione et generatione:
Beata gens, cuius Dominus Deus eius,
   populus quem elegit [b 1Kb] in hereditatem sibi.
De celo prospexit Dominus.
   uidit omnes filios Adam.
De firmissima sede sua prospexit
   ad uniuersos habitatores terre.
Fingens pariter cor eorum:
   intelligens omnia opera eorum.
Non [c 1Kb] saluabitur rex in multitudine exercitus,
   nec fortis liberabitur in multiplicatione uirtutis.
Fallax equus ad salutem
    et in multitudine roboris sui non saluabit.
Ecce oculus Domini super timentes eum:
   ad [Al. et] exspectantes misericordiam eius.
Ut eruat de morte animas eorum,
   et uiuificet eos in fame.
Anima nostra exspectauit Dominum:
   auxilium nostrum et clypeus noster est.
In ipso enim letabitur cor nostrum:
   quia in nomine sancto eius sperauimus.
Sit misericordia tua, Domine, super nos,
   sicut exspectauimus te.

DAuID QUANDO COMMUTAuIT OS [h. saporem] SUUM CORAM ABIMELECH, ET EIECIT EUM, ET ABIIT.

[d 1Kb] [XXXIu.] Benedicam Dominum in omni tempore:
      semper laus eius in ore meo.
In Domino [e 1Kb] laudabitur anima mea:
   audiant mites et letentur.
Magnificate Dominum mecum,
   et exaltemus nomen eius pariter.
Quesiui Dominum, et exaudiuit me.
    et ex omnibus angustiis meis liberauit me.
Respicite ad eum, et confluite,
    et uultus uestri non confundentur.
Hic pauper clamauit, et Dominus exaudiuit:
   et de omnibus tribulationibus [f 1Kb] eius saluauit eum.
Circumdabit angelus Domini in gyro timentes eum,
   et eruet eos.
Gustate et uidete quoniam bonus Dominus:
   beatus uir qui sperat in eo.
Timete Dominum sancti eius:
   quoniam non est inopia timentibus eum.
Leones indiguerunt et esurierunt:
   querentibus autem Dominum non deerit omne bonum.
   uenite [Al. Ambulate], filii, audite me,
   timorem Domini docebo uos.
Quis est uir qui uelit uitam,
   diligens dies uidere bonos.
Custodi linguam tuam a malo:
   et labia tua ne loquantur dolum.
Recede a malo, et fac bonum:
   quere pacem, et persequere eam.
 Oculi Domini ad iustos,
   et aures eius ad clamores eorum.
uultus Domini super [h. in] facientes malum:
   ut perdat de terra memoriam eorum.
Clamauerunt, [g 1Kb] et Dominus exaudiuit,
   et ex omnibus tribulationibus eorum liberauit eos.
Iuxta est Dominus contritis corde,
   et confractos spiritu saluabit.
   Multe tribulationes [h. Multa mala] iusto [Al. iusti],
   et ex omnibus illis liberabit [Al. liberauit] eum Dominus.
Custodit omnia ossa eius:
   unum ex eis non confringetur.
Interficiet impium malitia,
   et odientes iustum [h 1Kb] culpabuntur.
Redimet Dominus animas seruorum suorum,
   et non peccabunt [h. culpabuntur] omnes sperantes
      in eo.

 DAuID.

[XXXu.] Iudica, Domine, aduersarios meos:
   pugna contra impugnantes me.
Apprehende scutum et hastam [Al. contum],
   et surge in auxilium meum [Al. mihi].
Euagina gladium, et preoccupa
   ex aduerso persequentes me:
   dic anime me, salus tua ego [Al. ad. sum].
Confundantur et reuereantur, qui querunt animam
      meam:
   conuertantur retrorsum, et confundantur,
   qui cogitant malum mihi.
Fiant sicut puluis ante faciem uenti,
   et angelus Domini impellat,
Sit uia eorum tenebre et lubricum,
   et angelus Domini persequatur eos.
Quia frustra absconderunt mihi insidias retis sui:
   sine causa foderunt anime me.
ueniat ei [Al. eis] calamitas quam ignorat,
    et rete suum quod abscondit, comprehendat eum,
   et cadat in laqueum [h. in calamitatem].
Anima autem mea exsultabit in Domino,
    letabitur in salute sua [Al. tua].
Omnia ossa mea dicent, Domine, quis similis tui:
   eruens inopem a ualidiore,
   et pauperem ac mendicum a uiolento.
Surgentes testes iniqui:
   que nesciebam interrogabant me.
Reddebant mihi mala pro bono:
   sterilitatem anime mee.
Ego autem cum [a 1Kb] infirmarentur, induebar cilicio:
   humiliabam in ieiunio animam meam,
   et oratio mea in [Al. ad] sinum meum reuertetur.
Quasi ad amicum [h. sodalem], quasi ad fratrem meum
      sic ambulabam:
   quasi lugens mater tristis incuruabar.
Et in infirmitate mea letabantur et congregabantur:
   collecti sunt aduersus me percutientes, et nesciebam:
   scindentes [b 1Kb] et non tacentes.
In simulatione uerborum fictorum.
   frendebant contra me dentibus suis.
Domine, quanta uidebis [Al. aspicies].
    conuerte animam meam a calamitatibus eorum [Al. suis]:
   a leonibus solitariam meam.
Confitebor tibi in ecclesia grandi [Al. magna]?
   in populo forti laudabo te.
Non letentur super me inimici mei mendaces:
   odientes me frustra conniuentes [Al. cohibentes]
      oculo:
Non enim pacem loquuntur, sed in rapina terre
   uerba fraudulenta concinnant.
Et dilatauerunt super me os suum.
   dixerunt uah uah: uidit oculus noster.
uidisti, Domine, ne taceas:
   Domine, ne elongeris a me.
   Consurge [h. Expergiscere], et uigila in [Al. tac. in]
   iudicium meum, Deus meus,
   et Domine [Al. Dominus meus] in causam meam.
Iudica me secundum iustitiam tuam, Domine Deus meus
   et ne insultent mihi.
 Nec dicant in corde suo, uah anime nostre:
    [c 1Kb] et ne dicant, absorbuimus eum.
Confundantur, et reuereantur pariter
   qui letantur in afflictione mea:
Induantur confusione et uerecundia,
   qui magnificantur super me.
Laudent, et letentur qui uolunt iustitiam meam:
   et dicant semper, magnificetur Dominus,
   qui uult pacem serui sui.
Et lingua mea meditabitur [Al. meditetur] iustitiam
      tuam:
   tota die laudem tuam.

[d 1Kb] uICTORI SERuO DOMINI, DAuID.

[XXXuI.] Dixit scelus impii in medio cordis [e 1Kb] eius:
   non est timor Dei ante oculos eius.
Quia dolose egit aduersus eum in oculis suis:
   ut inueniret iniquitatem eius ad odiendum.
uerba oris eius iniquitas et dolus:
    cessauit cogitare, [f 1Kb] ut benefaceret.
Iniquitatem cogitat in cubili suo
   stabit in uia non bona:
   malum non abiiciet.
Domine, in celo misericordia tua
   fides tua usque ad nubes.
Iustitia tua quasi montes, Deus [Al. Domine],
   iudicium tuum abyssus multa:
   homines et iumenta saluos facies, Domine.
Quam pretiosa misericordia tua, Deus [Al. Domine],
   et filii Adam in umbra alarum tuarum sperabunt.
Inebriabuntur de pinguedine domus tue,
   et torrente deliciarum tuarum potabis eos.
Quoniam tecum est fons uite:
   in lumine tuo uidebimus lumen.
Attrahe misericordiam tuam scientibus te.
   et iustitiam tuam rectis corde.
Ne ueniat mihi pes superbie:
   et manus impiorum non me commoueat.
Ibi ceciderunt operantes iniquitatem:
    expulsi sunt, et non potuerunt surgere.

DAuID.

[XXXuII. Aleph.] [g 1Kb] Noli contendere cum malignis.
   neque emuleris facientes iniquitatem.
Quoniam sicut herba uelociter conterentur,
   et sicut olus uiride marcescent.
[Beth.] Spera in Domino, et fac bonum
   peregrinare [h. habitare] in terra, et pascere fide:
Et delectare in Domino,
   et dabit tibi petitiones cordis tui.
[Gimel.] uolue super Dominum [h. Reuela Domino]
      uiam tuam,
   et confide in eo, et ipse faciet,
Et educet sicut lumen iustitiam tuam,
   et iudicia tua [Al. iudicium tuum] sicut meridiem.
[Daleth.] Tace Domino, et exspecta eum,
   noli contendere aduersus eum, qui proficit in uia sua.
   aduersus uirum, qui facit que cogitat.
[He.] Dimitte iram, et derelinque furorem:
    noli [h 1Kb] contendere ut malefacias.
Quoniam qui malefaciunt, interibunt:
   exspectantes autem Dominum ipsi hereditabunt terram.
[uau.] Adhuc enim modicum, et non erit impius,
   et cogitabis de loco eius, et non subsistet.
Mites autem hereditabunt terram:
   et delectabuntur in multitudine pacis.
[Zain.] Cogitat impius de iusto,
   et frendet aduersus eum dentibus suis.
Dominus deridebit eum:
    [i 1Kb] quia uidit quoniam uenit dies eius.
[Heth.] Gladium euaginauerunt impii: tetenderunt arcum
      suum,
   ut percutiant [h. ut deiiciant] egenum et pauperem,
   et interficiant rectos [i 1Kb] in uia.
[Heth.] Gladius eorum ingrediatur in cor eorum,
   et arcus eorum confringantur.
 [Teth.] Melius est parum iusto:
   quam diuitie impiorum multe.
Quia brachia impiorum confringentur.
   subleuat autem iustos Dominus.
[Iod.] Nouit Dominus dies immaculatorum,
   et hereditas eorum eterna [h. in seculum] erit.
Non confundentur in tempore malo,
   et in diebus famis saturabuntur.
[Caph.] Quia impii peribunt,
   et inimici Domini [a 1Kb] gloriantes ut monocerotes.
   consumentur, sicut fumus consumitur.
[Lamed.] Fenus accipit impius, et non reddet:
   iustus autem donat, et tribuit.
Quia qui benedicti fuerint ab eo, hereditabunt terram.
   et qui maledicti, interibunt.
[Mem.] A Domino gressus uiri firmantur,
   et uiam eius uolet.
Cum ceciderit, non allidetur:
   quia Dominus sustentat manum eius.
[Nun.] Puer fui siquidem et senui,
    et non uidi iustum derelictum:
   neque semen eius querens panem.
Tota die donat et commodat:
   et semen eius in benedictione.
[Samech.] Recede a malo, et fac bonum,
   et habita in sempiternum [h. seculum].
Quia Dominus diligit iudicium,
   et non derelinquet sanctos [h. misericordes] suos.
[b 24Kb] In eternum [h. in seculum] custoditi sunt,
   et semen impiorum peribit [Al. perit].
Iusti hereditabunt terram;
   et inhabitabunt in seculum [h. in eternum] super
      eam.
[Phe.] Os iusti meditabitur sapientiam,
   et lingua eius loquetur iudicium.
Lex Dei eius in corde eius:
   non deficient gressus eius.
[Sade.] Considerat impius iustum,
   et querit, ut occidat eum.
 Dominus non derelinquet eum in manu eius,
   et non condemnabit eum cum iudicabitur [Al. iudicatur].
[Coph.] Exspecta Dominum, et custodi uiam eius,
   et exaltabit te, ut possideas terram
   cum interibunt [Al. pereunt] impii, uidebis.
[Res.] uidi impium robustum,
   et fortissimum sicut indigenam uirentem.
Et transiui, et ecce [Al. tac. ecce] non erat:
   et quesiui eum, et non est inuentus.
[Sin.] Custodi simplicitatem, et uide rectum:
   quia erit in [Al. ad.] extremum uiro pax.
[c 1Kb] Preuaricatores autem interibunt pariter,
   et nouissimum impiorum peribit.
[Thau.] Salus autem iustorum a Domino:
   fortitudo eorum in tempore tribulationis.
Et auxiliabitur eis Dominus, et saluabit eos:
    [d 1Kb] eripiet eos ab impiis,
   et saluabit eos: quia sperauerunt in eo.

CANTICUM [h. Psalm.] DAuID IN COMMEMORATIONE.

[XXXuIII] Domine, ne in ira [h. indignatione] tua
      arguas me:
   neque in furore tuo [h. ira tua] corripias me,
Quia sagitte tue infixe sunt mihi,
   et tetigit [h. terruit] me manus tua.
Non est sanitas in carne mea a facie indignationis tue:
   non est pax [Al. Add. in] ossibus meis a facie peccati
      mei.
Quia iniquitates mee transierunt caput meum:
   quasi onus graue aggrauate sunt super me.
Computruerunt, et tabuerunt cicatrices mee.
   a facie insipientie mee.
Afflictus sum, et incuruatus sum nimis:
   tota die merens ambulabam.
Quia lumbi [Al. renes, h. ilia mea] mei repleti sunt
      ignominia [h. uilitate],
   et non est sanitas in carne mea.
 Euigilaui, et afflictus sum nimis:
   rugiebam a gemitu cordis mei.
Domine, in conspectu tuo [h. coram te] omne desiderium
      meum:
   et gemitus meus a te non est absconditus.
Cor meum fluctuabat, dereliquit me fortitudo mea:
   et lux oculorum meorum etiam ipsa non est mecum.
Chari mei, et amici [h. sodales] mei [e 1Kb] contra lepram
      meam steterunt,
   et uicini [h. propinqui] mei longe steterunt.
Et irruebant querentes animam meam:
   et inuestigantes mala mihi loquebantur insidias,
   et dolos tota die meditabantur.
Ego autem quasi surdus non audiebam,
   et quasi mutus [f 1Kb] qui non aperit os suum.
Et eram quasi homo [h. uir.] non audiens:
   nec habens in ore suo redargutiones.
Te enim, Domine, exspectabam,
    tu exaudies, Domine Deus meus.
Quia dixi, ne forte insultent mihi,
   et cum [g 1Kb] uacillauerit pes meus, super me magnificentur.
Quia ego ad plagam [Al. plagas] paratus sum,
   et dolor meus contra me [Al. ad est] semper.
Quia iniquitatem meam [Al. ad. ego] annuntio:
    [h 1Kb] et contristabor pro peccato meo.
Inimici autem mei uiuentes confortati sunt,
   et multiplicati sunt odientes me mendaciter.
Et qui reddunt malum pro bono, aduersabantur
      mihi:
   quia sequebar bonum.
Ne derelinquas me, Domine:
   Deus meus, ne elongeris a me.
Festina in auxilium meum,
   Domine [Al. ad. Deus] salutis mee.

 [a 21Kb] uICTORI IDITHUN, CANTICUM [h. Psalm.] DAuID.

[XXXIX.] Dixi, Custodiam uias meas
   ne peccem in lingua mea,
Custodiam os meum silentio,
   donec est impius contra me.
Obmutui silentio, tacui de bono,
   et dolor meus conturbatus est.
Incaluit cor meum in medio mei,
   in meditatione mea incensus sum igne:
   locutus sum in lingua mea.
Ostende mihi, Domine, finem meum,
   et mensuram dierum meorum que sit, sciam [Al. ut
      sciam] quid mihi desit.
Ecce breues posuisti dies meos,
   et uita mea quasi non sit in conspectu tuo:
   omnia enim uanitas [b 1Kb] omnis homo subsistens. SEMPER.
Tantum in imagine ambulat homo [h. uir],
   tantum frustra conturbatur:
    congregat et ignorat cui dimittat [h. congregat] ea.
Nunc ergo quid exspecto, Domine?
   prestolatio mea tu es [h. ad te est].
Ab omnibus iniquitatibus [h. erroribus] meis libera
      me:
   opprobrium stulto ne ponas me.
Obmutui, [c 1Kb] non operui [Al. aperiam] os meum:
   quia tu fecisti.
Tolle a me plagas [h. lepras] tuas:
   a contentione manus tue ego consumptus sum.
In increpationibus
   pro iniquitate [Al. propter iniquitatem] corripuisti
      uirum;
Et posuisti quasi tineam desiderabilia eius:
   uerumtamen uanitas omnis homo. SEMPER.
Audi orationem meam, Domine,
   et clamorem meum, exaudi [h. auribus percipe]:
Ad lacrymam meam ne obsurdescas,
   quia aduena ego sum apud te,
   peregrinus sicut omnes patres mei.
 Parce mihi, ut rideam,
   antequam uadam, et non subsistam.

[d 1Kb] uICTORI DAuID CANTICUM [h. Psal.].

[XL.] Exspectans exspectaui Dominum:
   et inclinatus est ad me, et audiuit clamorem
      meum.
Et eduxit me de lacu [e 1Kb] sonitus, de luto ceni:
   et statuit super petram pedes meos,
   stabiliuit gressus meos.
Et dedit in ore meo canticum nouum,
   laudem Deo nostro.
uidebunt multi, et timebunt, et sperabunt in Domino.
Beatus uir, qui posuit Dominum confidentiam suam,
   et non est auersus ad superbias pompasque mendacii
   [Al. mendaces].
Multa fecisti tu, Domine Deus meus, mirabilia
      tua,
   et cogitationes tuas pro nobis.
 Non inuenio ordinem coram te:
   si narrare uoluero, et numerare,
   plura sunt quam ut narrari queant.
uictima et oblatione non indiges [h. non uoluisti],
   aures fodisti mihi:
   holocaustum et pro peccato non petisti,
Tunc dixi, ecce uenio:
   in uolumine libri scriptum est de me.
Ut facerem placitum tibi [Al. tuum], Deus meus uolui,
   et legem tuam in medio uentris [Al. cordis] mei.
Annuntiaui iustitiam in ecclesia multa,
   ecce labia mea non prohibebo: Domine, tu nosti.
Iustitiam tuam non abscondi in medio cordis mei,
   fidem tuam et salutare tuum dixi:
   non abscondi misericordiam tuam,
   et ueritatem tuam in ecclesia multa.
Tu, Domine, non prohibeas [Al. prohibebis] misericordias
      [h. pietates] tuas a me:
   misericordia tua et ueritas tua iugiter seruabunt
    me.
Circumdederunt enim me mala, quorum non est numerus,
   comprehenderunt me iniquitates mee,
   et non potui uidere:
Plures facte sunt, quam capilli capitis mei,
   et cor meum dereliquit me.
Placeat tibi, Domine, ut liberes me:
   Domine, ad adiuuandum me festina.
Confundantur et reuereantur simul
   querentes animam meam, ut auferant eam
Conuertantur retrorsum, et confundantur.
   qui uolunt mala mihi.
Pereant post confusionem suam:
   qui dicunt mihi uah! uah!
Gaudeant, et letentur in te
   omnes qui querunt te:
Dicant iugiter, magnificetur Dominus,
   qui diligunt salutare tuum.
 Ego autem sum egenus et pauper:
   Dominus sollicitus erit pro me:
Auxilium meum et salutare meum tu,
         Deus meus, [f 1Kb] ne moreris.

uICTORI CANTICUM [h. Psalmus] DAuID.

[XLI.] Beatus qui cogitat de paupere:
   in die malo liberabit [Al. saluabit] eum Dominus.
   Dominus custodiet eum et uiuificabit eum:
   et beatus erit in terra,
   et non tradet [Al. tradat] eum anime inimicorum
      suorum.
Dominus confortauit eum in lecto infirmitatis:
   totum stratum eius uertisti in egrotatione sua.
Ego dixi, Domine, miserere mei,
   sana animam meam, quoniam peccaui tibi.
Inimici mei loquentur [Al. loquuntur] malum mihi:
   quando morietur, et peribit nomen eius.
Et si uenerit ut [g 23Kb] uideat, uana loquetur;
   cor eius congregabit iniquitatem sibi,
    egrediens foras detrahet.
Simul aduersum me murmurabant omnes odientes me:
   contra me [Al. tac. me] cogitabant malum mihi,
uerbum [h. Belial.] diaboli infundebant sibi:
   qui dormiuit non addet ut resurgat.
Sed et homo pacificus meus: in quo habui fiduciam:
   qui manducabat panem meum,
   leuauit contra me plantam.
Tu autem, Domine, miserere mei: et leua me,
   et reddam eis.
In hoc cognoui quod uelis me:
   quia non insultabit inimicus meus mihi.
Ego autem in simplicitate mea adiutus sum a te,
   et statues me ante faciem tuam in perpetuum [h. selum].
Benedictus Dominus Deus Isrel
   a seculo, et usque in seculum, amen et amen.

[a 1Kb] uICTORI DOCTISSIMO [h. erudito] FILIORUM CORE.

[XLII.] Sicut areola preparata ad irrigationes aquarum:
    sic anima mea preparata [b 1Kb] [h. desiderat] ad te, Deus.
Sitiuit anima ad Deum fortem [Al. fontem] uiuentem,
   quando ueniam, et parebo ante faciem Dei.
Fuerunt mihi lacryme mee panes per diem ac noctem:
   cum diceretur mihi tota die: Ubi est Deus tuus?
Horum recordatus sum, et effudi in me animam meam:
   quia ueniam ad umbraculum;
Tacebo usque ad domum Dei
   in uoce laudis et confessionis,
   multitudinis festa celebrantis.
Quare incuruaris, anima mea, et conturbas me.
   exspecta Deum, quia adhuc confitebor
   ei salutaribus uultus eius.
Deus meus in meipso anima mea incuruatur:
   propterea recordabor tui de terra Iordanis,
   et Hermonim de monte minimo.
Abyssus abyssum inuocat, in [h. ad.] uocem cataractarum tuarum:
   omnes gurgites tui et fluctus tui super me [c 1Kb] transierunt.
 Per diem mandauit Dominus misericordiam suam,
   et in nocte canticum eius mecum:
   oratio Deo uite mee.
Dicam Deo: Petra mea [h. El. zelai, quod interpretatur,
      Deus petra mea et est unum de nominibus Dei],
      quare oblitus es mei:
   quare tristis incedo, affligente inimico?
Cum me interficerent [Al. interficerint] in ossibus meis,
   exprobrauerunt mihi hostes mei:
   dicentes [d 1Kb] ad me tota die: Ubi est Deus tuus?
Quare incuruaris, anima mea, et conturbas me:
   exspecta Deum, quoniam adhuc confitebor ei,
    [e 12Kb] salutaribus uultus mei et Deo meo.
[XLIII.] Iudica me Deus, et discerne causam meam
      de gente non sancta [h. in misericorde].
    a uiro doloso et iniquo salua me.
Tu enim es, Deus, fortitudo mea quare proiecisti me:
   quare tristis incedo, affligente inimico?
Mitte lucem tuam et ueritatem tuam, [f 1Kb] ipsa ducent me:
   introducent me ad montem sanctum tuum,
   et ad tabernacula tua.
Et introibo ad altare Dei,
   ad Deum letitie exsultationis mee,
   et confitebor tibi in cithara, Deus, Deus meus.
Quare incuruaris, anima mea, et quare conturbas me:
   exspecta Deum quoniam adhuc confitebor ei,
   salutaribus [Al. salutibus] uultus mei et Deo meo.

[g 1Kb] uICTORI FILIORUM CORE ERUDITIO.

[XLIu.] Deus, auribus nostris audiuimus:
   patres nostri narrauerunt nobis
   opus quod operatus es in diebus eorum, in diebus antiquis.
Tu manu tua gentes delesti [h. exheredasti], et plantasti eos [Al. eas]:
    afflixisti, populos [Al. plebes], et emisisti eos.
Non enim in gladio suo possederunt terram,
   neque brachium eorum saluauit eos:
Sed dextera tua et brachium tuum
   et lux uultus tui, quia complacuisti [h 1Kb] in eis.
Tu es ipse rex meus Deus:
   precipe [i 1Kb] salutibus Iacob.
In te hostes nostros uentilabimus:
   in nomine tuo conculcabimus aduersarios nostros.
Non enim in arcu meo confidam:
   neque gladius meus saluabit me,
Quia saluasti nos de hostibus nostris,
   et eos qui oderant nos, confudisti.
In Deo [i 1Kb] laudabimus tota die,
   et nomini tuo in eternum confitebimur. SEMPER.
uerum tu proiecisti, et confudisti nos:
   et non egredieris [k 1Kb] in exercitibus nostris.
uertisti terga nostra hosti:
   et qui oderunt nos, diripuerunt sibi.
 Dedisti nos tamquam gregem ad uorandum,
   et in gentihus dispersisti nos.
uendidisti populum tuum sine pretio:
      nec grandis fuit commutatio eorum [h. et non fenerasti
      in commutatione eorum].
Posuisti nos opprobrium uicinis nostris.
   subsannationem et irrisum his qui erant in circuitu
      nostro.
Posuisti nos similitudinem [h. parabolam] [l 1Kb] in gentibus
   commotionem capitis in tribubus [h. plebibus].
Tota die confusio [Al. uerecundia] mea contra me,
   et ignominia faciei mee cooperuit me.
A uoce exprobrantis et blasphemantis:
   a facie inimici et ultoris.
Omnia hec uenerunt super nos, et non sumus obliti
      tui:
    nec mentiti sumus in pacto tuo.
Non est conuersum retro cor nostrum:
   nec declinauerunt gressus nostri a semita tua.
Quoniam deiecisti nos in loco draconum,
   et [a 1Kb] operuisti nos umbra mortis.
Si obliti sumus nominis Dei nostri,
   et expandimus manus nostras ad Deum alienum.
Numquid non Deus inuestigabit istud,
   ipse enim nouit cogitationes cordis.
Quoniam propter te mortificati sumus tota die:
   reputati sumus ut grex occisionis
Consurge [h. Expergiscere], quare dormitas, Domine:
   uigila, quare proiicis [Al. proiecisti] nos in sempiternum?
Quare faciem tuam abscondis:
   obliuisceris [b 1Kb] afflictionis nostre et inopie nostre.
Quoniam incuruata est in puluere anima nostra:
   adhesit in terra [Al. terre] uenter noster.
Surge, auxiliare nobis,
   et redime nos propter misericordiam tuam.

 [c 3Kb] uICTORI PRO LILIIS FILIORUM CORE, ERUDITIONIS CANTICUM AMANTISSIMI.

[XLu.] Eructauit cor meum uerbum bonum;
   dico ego opera mea regi:
   lingua mea stylus scribe uelocis.
Decore pulchrior es filiis hominum,
   effusa est gratia in labiis tuis:
   propterea benedixit tibi Deus in eternum.
Accingere gladio tuo super [Al. circa] femur, fortissime:
   gloria tua et decore tuo.
Decore tuo prospere ascende,
   propter [d 1Kb] ueritatem,
   et mansuetudinem iustitie,
    [e 1Kb] et docebit te terribilia dextera tua.
Sagitte tue acute,
   populi sub te cadent:
    in corde inimicorum regis.
Thronus tuus Deus in seculum, et in eternum:
   sceptrum equitatis, sceptrum regni tui.
Dilexisti iustitiam, et odisti iniquitatem [h. impietatem]:
   propterea unxit te Deus, Deus tuus,
   oleo exsultationis pre participibus tuis.
[f 1Kb] Myrrha et stacte et cassia in cunctis uestimentis tuis,
   de [g 1Kb] domibus [h. de templis] eburneis quibus letificauerunt
      te
   filie regum in honore tuo.
Stetit coniux [h. regina] in dextera tua,
   in diademate aureo.
Audi, filia, et uide, et inclina aurem tuam,
   et obliuiscere populi tui et domus [Al. domum] patris
      tui.
Et concupiscet rex decorum tuum:
   quia ipse est Dominus [Al. ad. Deus] tuus, et adora eum,
Et [h 1Kb] o filia fortissimi [h. Tyri],
   in muneribus faciem tuam deprecabuntur diuites populi.
 Omnis gloria filie regis intrinsecus:
   fasciis aureis uestita est [h. prefaciis aureis, uestimenta
      illius].
In scutulatis ducetur ad regem,
   uirgines [i 1Kb] sequentur eam
   amice [h. sodales] eius ducentur tibi.
Ducentur in letitiis et exsultatione:
   ingredientur thalamum [h. templum] regis.
Pro patribus tuis erunt filii [Al. filie] tibi [h. tui],
   pones eos principes in uniuersa terra.
Recordabor nominis tui
   in omni generatione et generatione:
Propterea populi confitebuntur tibi
   in seculum et in eternum.

uICTORI FILIORUM CORE PRO IUuENTUTIBUS CANTICUM.

   [XLuI.] Deus nostra [h. nobis] spes et fortitudo:
    auxilium in tribulationibus inuentus es ualidum.
Ideo non timebimus cum fuerit translata terra,
   et concussi montes in corde maris.
Sonantibus et [a 1Kb] tumentibus gurgitibus eius,
   agitatis in montibus in potentia eius. SEMPER.
Fluminis diuisiones eius,
   letificant [b 1Kb] ciuitatem Dei sancti
   tabernacula altissimi.
Deus in medio eius non commouebitur:
   auxiliabitur ei Deus in ortu matutino.
Conturbate sunt gentes, concussa sunt regna:
   dedit uocem suam, prostrata est terra.
Dominus exercituum nobiscum:
   protector noster Deus Iacob. SEMPER.
uenite et uidete opera Domini:
   quantas [h. quot] posuerit solitudines in terra.
Compescit bella usque ad extremum terre,
   arcum confringet, et concidet hastam [Al. hastas]:
   plaustra comburet igni.
Cessate et cognoscite quoniam ego sum Deus:
    exaltabor in gentibus, exaltabor in terra.
Dominus exercituum nobiscum:
   fortitudo nostra [h. susceptor noster] Deus Iacob.
      SEMPER.

[c 1Kb] uICTORI FILIORUM CORE CANTICUM [h. PSALMUS].

[XLuII.] Omnes populi [Al. gentes], plaudite manibus:
   iubilate Deo in uoce laudis.
Quoniam Dominus [Al. Deus] altissimus terribilis:
   rex magnus super omnem terram.
Congregauit [d 1Kb] populos subter nos,
   et tribus [h. plebes] sub pedibus nostris.
Elegit nobis hereditatem nostram:
   gloriam [h. superbiam] Iacob quam dilexit. SEMPER.
Ascendit Deus in iubilo:
   Dominus [Al. Deus] in uoce buccine.
Canite [h. psallite] Deo canite [h. psallite].
   canite [h. psallite] regi nostro canite [h. psallite].
Quia rex uniuerse terre Deus:
    canite [h. psallite] erudite.
Regnauit Deus super gentes:
   Deus sedet super thronum sanctum suum.
Principes populorum congregati sunt
   populus Dei Abraham:
   quoniam dii scuta terre
   uehementer eleuata [Al. eleuati] sunt.

CANTICUM [e 1Kb] PSALMI FILIORUM CORE.

[XLuIII]. Magnus Dominus et laudabilis nimis:
   in ciuitate Dei nostri in monte sancto suo.
Specioso germini gaudio uniuerse terre,
   monti Sion lateribus aquilonis
   ciuitatule regis magni.
Deus in domibus eius:
   agnitus est in auxiliando
Quia ecce reges congregati sunt:
   uenerunt [h. transierunt] simul.
Ipsi uidentes sic obstupuerunt:
   conturbati sunt, admirati sunt.
 Horror possedit eos ibi:
    dolor [Al. dolores] quasi parturientis.
In uento uredinis,
   confringes [f 1Kb] naues Tharsis.
Sicut audiuimus, ita uidimus
   in ciuitate Domini exercituum,
   in ciuitate Dei nostri:
Deus fundauit eam usque in eternum [h. seculum].
      SEMPER.
Aestimauimus, Deus, misericordiam tuam,
   in medio templi tui.
Secundum nomen tuum, Deus,
   sic laus tua usque in [Al. ad.] extremum terre:
   iustitia repleta est dextera tua.
Letetur mons Sion, exsultent filie Iude:
   propter iudicia tua.
Circumdate Sion, et circuite eam,
   numerate turres eius,
Ponite cor uestrum in menibus [h. in uirtute]:
   separate palatia eius [Al. add. eius];
Ut enarretis in generatione nouissima.
 Quia iste [Al. ipse est] Deus Deus noster in seculum,
      et in perpetuum:
   ipse erit dux noster in mortem [h. in secula].

uICTORI FILIORUM CORE CANTICUM [h. PSALMUS].

[XLIX.] Audite hoc [Al. hec], omnes populi:
   auribus percipite, uniuersi habitatores occidentis [h. orbis].
Tam filii Adam, quam filii [h. uiri] singulorum:
   simul diues et pauper.
   Os meum loquetur sapientias [Al. sapientiam],
   et meditatio cordis mei prudentias [Al. prudentiam].
Inclinabo [Al. inclino] ad parabolam aurem meam:
   aperiam in cithara enigma meum.
Quare timebo in diebus mali?
   iniquitas calcanei mei circumdabit me.
Qui fiduciam habent in fortitudine sua,
   et in multitudine diuitiarum suarum superbiunt.
    [g 1Kb] Fratrem redimens non redimet uir:
   nec dabit Deo propitiationem pro eo:
    et pretium redemptionis anime eorum:
Sed quiescet in seculo, et uiuet ultra in sempiternum,
   et non uidebit interitum [Al. in eternum],
   cum uiderit sapientes morientes:
Simul insipiens et indoctus peribunt,
   et relinquent alienis diuitias suas.
Interiora sua domos suas in seculo,
   tabernacula sua in generatione et generatione:
   uocauerunt nominibus suis terras [Al. add. suas].
Et homo in honore non [h 1Kb] commorabitur:
   assimilatus iumentis [Al. ad. est], et exequatus est.
Hec est uia insipientie eorum [h. uia eorum].
   et post eos iuxta os eorum current. SEMPER.
Quasi grex [h. oues] in inferno positi sunt: mors pascet
   eos,
   et subiicient eos recti in matutino,
   et figura eorum conteretur in inferno post habitaculum suum.
uerumtamen Deus redimet animam meam,
    de manu inferni cum assumpserit me. SEMPER.
 Noli timere cum ditatus fuerit uir.
   cum multiplicata fuerit gloria domus eius.
Neque enim moriens tollet omnia:
   nec descendet post eum gloria eius.
Quia anime sue in uita sua benedicet:
   laudabunt te, [a 1Kb] cum bene fuerit tibi.
Intrabit  usque ad generationem patrum
      suorum:
   usque ad finem non uidebunt lucem.
Homo [b 1Kb] cum in honore esset, non intellexit:
   comparauit se iumentis, et silebitur.

CANTICUM [h. PSALM.] ASAPH.

[L.] Fortis Deus Dominus locutus est,
   et uocauit terram:
   ab ortu solis usque ad occasum eius.
De Sion perfecta decore
   Deus [Al. tac. Deus] apparuit.
ueniet Deus noster, et non tacebit:
   ignis [c 1Kb] coram eo uorabit,
    et in circuitu eius tempestas ualida.
uocabit celum desursum,
   et terram, ut iudicet populum suum.
Congregate mihi sanctos [h. misericordes] meos:
   qui feriunt pactum meum in sacrificio.
Et annuntiabunt celi iustitiam eius:
   quia Deus iudex est ipse. SEMPER.
Audi populus meus [Al. popule], et loquar,
   Isrel, et contestabor te.
   Deus Deus tuus ego sum.
Non propter uictimas tuas arguam te,
   et holocautomata tua coram me sunt. SEMPER.
Non accipiam de domo tua uitulum [h. taurum]:
   neque de gregibus tuis hircos.
Mea sunt enim omnia animalia siluarum [h. silue]:
   pecudes [h. beemoth] in montibus millium.
Scio omnes aues montium,
   et uniuersitas agri [h. ziz dicitur, nomen est auis]
       [d 1Kb] mei mecum est.
 Si esuriero, non dicam tibi:
   meus est enim orbis et plenitudo eius.
Numquid comedam carnem [Al. carnes] taurorum:
   aut sanguinem hircorum bibam?
Immola Deo laudem,
   et redde altissimo uota [Al. tac. uota] tua.
Et inuoca me in die tribulationis:
   liberabo te, et glorificabis me.
Impio autem dixit Deus:
   quid tibi est cum narratione preceptorum meorum,
   et ut assumas pactum meum in ore tuo?
[h. Et tu] Qui odisti disciplinam,
   et proiecisti uerba mea post te.
Si uidebas furem, consentiebas ei:
   et cum adulteris [e 1Kb] pars tua.
Os tuum misisti ad malitiam,
   et lingua tua concinnabit dolum.
 Sedens aduersus fratrem tuum loquebaris,
   in [Al. et aduersum] filium matris tue fabricabaris
      opprobrium.
Hec fecisti, et tacui:
   existimasli futurum me [Al. tac. me] similem tui:
   arguam te et proponam ante oculos tuos.
Intelligite hoc qui obliuiscimini Deum,
   ne forte rapiam [Al. capiam], et non sit qui liberet:
Qui immolat confessionem, glorificat me:
   et qui [f 1Kb] ordinat uiam, ostendam ei salutare Dei.

uICTORI CANTICUM [h. PSALM.] DAuID: CUM uENISSET AD EUM NATHAM PROPHETA, QUANDO INGRESSUS EST AD BETHSABEE.

[LI.] Miserere mei, Deus, secundum misericordiam
   tuam: iuxta multitudinem miserationum tuarum
      dele iniquitates meas.
Multum laua me ab iniquitate mea,
   et a peccato meo munda me.
Quoniam iniquitates meas [h. errores meos] ego [g 1Kb] cognoui
    et peccatum meum contra me est semper.
Tibi soli peccaui, et malum coram te [h. in oculis tuis]
      feci:
   ut iustificeris in sermonibus tuis,
   et uincas [h 1Kb] cum [Al. dum] iudicaueris [h. iudicatus fueris].
Ecce in iniquitate conceptus sum,
   et in peccato peperit me mater mea.
Ecce enim [i 1Kb] ueritatem diligis,
   absconditum et arcanum sapientie manifestasti [h. sapientiam
      manifestabimus] mihi.
Asperges [h. purificabis] me hyssopo, et mundabor:
   lauabis me et super niuem dealbabor.
Auditum mihi facies gaudium et letitiam,
    [i 1Kb] exsultent ossa que confregisti.
Absconde faciem tuam a peccatis meis,
   et omnes iniquitates meas dele.
Cor mundum crea mihi, Deus,
   et spiritum stabilem renoua in uisceribus meis.
 Ne proiicias me a facie tua
   et Spiritum sanctum tuum ne auferas a me.
Redde mihi letitiam [h. habet Iesu] [k 1Kb] salutaris tui,
   et spiritu potenti confirma me.
Docebo iniquos uias tuas,
   et peccatores ad te reuertentur.
Libera me de sanguinibus, Deus Deus salutis mee:
   laudabit lingua mea iustitiam tuam.
Domine, labia mea aperies,
   et os meum annuntiabit laudem tuam.
Non enim uis ut uictimam [l 1Kb] feram:
   nec holocaustum tibi placet.
Sacrificium [h. Sacrificia] Dei spiritus contribulatus
      [h. contritus]:
   cor contritum et humiliatum, Deus, non despicies.
Bene [h. benigne] fac [Al. ad. Domine] in uoluntate
      tua, Sion,
    [Al. add. et] edificentur muri Ierusalem.
Tunc suscipies sacrificium iustitie,
   oblationes et holocausta:
   tunc imponent super altare tuum uitulos [h. tauros].

[a 1Kb] uICTORI ERUDITIO DAuID CUM uENISSET DeC [Al. DeCH] IDUMAEUS, ET ANNUNTIASSET SAULI [Al. SAUL], DICENS EI: uENIT DAuID IN DOMUM AHIMELECH [Al. AHIMELECH].

[LII.] Quid gloriaris in malitia, potens?
   misericordia Dei tota est die.
Insidias cogitat lingua tua:
   quasi nouacula acuta faciens dolum.
Dilexisti malum magis quam bonum:
   mendacium magis quam loqui [Al. tac. loqui] iustitiam.
      SEMPER.
Dilexisti omnia uerba ad deuorandum, lingua [b 1Kb] dolosa
   [Al. linguam dolosam].
Sed Deus destruet te, in sempiternum terrebit [h. ad. te],
      et euellet te de tabernaculo,
    et eradicabit te de terra uiuentium. SEMPER.
uidebunt iusti, et timebunt,
   et super eum ridebunt,
Ecce uir qui posuit Deum fortitudinem suam:
   sed sperauit in multitudine diuitiarum suarum:
   confortatus est in insidiis suis.
Ego autem sicut oliua uirens in domo Dei:
   speraui in misericordia Dei
   in seculum [c 1Kb] sempiternum.
Confitebor tibi in seculum, quoniam fecisti:
   et exspectabo nomen tuum, quoniam bonum
   in conspectu sanctorum [h. misericordium] tuorum.

uICTORI [d 1Kb] PER CHORUM ERUDITIO DAuID.

[LIII.] Dixit stultus in corde suo, non est Deus:
   corrupti sunt, et abominabiles facti sunt in iniquitate,
   non est qui faciat bonum.
Deus de celo prospexit super filios hominum,
    ut uideret si est intelligens requirens Deum.
Omnes auersi sunt, pariter adheserunt:
   non est qui faciat bonum, non est usque ad unum.
Numquid non cognouerunt qui operantur iniquitatem,
   qui comedunt populum meum ut cibum panis:
   Deum non inuocauerunt.
Ibi timuerunt timore
   ubi non erat [Al. est] timor:
Quoniam Deus dispersit ossa circumdantium te:
   confunderis, quia Deus proiecit eos.
Quis dabit [e 1Kb] ex Sion salutare Isrel?
   cum reduxerit Deus captiuitatem populi sui
   exsultabit Iacob, letabitur Isrel.

uICTORI IN PSALMIS ERUDITIO DAuID: QUANDO uENERUNT ZIPHAEI ET DIXERUNT SAUL: NONNE DAuID ABSCONDITUS EST APUD NOS?

[LIu.] Deus, in nomine tuo salua me [Al. saluum me fac],
   et in fortitudine tua ulciscere me.
 Deus, exaudi orationem meam:
    auribus percipe uerba oris mei.
Quia alieni insurrexerunt aduersum me,
   et fortes quesierunt animam meam:
    [f 1Kb] non posuerunt Deum in conspectu suo. SEMPER.
Ecce Deus auxiliator mihi:
   Dominus sustentans animam meam.
   Reddet [Al. redde] malum insidiatoribus [h. decantatoribus] meis:
   in ueritate tua [Al. tacet tua] disperde eos.
uoluntarie sacrificabo tibi:
   confitebor nomini tuo, Domine, quoniam bonum.
Quoniam ex omni tribulatione liberauit me
   et inimicos meos uidit oculus meus.

uICTORI [g 1Kb] IN PSALMIS ERUDITIO DAuID.

[Lu.] Exaudi, Deus, orationem meam,
   et ne despicias deprecationem meam.
Attende mihi et exaudi me:
Humiliatus sum in meditatione mea,
    et conturbatus a uoce inimici,
   a facie persequentis impii:
Quoniam proiecerunt super me iniquitatem,
   et in furore aduersabantur mihi.
Cor meum doluit in uitalibus meis,
   et terrores mortis ceciderunt super me.
Timor et tremor uenit [Al. uenerunt] super me,
   et operuit me caligo.
Et dixi, quis dabit mihi pennas columbe,
   ut uolem et requiescam.
Ut procul abeam,
   et commorer in deserto. SEMPER.
   Festinabo [h. Festina] [h 1Kb] ut saluer
   a spiritu tempestatis et turbinis.
Precipita, Domine, diuide linguas eorum:
   quoniam uidi iniquitatem et contradictionem in ciuitate.
Die et nocte circumeuntes muros eius.
   Scelus et dolor in medio eius.
   Insidie in uitalibus eius,
    et non recedit de plateis eius
   damnum et fraudulentia.
Non enim inimicus exprobrauit mihi, ut sustineam:
   neque is qui me oderat, super me magnificatus est,
   ut abscondar ab eo.
Sed tu, homo unanimis meus [Al. tac. meus],
   dux meus, et notus meus.
Qui simul habuimus dulce secretum,
   in domo Dei ambulauimus cum terrore.
ueniat mors super eos,
   descendant in infernum uiuentes,
   quia nequitie in congregatione eorum, in medio
      eorum.
Ego ad Deum clamabo,
   et Dominus saluabit me.
uespere et mane et meridie loquar,
   et resonabo, et exaudiet uocem meam.
    [i 1Kb] Redemit in pace animam meam:
   ab appropinquantibus mihi:
   multi enim fuerunt aduersum me.
    Exaudiet [Al. audiuit] Deus et humiliabit eos,
    qui iudex est ab initio. SEMPER.
Non enim mutantur, neque timent Deum.
Extendit manus suas [Al. manum suam] ad pacifica
      sua: [a 1Kb] contaminauit pactum suum.
Nitidius butyro os eius:
   pugnat autem cor illius,
    [b 1Kb] molliores sermones eius ab oleo, cum sint lancee.
Proiice super Dominum caritatem tuam et ipse te
      enutriet:
   non dabit in eternum fluctuationem iusto.
Tu autem, Deus, deduces eos in puteum interitus:
   uiri sanguinum et dolosi non dimidiabunt dies suos:
   ego autem fiduciam habeo tui.

uICTORI PRO COLUMBA MUTA, EO QUOD PROCUL ABIERIT DAuID HUMILIS, ET SIMPLEX, QUANDO TENUERUNT EUM PALAESTINI IN GETH.

[LuI.] Miserere mei, Deus, quoniam conculcauit me
      homo:
   tota die pugnans tribulauit me.
 Conculcauerunt me insidiatores [h. decantatores] mei
      tota die:
   multi enim qui pugnant contra me, Altissime.
Quacumque die territus fuero: ego [Al. tac. ego] in
      te confidam.
In Deo laudabo uerbum eius [Al. tac. eius],
   in Deo speraui: non timebo
   quid faciat mihi caro.
Tota die sermonibus me affligebant:
   contra me omnes cogitationes eorum in malum.
Congregabuntur abscondite, ipsi [Al. tac. ipsi] plantas
      meas [h. calcaneos meos] obseruabunt:
   exspectantes animam meam.
Qui nullus est saluus in eis:
   in furore populos [c 1Kb] detrahe, Deus.
   Secretiora mea [h. motum meum tu] numerasti,
   pone [d 2Kb] lacrymam meam in conspectu [h. utre] tuo:
   sed non in narratione tua.
Tunc conuertentur inimici mei retrorsum,
    in quacumque die inuocauero:
   hoc scio quia Deus meus es [Al. ad. tu].
In Deo laudabo uerbum:
    [e 1Kb] in Domino predicabo [h. laudabo] sermonem.
In Deo speraui: non timebo
   quid faciat mihi homo.
   In me sunt, Deus, uota tua:
   reddam gratiarum actiones tibi.
 Quia liberasti animam meam de morte,
   et pedes meos de lapsu:
   ut ambulem coram Deo in luce uiuentium.

[f 1Kb] uICTORI UT NON DISPERDAS DAuID HUMILEM ET SIMPLICEM, QUANDO FUGIT A FACIE SAUL IN SPELUNCAM.

[LuII.] Miserere mei, Deus, miserere mei,
   quoniam in te sperauit [Al. sperat] anima mea;
Et in umbra alarum tuarum sperabo:
   donec transeant insidie.
Inuocabo Deum altissimum
   Deum ultorem meum.
Mittet de celo et saluabit me,
    [g 1Kb] exprobrabit conculcantibus me. SEMPER.
   mittet Deus misericordiam suam et ueritatem suam.
Anima mea in medio leonum dormiuit ferocientium:
Filii hominum dentes eorum lancee et sagitte,
   et lingua eorum gladius acutus.
Exaltare super celos, Deus:
    in omni terra gloria tua.
Rete parauerunt gressibus meis.
   ad incuruandam animam meam [h. incuruata est anima mea]:
Foderunt ante me foueam,
   ceciderunt in medio eius. SEMPER.
Paratum cor meum Deus: paratum cor meum:
   cantabo et psallam.
   Surge [h. Expergescere] gloria mea,
   surge [h. Expergescere] psalterium et cithara:
   surgam [h. expergescar] mane.
Confitebor tibi in populis, Domine:
   cantabo [h. psallam] tibi in gentibus.
Quia magna usque ad celos misericordia tua,
   et usque ad nubes ueritas tua.
Exaltare super celos, Deus:
   in omni terra gloria tua.

uICTORI UT NON DISPERDAS DAuID HUMILEM ET SIMPLICEM.

 [LuIII.] Si uere utique iustitiam loquimini:
   recta iudicate, filii hominum.
Etenim in corde iniquitates [h. holocausta] operamini,
   in terra [h 1Kb] iniquitates manuum uestrarum appendite.
Alienati sunt peccatores a uulua:
      errauerunt ab utero loquentes mendacium.
Furor eorum sicut [i 1Kb] similitudo furoris serpentis:
   sicut reguli surdi obturantis aurem suam.
 Ut non audiat uocem murmurantium:
   nec incantatoris incantationes callidas.
Deus, excute dentes eorum ex ore eorum:
   molares [Al. molas] leonum confringe, Domine.
Dissoluantur quasi aque que defluunt;
   intendet arcum suum [h. sagittam suam] donec conterantur.
Quasi uermis tabefactus pertranseat [Al. pertranseant]:
   quasi abortiuum mulieris quod non uidit [Al. uidet]
      solem.
Antequam crescant spine uestre in rhamnum:
   quasi uiuentes, quasi in ira [a 1Kb] tempestas rapiet eos.
Letabitur iustus cum uiderit ultionem:
   pedes suos lauabit in sanguine impii.
Et dicet [Al. dicat] homo, uere est fructus iusto:
   uere est Deus iudicans in terra.

uICTORI UT NON DISPERDAS DAuID HUMILEM ET SIMPLICEM, QUANDO MISIT SAUL, ET CUSTODIERUNT DOMUM, UT OCCIDERENT [Al. OCCIDERET] EUM.

 [LIX.] Erue [b 1Kb] me de inimicis meis, Deus [h. Domine]
      meus,
   et a resistentibus mihi protege me.
Libera me ab operariis iniquitatis [Al. operantibus
      iniquitates],
   et a uiris sanguinum salua me.
Quia ecce insidiati sunt anime mee,
   congregantur aduersus me fortissimi [h. crudelissimi]:
   absque iniquitate mea, et absque peccato meo, Domine.
Non egi inique, et illi currunt [Al. cucurrerunt] et
      preparantur,
   surge [h. expergescere] ex aduerso pro me, et respice.
Et tu, Domine Deus exercituum Deus Isrel,
   euigila, ut uisites omnes gentes.
Non miserearis uniuersis
   qui operantur iniquitatem. SEMPER:
Reuertantur ad uesperam, latrent ut canis [Al. canes],
    et circumeant [Al. circuibunt] ciuitatem.
Ecce loquentur [Al. loquuntur] in ore suo,
   gladii in labiis eorum:
   quasi nemo audiat.
Tu autem, Domine [Al. tac. Domine], deridebis eos:
   Subsannabis omnes gentes.
Fortitudinem meam ad te seruabo:
   quoniam tu, Deus, eleuator meus.
    [c 1Kb] Deus misericordia mea preueniet me:
   Deus ostendet mihi in insidiatoribus [h. decantatoribus]
      meis.
Ne occidas eos, ne forte obliuiscantur populi mei:
   disperge eos in fortitudine tua, et destrue eos:
   protector noster Domine [Al. Deus].
Peccato oris sui sermone [Al. in peccato et in sermone],
      labiorum suorum,
   et capiantur in superbia sua:
      maledictionem et mendacium narrantes.
Consume in furore, consume ut non subsistant:
   et sciant quoniam Deus dominatur [Al. dominabitur]
       Iacob, in finibus terre. SEMPER.
Et conuertantur ad uesperam, latrent ut canis [Al. canes],
   et circumeant ciuitatem.
Ipsi uagabuntur ut comedant,
   et cum saturati non fuerint, murmurabunt.
 Ego autem cantabo imperium tuum,
   et laudabo mane misericordiam tuam:
Quoniam factus es fortitudo mea [h. susceptor meus],
   et refugium in die tribulationis mee.
uirtutem meam tibi cantabo [d 1Kb] [h. fortitudo mea tibi psallam]:
   quoniam Deus adiutor [h. susceptor] meus,
   Deus misericordia mea.

uICTORI PRO FILIIS TESTIMONIUM HUMILIS ET [e 1Kb] SIMPLICIS DAuID AD DOCENDUM, QUANDO PUGNAuIT ADuERSUS SYRIAM MESOPOTAMIAE, ET ADuERSUS SYRIAM SOBA: ET REuERSUS EST IOAB, ET PERCUSSIT EDOM IN uALLE SALINARUM DUODECIM MILLIA.

[LX.] Deus, proiecisti nos, scidisti:
   iratus conuertisti nos.
Commouisti terram, et [f 1Kb] disrupisti eam:
   sana contritiones eius quoniam commota est.
 Ostendisti populo tuo duritiam:
   potasti [g 1Kb] nos uino consopiente.
Dedisti metuentibus [Al. timentibus] te signum
   ut fugerent a facie arcus. SEMPER.
Ut liberentur amici tui:
   salua dextera tua, et exaudi me.
Deus locutus est in sanctuario suo: letabor,
   diuidam Sicimam,
   et uallem Soccoth dimetiar.
Meus est Galaad, et meus est Manasse,
   et Ephraim fortitudo capitis mei:
Iuda legifer meus:
   Moab olla [h 1Kb] lauacri mei:
Super Idumeam incedam calciamento meo:
   mihi Palestina federata est.
Quis deducet me ad ciuitatem munitam.
   quis deducet me usque ad Idumeam?
Nonne tu, Deus, qui proiecisti nos,
   et non egredieris, Deus, in exercitibus nostris.
 Da nobis auxilium de [Al. in] tribulatione:
   uana est enim salus ab homine.
In Deo faciemus uirtutem,
et ipse conculcabit tribulantes nos.

uICTORI IN PSALMIS DAuID.

[LXI.] Exaudi, Deus, laudationem meam:
   intende orationi mee.
De nouissimo terre ad te clamabo,
   cum triste fuerit cor meum:
Cum fortis eleuabitur aduersum me,
   tu eris ductor meus.
Quoniam [Al. tac. quoniam] fuisti spes mea:
   turris munitissima a facie inimici.
Habitabo [h. peregrinabo] in tabernaculo tuo iugiter
      [h. in seculum]:
   sperabo in protectione alarum tuarum. SEMPER.
Tu enim, Deus, exaudisti orationem meam:
   dedisti hereditatem timentibus nomen tuum.
 Dies super dies regis adiicies:
   annos eius donec est generatio et generatio.
Sedebit semper [h. in seculum] ante faciem Dei,
   misericordia et ueritas seruabunt eum.
Sic canam [h. psallam] nomini tuo iugiter:
   reddens uota mea per singulos dies.

 uICTORI [a 1Kb] PER IDITHUN CANTICUM [h. PSALM.] DAuID.

[LXII.] Attamen apud Deum silebit anima mea:
   ex eo salus mea.
Attamen ipse est scutum meum [h. fortitudo mea] et salus mea:
   fortitudo mea [h. susceptor meus] non commouebor amplius,
Usquequo insidiamini contra uirum, interficitis omnes,
    [b 1Kb] sicut murus inclinatus et maceria corruens.
Partem enim eius cogitauerunt expellere,
   placuerunt sibi in mendacio:
   ore suo [c 1Kb] benedicunt, et corde suo [h. intrinsecus] maledicunt. SEMPER.
uerumtamen Deo tace [Al. retice], anima mea:
   ab [d 1Kb] ipso enim prestolatio mea.
Ipse enim [Al. est] fortitudo mea et salus mea:
   susceptor meus, non timebo [h. mouebor].
In Deo salutare meum et gloria mea:
   robur fortitudinis mee et salus mea in Deo.
 Sperate in eo omni tempore, populi,
   effundite coram eo cor uestrum:
   Deus spes nostra. SEMPER.
uerumtamen uanitas filii Adam
   mendacium filii uiri [Al. hominum]
   in stateris dolosis fraudulenter agunt simul [h. impositis
      stateris uanitas ipsi simul].
Nolite confidere in calumnia
   et in rapina, ne frustremini:
   diuitie si [e 1Kb] affluxerint [Al. fluxerint], neapponatis cor.
Unum locutus est Deus,
   duo hec audiui: quia imperium [h. fortitudo] Dei est:
Et tibi, Domine, misericordia:
   quia tu reddes unicuique secundum opus suum.

CANTICUM [h. PSALM.] DAuID CUM ESSET IN DESERTO IUDA.

[LXIII.] Deus [h. Deus Deus meus tu], fortitudo mea tu es,
   de luce consurgam ad te:
 Sitiuit [f 1Kb] te anima mea,
   desiderauit te caro mea:
   in terra [g 1Kb] inuia et consitiente, ac sine aqua.
Sic in sancto apparui tibi,
   ut uideam fortitudinem tuam et gloriam tuam.
Melior est enim misericordia tua quam uite[Al. uita]:
   labia mea laudabunt te.
Sic benedicam te [Al. tibi] in uita mea:
   in nomine tuo leuabo manus [h. palmas] meas.
Quasi adipe et pinguedine implebitur [h. satiabitur] anima mea,
    et labiis laudantibus canet [h. laudabit] os meum,
Recordans tui in cubili meo:
   per singulas uigilias meditabor tibi.
Quia fuisti auxilium meum,
   et in umbra alarum tuarum [h 1Kb] laudabo.
Adhesit anima mea post te,
   me suscepit dextera tua.
Ipsi uero interficere [h. ad calamitatem] querunt animam meam:
   ingrediantur in extrema [h. inferiora] terre.
Congregentur in manus gladii:
   pars uulpium erunt.
Rex autem letabitur in Deo,
   laudabitur omnis quia iurat in eo:
   quia obstruetur os loquentium mendacium.

[i 1Kb] uICTORI CANTICUM [h. PSALM.] DAuID.

[LXIu.] Audi, Deus, uocem meam loquentis a timore
      [h. pauore] inimici serua [i 1Kb] uitam meam:
Absconde me a consilio malignorum;
    a tumultu operantium iniquitatem.
   Quia exacuerunt quasi gladium linguam suam:
   tetenderunt sagittam suam uerbum amarissimum.
Ut sagittarent in absconditis simplicem:
   subito sagittabunt eum, et non timebunt.
Confortauerunt sibi sermonem pessimum,
   narrauerunt, ut absconderent laqueos:
   dixerunt, quis uidebit [k 1Kb] eos?
Scrutati sunt iniquitates:
   defecerunt scrutantes scrutinio,
   et cogitationibus singulorum, et corde profundo.
Sagittabit [l 1Kb] ergo eos Deus iaculo repentino:
   inferentur plage eorum.
Et corruent in semetipsos [m 1Kb] plagis [h. linguis] suis:
   fugient omnes qui uiderint eos.
Et timebunt omnes homines
   et annuntiabunt opus Dei,
   et opera eius intelligent.
Letabitur iustus in Domino, et sperabit in eo:
    et exsultabunt omnes recti corde.

uICTORI [n 1Kb] CARMEN [h. PSALM.] DAuID CANTICI.

[LXu.] Tibi silet laus, Deus, in Sion,
   et tibi reddetur uotum,
Exaudi [o 1Kb] orationem,
   donec ad te omnis caro ueniat.
uerba iniquitatum preualuerunt aduersum me:
   sceleribus nostris tu propitiaberis.
Beatus quem elegeris, et susceperis:
   habitabit enim in atriis tuis;
 Replebimur bonis domus tue,
   sanctificatione templi tui.
Terribilis in iustitia exaudi nos,
   Deus saluator noster:
Confidentia omnium finium terre,
   et maris longinqui.
   Preparans [Al. qui preparas] montes in uirtute sua,
   accinctus fortitudine.
Compescens sonitum maris,
   fremitum fluctuum eius,
   et multitudine gentium [h. plebium].
Et timebunt qui habitant in extremis a signis tuis:
   egressus [a 1Kb] matutino et uesperi laudantes facies.
uisitasti terram, et irrigasti eam,
   ubertate eam dita.
Riuus Dei plenus aqua
   preparabis [b 1Kb] frumentum eorum, quia sic fundasti
      [h. preparabis] eam.
Sulcos eius inebria, multiplica fruges eius [h. educ accinctos
      eius]:
    pluuiis irriga eam, germini eius benedic.
   uoluetur annus [h. Coronasti annum] in bonitate tua.
   et uestigia tua rorabunt pinguedine.
   Pinguescent [h. Rorabunt] pascua deserti,
   et exsultatione colles accingentur.
uestientur agnis greges:
   et ualles plene erunt frumento,
   cequabuntur, et canent.

uICTORI CANTICUM PSALMI.

[LXuI.] Iubilate Deo, omnis terra.
   Cantate [h. Psallite] gloriam nomini [Al. nominis]
      eius.
Date gloriam laudi eius.
   Dicite [c 1Kb] Deo, quam terribile opus tuum:
In multitudine fortitudinis tue
   mentientur tibi inimici tui.
Omnis terra adoret te, et cantet [h. psallat] tibi,
   cantet [h. psallat] nomini tuo. SEMPER.
 uenite [h. Ite], et uidete opera Dei,
   terribilia [d 1Kb] consilia super filios hominum [h. Adam].
Conuertit [Al. Conuertet] mare in aridam,
   in flumine pertransibunt pede:
   ibi letabimur in eo.
Qui dominatur in fortitudine sua a seculo,
   oculi eius [e 1Kb] gentes aspiciunt;
Qui increduli sunt,
   non exaltentur in semetipsis. SEMPER.
Benedicite, populi, Deo nostro,
   et auditam facite uocem laudis eius.
Qui posuit animam nostram in uitam,
   et non dedit in commotionem pedes nostros.
Probasti enim nos, Deus:
   igne [f 1Kb] nos conflasti sicut conflatur argentum.
Introduxisti nos in obsidionem [Al. in rete]:
   posuisti stridorem in dorso nostro [h. lumbis nostris]:
   imposuisti homines super caput nostrum.
Transiuimus per ignem et aquam,
    et eduxisti nos in refrigerium.
Ingrediar [Al. ad. in] domum tuam in holocaustis:
   reddam tibi uota mea, que promiserunt [h. distinxerunt] [g 1Kb] labia mea,
   et locutum est os meum cum tribularer.
Holocausta medullata offeram tibi
   cum [h 1Kb] incenso arietum:
   faciam boues cum hircis. SEMPER.
   uenite [h. Ite], audite et narrabo, omnes qui timetis
      Deum,
   quanta fecerit anime mee.
Ipsum ore meo inuocaui,
   et exaltaui in lingua mea.
Iniquitatem si uidi in corde meo,
   non exaudiat Dominus.
Ideo exaudiuit Deus:
   et attendit uocem deprecationis [h. orationis] mee.
Benedictus Deus, qui non abstulit orationem meam,
   et misericordiam suam a me.

 uICTORI IN PSALMIS [h. CARMINIBUS], CANTICUM [h. PSALMUS] CARMINIS.

[LXuII.] Deus misereatur nostri, et benedicat nos [Al. nobis].
   illustret faciem suam super nos. SEMPER.
Ut nota fiat in terra uia tua:
   in uniuersis gentibus salus tua.
Confiteantur tibi populi, Deus:
   confiteantur tibi populi omnes.
Letentur, et laudent gentes [h. plebes]
   quoniam iudicas populos in equitate:
   et gentium [h. plebium] que in terra sunt, ductor es. [i 1Kb] SEMPER.
Confiteantur tibi populi, Deus:
   Confiteantur tibi populi omnes.
Terra dedit germen [Al. fructum] suum:
   benedicat nobis Deus Deus noster.
Benedicat nobis Deus,
   et timeant eum omnes fines terre.

 uICTORI DAuID PSALMUS CANTICI.

[LXuIII.] Exsurgat Deus, et dissipentur [Al. dispergantur]
      inimici eius:
   et fugiant qui oderunt eum a facie eius.
Sicut deficit fumus deficiant:
   sicut tabescit cera a facie ignis,
    [i 1Kb] sic pereant impii a facie Dei:
Iusti autem letentur, et exsultent in conspectu Dei,
   et gaudeant in letitia.
Cantate Deo, [k 1Kb] psallite nomini eius:
   preparate [l 1Kb] uiam ascendenti per deserta [h. araboth.
      quod est superius celum]:
   In Domino nomen eius,
   et exsultate coram eo.
   Patri [h. Iudici] pupillorum, et defensori uiduarum:
Deus in habitaculo sancto suo:
   Deus habitare facit solitarios in domo:
   Educet [Al. Educit] uinctos in fortitudine:
    increduli autem habitauerunt in siccitatibus.
Deus cum egredereris ante populum tuum,
   et ambulares [h. gradieris] per desertum. SEMPER.
Terra commota est, et [a 1Kb] celi stillauerunt a facie Dei,
   hoc est Sinai: a facie Dei Isrel.
Pluuiam uoluntariam eleuasti, Deus:
   hereditatem tuam laborantem tu confortasti:
Animalia tua habitauerunt in ea:
   preparasti in bonitate tua pauperi Deus.
Domine, dabis sermonem,
   annuntiatricibus fortitudinis plurime [h. exercituum
      plurimum].
Reges exercituum federabuntur, federabuntur;
   et pulchritudo domus diuidet spolia.
Si dormieritis inter medios terminos,
   penne columbe deargentate,
   et posteriora [b 1Kb] eius in uirore auri.
Cum diuideret robustissimus [Al. robustissimos] reges
      in ea,
   niue dealbata est in Selmon.
 Mons Dei, mons pinguis [h. Basan]:
Mons excelsus, mons pinguis [h. Basan].
Quare contenditis montes excelsi
   aduersus montem, quem dilexit Deus ut habitaret in eo:
   siquidem Dominus habitabit in [c 1Kb] sempiternum.
Currus Dei innumerabilis millia abundantium:
   Dominus in eis, Sinai [Al. in Sinai] in sancto.
Ascendisti in excelsum,
   captiuam duxisti captiuitatem,
   accepisti dona [d 1Kb] in hominibus.
   insuper [e 1Kb] et non credentes inhabitare Dominum Deum.
Benedictus Dominus per singulos dies,
   portabit nos Deus salutis nostre. SEMPER.
Deus noster [h. nobis] Deus salutis [h. salutum]
   et Domini Dei: mortis egressus:
uerumtamen Deus confringet capita inimicorum suorum,
   uerticem crinis, ambulantis in delictis [Al. deliciis]
      suis.
Dixit Dominus, de Basan conuertam,
    conuertam de profundis maris.
Ut calcet pes tuus in sanguine,
   lingua canum tuorum, ex inimicis a temetipso.
uiderunt itinera tua, Deus:
   itinera Dei mei, regis mei in sancto.
Precesserunt cantatores [Al. cantores] eos, qui post
      tergum psallebant
   in medio puellarum tympanistriarum.
 In ecclesiis benedicite Deo:
   Domino de fonte [Al. fontibus] Isrel.
Ibi Beniamin paruulus continens [h. fecit descendere] eos,
   principes Iuda in purpura sua [h. lapidabunt eos]:
   principes Zabulon, principes Nephthali.
Precepit [f 1Kb] Deus tuus fortitudine tua
   conforta, Deus, hoc quod operatus es in nobis.
De templo tuo, quod est in Ierusalem:
   tibi offerent reges munera.
Increpa bestiam calami
   congregatio fortium, in uitulis populorum
   calcitrantium contra rotas [Al. portas] argenteas:
   disperge populos qui bella uolunt.
Offerant [h. ueniant legati] uelociter [g 1Kb] ex Aegypto:
   Aethiopia festinet [h 19Kb] manus Deo.
Regna [i 1Kb] terre cantate Deo,
   psallite Domino. SEMPER.
Qui ascendit super celum celi [i 1Kb] ab oriente [h. a principio]:
   ecce dabit uocem suam uocem fortitudinis.
 Date gloriam [h. fortitudinem] Deo:
   super Isrel magnificentia eius,
   et fortitudo eius in celis.
Terribilis Deus de [k 1Kb] sanctuariis suis:
   Deus Isrel ipse dabit fortitudinem,
   et robur populo: benedictus Deus.

uICTORI PRO LILIIS DAuID.

[LXIX.] Salua me, Deus:
   quoniam [l 1Kb] uenerunt aque usque ad animam.
Infixus sum in limo profundi,
   et non possum consistere:
ueni in profundum aquarum,
   et flumen [h. fluctus operuit me].
Laboraui clamans, exasperatum est guttur meum:
   defecerunt oculi mei, exspectantes Deum meum.
Multiplicati sunt super capillos capitis mei,
   qui oderunt me gratis:
Confortati sunt qui persequebantur me inimici mei iniuste:
    que non rapueram, tunc reddebam.
Deus, tu scis stultitiam meam,
   et peccata mea a te non sunt abscondita.
Non confundantur [m 1Kb] in me exspectantes [Al. qui exspectant]
      te,
   Domine Deus exercituum.
Non confundantur in me
    qui querunt te, Deus Isrel.
   Quia propter te portaui opprobrium:
   operuit confusio faciem meam.
Alienus factus sum fratribus meis,
   et peregrinus filiis [Al. filius] matris mee.
Quia zelus domus tue comedit me,
   et opprobrium [a 1Kb] exprobrantium tibi cecidit super me.
Et fleui in ieiunio animam meam,
   et factum est in opprobrium mihi.
Et posui uestimentum meum saccum,
   et factus sum eis in parabolam.
Contra me loquebantur qui sedebant in porta,
   et cantabant bibentes uinum [h. siceram]
Mea autem [b 1Kb] oratio ad te, Domine,
   tempus reconciliationis [h. placit] est.
Deus in multitudine misericordie tue,
   exaudi me in ueritate [c 1Kb] salutis tue.
Erue me de luto ut non infigar:
   libera me ab his qui oderunt me, et de profundis
       aquarum.
Ne operiat me [d 1Kb] fluctus aque,
   ne absorbeat me profundum:
   et non coronet super me puteus os suum.
Exaudi me, Domine, quoniam bona est misericordia tua.
   secundum multitudinem miserationum tuarum respice
      ad me.
Et ne abscondas faciem tuam a seruo tuo:
   quoniam tribulor cito [h. festina] exaudi me.
   Accede [e 1Kb] ad animam meam, redime eam:
   propter inimicos meos libera me.
Tu scis opprobrium meum,
   et confusionem meam, et ignominiam meam:
   coram te sunt omnes hostes mei.
Opprobrio contritum est cor meum,
   et desperatus sum:
Et exspectaui qui contristaretur,
   et non fuit:
   et qui consolaretur, et non inueni.
Et dederunt in escam meam fel,
    et in siti mea potauerunt me aceto.
Sit mensa eorum coram eis in laqueum,
   et in retributiones ad corruendum.
Contenebrentur oculi eorum ne uideant,
   et dorsum [h. lumbos] eorum semper incurua.
Effunde super eos indignationem tuam,
   et ira furoris tui comprehendat eos.
Fiat commoratio eorum deserta:
   in tabernaculis eorum non sit qui habitet.
Quoniam quem tu percussisti, persecuti sunt:
   et [f 1Kb] ut affligerent uulneratos tuos, narrabunt.
Da iniquitatem super iniquitatem eorum,
   et non ueniant in iustitia tua.
Deleantur de libro uiuentium,
    et cum iustis non scribantur.
Ego autem pauper et dolens:
   salus tua, Deus, [g 1Kb] suscepit me.
Laudabo nomen Dei in cantico,
   et magnificabo eum in confessione.
Et placebit Domino super uitulum nouellum [h. bouem
   taurum],
   cornua efferentem et ungulas.
uidentes mansueti letabuntur:
   qui queritis Deum, uiuet anima uestra [h. cor uestrum].
Quoniam exaudiuit pauperes Dominus:
   et uinctos suos non despexit.
Laudent eum celi et terra:
   maria et omne quod mouetur in eis:
Quia Deus saluabit Sion,
   et edificabit ciuitates Iuda:
   et habitabunt ibi, et possidebunt eam,
Et semen seruorum eius possidebit eam,
   et qui diligunt nomen eius habitabunt in ea.

 uICTORI DAuID AD RECORDANDUM.

[LXX.] Deus, ut liberes me:
   Domine, ut auxilieris mihi, festina.
Confundantur et erubescant,
   qui querunt animam meam:
Conuertantur retrorsum, et erubescant,
   qui uolunt malum mihi.
Reuertantur ad uestigium confusionis sue,
   qui dicunt uah! uah!
Gaudeant et letentur in te omnes qui querunt te:
   et dicant semper, magnificetur Deus,
   qui diligunt salutare tuum.
Ego autem egenus et pauper,
   Deus festina pro me:
Auxilium meum et saluator meus tu.
   Domine, ne moreris.
[LXXI.] In te, Domine, speraui,
   non confundar [h 1Kb] in eternum [h. in seculum].
 In iustitia tua erue me, et libera me:
   inclina ad me aurem tuam, et salua me:
Esto mihi robustum habitaculum, ut ingrediar iugiter,
    [i 1Kb] precepisti ut saluares me:
   quia [i 1Kb] petra mea et fortitudo mea es tu.
Deus meus, salua me de manu impii:
   de manu iniqui et nocentis.
Quia tu es exspectatio mea:
   Domine Deus, [k 1Kb] fiducia mea ab adolescentia mea.
A te sustentatus sum ex utero,
   de uentre matris mee tu es protector meus:
   in te laus mea [l 1Kb] iugiter.
Quasi portentum factus sum multis,
   et tu [m 1Kb] spes mea fortissime.
 Impleatur os meum laude tua:
   tota die magnitudine tua.
Ne proiicias me in tempore senectutis:
   cum defecerit [Al. defuerit] fortitudo mea, ne derelinquas
      me.
Quia dixerunt inimici mei mihi:
   et qui obseruabant animam meam,
   inierunt consilium pariter.
Dicentes, Deus dereliquit eum,
   persequimini et comprehendite eum,
   quia non est qui eruat [a 1Kb] .
Deus, ne elongeris a me:
   Deus meus, ad auxilium meum festina.
Confundantur, consumantur
   aduersarii anime mee:
Operiantur opprobrio et confusione,
   qui querunt malum mihi.
Ego autem iugiter exspectabo,
   et adiiciam super [b 1Kb] omnem laudem tuam.
Os meum narrabit iustitiam tuam:
    tota die salutare tuum:
   quia non cognoui litteraturas.
Ingrediar in fortitudines Domini Dei:
   recordabor iustitie tue solius.
Deus, docuisti me ab adolescentia mea,
   et usque nunc annuntiabo mirabilia tua.
Insuper et usque ad senectutem et canos
   Deus, ne derelinquas me;
Donec annuntiem brachium tuum generationi,
    [c 1Kb] cunctisque qui uenturi sunt fortitudinem tuam.
Et iustitiam tuam Deus usque in excelsum,
   quanta [h. que] fecisti magnalia: Deus, quis similis
      tibi [Al. tui]?
Quia ostendisti [d 10Kb] nobis
   tribulationes plurimas et malas:
    [e 1Kb] Et conuersus uiuificabis nos,
   et de abyssis terre rursum educes nos.
Multiplicabis magnitudinem meam,
   et conuersus consolaberis me.
 Ego autem confitebor tibi in uasis psalterii
   ueritatem tuam, Deus meus:
   cantabo [h. psallam] tibi in cithara, sancte Isrel.
Laudabunt labia mea cum cantauero [h. psallero] tibi,
   et anima mea, quam redemisti.
Insuper et lingua mea tota die meditabitur iustitiam
      tuam:
   quia confusi sunt, et dehonestati querentes malum
      mihi.

[f 1Kb] SALOMONI.

[LXXII.] Deus, iudicium tuum regi da,
   et iustitiam tuam filio regis.
Iudicabit populum tuum in iustitia,
   et pauperes tuos in iudicio.
Assument montes pacem populo,
    et colles iustitiam.
Iudicabit pauperes populi,
   saluabit filios pauperis [Al. pauperum]:
   et confringet calumniatorem,
Et timebunt te quam diu erit sol,
   et ultra lunam in generatione generationum.
Descendet et pluuia super uellus,
   ut [Al. et ut] stille irrorantes terram.
Germinabit in diebus eius iustitia [h. iustus],
   et multitudo pacis, donec non sit luna.
Et dominabitur a mari usque ad mare,
   et a flumine usque ad terminos [g 1Kb] terre.
Ante eum procident Aethiopes,
   et inimici eius puluerem lingent.
Reges Tharsis et insule munera offerent:
   reges Arabie et Saba [h. Saba] tributum conferent.
Et adorabunt eum omnes reges:
   uniuerse nationes seruient ei.
Quia eruet pauperem a potente,
   et inopem cui non est adiutor.
 Parcet inopi et pauperi,
   et animas pauperum saluabit.
Ab usura et iniquitate redimet animas [Al. animam]
      eorum,
   et pretiosus erit sanguis [h 1Kb] eorum coram oculis eius.
Et uiuet, et dabitur ei de auro Saba,
   et orabunt de eo iugiter,
   tota die benedicent ei.
Erit memorabile triticum in terra, in capite montium
   eleuabitur [h. fluctuabitur] sicut Libani fructus eius,
   et florebunt de ciuitate sicut fenum terre.
Erit nomen eius in eternum [h. seculum];
   ultra [h. ante] solem perseuerabit nomen eius:
Et benedicentur in eo:
   omnes gentes beatificabunt eum.
Benedictus Dominus Deus Deus Isrel:
   qui [i 1Kb] ,
    et implebitur gloria eius uniuersa terra: amen et
      amen.

COMPLETAE SUNT ORATIONES DAuID FILII [i 1Kb] ISAI. CANTICUM [h. PSALMUS] ASAPH.

[LXXIII.] Attamen bonus est Isrel Deu
   his qui mundo sunt corde.
Mei autem pene uacillauerunt pedes:
   pene effusi sunt gressus mei.
Quia emulatus sum contra iniquos:
   pacem impiorum uidens.
Quod non recogitauerint de morte sua:
   et firma sint uestibula eorum.
In labore hominum non sunt,
   et cum hominibus non flagellabuntur.
 Ideo [a 1Kb] nutriti sunt ad superbiam:
   circumdederunt iniquitatem sibi.
Processerunt a pinguedine oculi eorum:
   transierunt cogitationes cordis.
Irriserunt, et locuti sunt in malitia calumniam,
   de excelso loquentes.
Posuerunt in celum os suum,
   et lingua eorum deambulauit in terra.
Propterea conuertetur populus eius hic.
   et quis plenus inuenietur in eis?
Et dixerunt, quomodo nouit Deus,
   et si est scientia in excelso.
Ecce isti impii,
   et abundantes in seculo multiplicauerunt diuitias.
Ergone frustra mundaui cor meum,
   et laui in innocentia manus meas.
Et fui flagellatus tota die,
   et increpatio mea in matutinis.
Et dixi, si narrauero sic:
   ecce generationem filiorum tuorum reliqui.
 Et cogitaui ut intelligerem istud:
   labor est in oculis meis.
Donec ueniam ad sanctuaria [Al. sanctuarium] Dei:
   intelligam [b 1Kb] in nouissimo [Al. nouissimos] eorum.
uerumtamen in lubrico posuisti eos:
   deiecisti eos ad interitum.
Quomodo uastati sunt subito:
   defecerunt, consumpti sunt quasi [c 1Kb] non sint:
Quasi somnium euigilantis:
   Domine, in ciuitate [d 1Kb] imaginem eorum ad nichilum
      rediges:
Quia contractum est cor meum,
   et lumbi mei [e 1Kb] uelut ignis fumigans.
Et ego insipiens, et nescius:
   quasi iumentum factus sum [Al. eram] apud te.
Et ego semper tecum,
   et tenebras manum dexteram meam.
In consilium tuum deduces me,
   et postea in gloria suscipies me,
 Quid mihi est in celo,
   et tecum uolui [Al. nolui] in terra?
Consumpta est caro mea et cor meum:
   robur cordis mei et pars mea Deus in eternum [h. seculum].
Quia ecce qui elongant se a te, peribunt:
    perdidisti omnem fornicantem a te.
Mihi autem propinquare [Al. appropinquare] Deo bonum est:
   posui in Domino Deo spem meam,
   ut narrem [f 1Kb] omnes annuntiationes tuas.

ERUDITIO [g 1Kb] ASAPH.

[LXXIu.] Ut quid, Deus, repulisti in finem:
   fumabit [Al. fumauit] furor tuus in gregem pascue
      tue?
Recordare congregationis tue, quam possedisti ab
   initio,
    [h 1Kb] redemisti uirgam [h. sceptrum] hereditatis tue:
   montem Sion, in quo habitasti.
Sublimitas pedum tuorum dissipata est usque ad finem:
   omnia mala egit inimicus in sanctuario:
   Fremuerunt hostes tui in medio pacti tui:
   posuerunt [i 1Kb] signa sua in tropeum
Manifesta in introitu desuper:
   in saltu lignorum secures.
 Et nunc [i 21Kb] sculpturas [Al. scalpturas] eius pariter;
   bipenne et dolatoriis deraserunt.
Miserunt ignem in sanctuarium tuum:
   In terram contaminauerunt [k 1Kb] tabernaculum nominis
      tui.
Dixerunt in cordibus suis posteri eorum simul:
   incenderunt [l 1Kb] omnes solemnitates Dei in terra.
Signa nostra non uidimus,
   non est ultra propheta:
   et non est nobiscum qui sciat usquequo.
Usquequo, Deus, exprobrabit [Al. exprobrauit] aduersarius:
   blasphemabit [Al. blasphemauit] inimicus nomen
      tuum in finem?
Quare conuertis manum tuam et dexteram tuam:
   a medio sinu tuo [m 9Kb] consume.
Deus autem rex meus ab initio:
   operatur [Al. operatus est] salutes in medio terre.
Tu dissipasti in fortitudine tua mare:
    contriuisti capita draconum in aquis.
Tu confregisti [h. fregisti] capita Leuiathan:
   dedisti eum escam [Al. in escam] populo Aethiopum.
Tu dirupisti fontem et torrentem [Al. fontes, et torrentes],
    tu exsiccasti flumina fortia.
Tua est dies et tua est nox,
   tu ordinasti luminare [Al. luminaria] et solem.
Tu statuisti omnes terminos terre:
   estatem et hiemem tu plasmasti.
Memento huius,
   inimicus exprobrauit Domino,
   et populus insipiens blasphemauit nomen tuum.
Ne tradas bestiis animam eruditam lege tua:
   uite pauperum tuorum ne obliuiscaris in perpetuum.
Respice ad pactum:
   quia replete sunt tenebris terre,
   habitationes inique [a 1Kb] .
Ne reuertatur confractus, confusus [Al. ad. et]:
   egenus et pauper laudabunt nomen tuum.
Surge, Deus, iudica causam tuam:
   memento opprobrii tui
   ab insipiente tota die.
Ne obliuiscaris uoces hostium tuorum:
    sonitus aduersariorum tuorum ascendit iugiter.

uICTORI [b 1Kb] NON DISPERDAS, PSALMUS ASAPH CANTICI.

[LXXu.] Confitebimur tibi, Deus,
   confitebimur, et iuxta nomen tuum,
   narrabunt mirabilia tua.
Cum accepero tempus [h. condictum],
   ego [c 1Kb] recta iudicabo.
Dissoluetur terra cum omnibus habitatoribus suis,
   ego appendi columnas eius. SEMPER.
Dixi [d 1Kb] inique agentibus, nolite inique agere:
   et impiis, nolite exaltare cornu.
Nolite exaltare in excelsum cornu uestrum:
   loquentes in ceruice ueteri.
Quia neque ab oriente, neque ab occidente:
   neque a solitudine montium.
Sed Deus iudex:
   hunc humiliabit, et hunc exaltabit.
 Quia calix in manu Domini [e 1Kb] ,
   et uino meraco ad plenum mixtus,
   et propinabit ex eo:
uerumtamen feces eius potabunt [Al. epotabunt] bibentes
   omnes impii terre.
Ego autem annuntiabo in sempiternum: cantabo [h. psallam] Deo Iacob:
Et omnia cornua impiorum confringam; exaltabuntur
   cornua iusti.

 uICTORI IN [f 1Kb] PSALTERIIS [h. CARMINIBUS] PSALMUS ASAPH CANTICI.

[LXXuI.] Cognoscitur in Iudea Deus:
   in Isrel magnum nomen eius.
Et erit in [g 1Kb] Salem tabernaculum eius,
   et habitatio eius in Sion.
Ibi [h 1Kb] confregit uolatilia arcus [h. diaboli arcum],
   scutum, et gladium, et bellum. SEMPER:
Lumen tu es magnifice
   a montibus captiuitatis.
Spoliati sunt superbi corde:
   dormitauerunt somnum suum,
   et non inuenerunt omnes uiri exercitus manus suas.
Ab increpatione tua, Deus Iacob,
   consopitus est currus [Al. et currus] et equus.
Tu terribilis es,
   et quis stabit aduersum te,
   ex tunc ira tua.
De celo annuntiabis [h. auditum fecisti] [i 1Kb] iudicium:
      terra timens et tacebit.
 Cum surrexerit ad iudicium Deus,
   ut saluos faciat omnes mites terre. SEMPER.
Quia [i 1Kb] ira hominis confitebitur tibi:
   reliquiis irarum accingeris,
uouete et reddite Domino Deo uestro
   omnes qui in circuitu eius sunt,
   offerent dona terribili.
Auferenti spiritum ducum:
   terribili regibus terre.

uICTORI [k 1Kb] SUPER IDITHUN PSALMUS ASAPH.

[LXXuII.] uoce mea ad Deum, et clamaui:
   uoce mea ad Deum, et exaudiuit me [h. et prebuit mihi aurem].
In die tribulationis mee Dominum requisiui,
   manus mea nocte extenditur, et non quiescit:
Noluit consolari anima mea,
   recordans Dei conturbabar:
Loquebar in memetipso,
   et deficiebat spiritus meus. SEMPER.
 Prohibebam [h. Comprehendisti] suspectum oculorum
      meorum.
   stupebam, et non loquebar.
Recogitabam dies antiquos:
    [l 1Kb] annos seculorum.
Recordabar psalmorum [h. carminis mei] meorum in
      nocte,
   cum corde meo loquebar, et [m 9Kb] scrutabar spiritum meum.
Ergo ne in eternum [h. in secula] proiicet Dominus,
   et non repropitiabitur ultra?
 Ergone [a 1Kb] compleuit usque in finem misericordiam
      suam?
   consummabitur [b 1Kb] uerbum de generatione et generatione.
Numquid oblitus est misereri Deus:
   aut complebit in furore misericordias [h. pietates]
      suas. SEMPER.
Et dixi, imbecillitas mea est hec:
   commutatio [h. annos] dextere excelsi.
Recordabor cogitationum Domini:
   reminiscens antiqua mirabilia tua.
Et meditabor in omni opere tuo,
   et adinuentiones tuas loquar.
Deus, in [c 1Kb] sancto uia tua:
   quis Deus magnus ut Deus?
Tu es Deus faciens mirabilia:
   ostendens [h. innotescens] in populis potentiam
      tuam.
Redemisti in brachio populum tuum, filios Iacob et
      Ioseph. SEMPER.
 uidentes te aque, Deus,
   uidentes te [Al. tac. te] aque parturierunt:
   et commote sunt abyssi.
Excusserunt aquas nubila,
   uocem dederunt nubes,
   et sagitte tue discurrebant.
uox tonitrui tui in rota,
   apparuerunt [h. illuxerunt] fulgura tua orbi:
   concussa [d 1Kb] et commota est terra.
In mari uia tua:
   et semite tue in aquis multis,
   et uestigia tua non sunt agnita.
Deduxisti quasi gregem [h. oues] populum tuum:
   in manu Mosi et Aaron.

ERUDITIONIS [Al. Eruditiones] ASAPH.

[LXXuIII.] Ausculta, populus meus, legem meam:
   inclinate aurem uestram ad uerba oris mei.
Aperiam in parabola os meum:
    loquar enigmata antiqua.
Que audiuimus et cognouimus,
   et patres nostri narrauerunt nobis.
Non sunt abscondita a filiis eorum,
   a generatione sequenti,
   Narrantes [Al. Narrante] laudes Domini,
   et potentiam eius, et mirabilia eius que fecit.
Statuit contestationem in [Al. tac. in] Iacob,
   et legem posuit in Isrel:
   que mandauit patribus nostris,
   ut docerent filios suos.
Ut cognosceret generatio subsequens:
   filii nascituri surgent,
   et narrabunt filiis suis.
 Ut ponant in Deo spem suam:
   et non obliuiscantur cognationum [h. adinuentionum]
       [e 1Kb] Dei,
   et mandata eius custodiant.
   Et [Al. Ut] non sicut patres eorum
   generatio declinans, et prouocans:
   generatio que non preparauit cor suum,
   et non credidit Deo spiritus eius.
Filii Ephraim intendentes, emittentes [Al. et mittentes]
      arcum:
   terga uerterunt in die belli.
Non custodierunt pactum Dei [f 1Kb] ,
   in lege eius noluerunt ingredi,
Et obliti sunt cogitationum [h. adinuentionum] eius,
   et mirabilium eius, que ostendit eis.
Coram patribus eorum fecit mirabilia:
   in terra Aegypti, in regione Taneos.
   Diuisit [h. Disrupit] mare, et transduxit eos:
   et stare fecit aquas quasi aceruum [h. in utre].
Et duxit eos in nube per diem,
    et tota nocte in lumine ignis.
Scidit petram in deserto,
   et potum dedit quasi de abyssis magnis.
Et eduxit riuos de petra,
   et elicuit quasi flumina aquas.
Et addiderunt ultra peccare ei.
   ut [g 1Kb] prouocarent excelsum in inuio.
Et tentauerunt Deum in cordibus suis:
   petentes cibum anime sue.
Et loquentes contra Deum
   dicebant: numquid poterit Deus [h 1Kb] parare mensam in
      solitudine?
Ecce percussit petram, et fluxerunt aque,
   et torrentes inundauerunt:
Numquid et panem poterit dare,
   aut parare carnem populo suo?
Ideo audiuit [i 1Kb] Dominus, et non distulit:
   et ignis accensus est in Iacob,
   et furor ascendit in Isrel.
 Quia non crediderunt [i 1Kb] in Deo:
   nec habuerunt fiduciam in salutari eius.
Et precipit nubibus desuper,
   et portas celi aperuit.
Et pluit super eos [k 1Kb] manna, ut comederent,
   et triticum celi dedit eis:
Panem fortium comedit uir:
   cibaria misit illis in saturitatem.
Abstulit Eurum de celo,
   et induxit in [l 1Kb] fortitudine sua Africum.
Et pluit super eos quasi puluerem carnem,
   et quasi arenam maris uolatilia pennata.
Et ceciderunt in medio castrorum [m 1Kb] eorum:
   in circuitu tabernaculorum eorum.
 Et comederunt, et saturati sunt nimis:
   et desiderium eorum attulit eis.
Non [a 1Kb] indiguerunt de cupiditate sua [h. Nondum expleuerunt desiderium suum]:
   cum adhuc cibus esset in ore eorum.
Furor ergo Dei ascendit super eos:
   et occidit pingues eorum,
   et electos Isrel incuruauit.
In omnibus his peccauerunt ultra,
   et non crediderunt in mirabilibus eius.
Et consumpsit in uanitate dies eorum,
   et annos eorum uelociter.
Si occidebat eos, tunc querebant [Al. requirebant]
      eum:
   et conuertebantur et diluculo consurgebant ad
      Deum.
   Et recordabantur, quia Deus fortitudo eorum,
   et Deus excelsus redemptor eorum est.
Et lactauerunt [Al. allectauerunt] eum in ore suo,
   et lingua sua mentiti sunt ei.
 Cor autem eorum non erat firmum cum eo:
   nec permanserunt in pacto eius.
Ipse uero misericors
   propitiabitur iniquitati, et non disperdet [b 1Kb] :
Multumque auertit iram suam,
   et non suscitauit totum furorem suum.
    [c 1Kb] Et recordatus est quia caro essent:
   spiritus uadens et non reuertens.
Quoties prouocauerunt eum in deserto:
   afflixerunt eum in solitudine:
Et conuersi sunt, et tentauerunt Deum,
   et sanctum Isrel concitauerunt,
Non sunt recordati manus eius:
   die [Al. diei] qua redemit eos de tribulante.
Qui fecit [h. posuit] in Aegypto signa sua,
   et ostenta sua in regione Taneos.
Qui conuertit in sanguinem fluuios [d 1Kb] eorum,
   et riuos eorum, ut non biberent.
Qui immisit in eos omne genus muscarum, ut comederent eos,
    et ranas, ut disperderent eos.
Qui dedit brucho germen eorum,
   et laborem eorum locuste.
Qui occidit in grandine uineas eorum,
   et sycomoros eorum in frigore.
Qui tradidit grandini pascua eorum,
   et iumenta eorum uolucribus [h. diabolis].
Qui misit in eos iram furoris sui:
   indignationem, et comminationem, et angustiam:
   immissionem angelorum malorum.
Muniuit [e 1Kb] semitam furori suo,
   non pepercit a morte anime eorum:
   et animantia eorum pesti tradidit.
Et percussit omne primogenitum in Aegypto:
   principium partus [h. doloris] in tabernaculis Cham.
Et tulit uelut oues populum suum,
   et minauit eos sicut gregem in deserto.
 Et eduxit eos cum fiducia et absque timore:
   inimicos autem eorum operuit mare.
Et adduxit eos ad terminum sanctificatum suum.
   montem istum, quem [f 1Kb] possedit dextera eius.
Et eiecit a facie eorum gentes:
   et possidere eos fecit in funiculo hereditatem.
   et collocauit in tabernaculis eorum tribus Isrel.
Et tentauerunt, et prouocauerunt Deum excelsum:
   et testimonia eius non custodierunt.
Et reuersi sunt et preuaricati sunt ut patres eorum:
   incuruati sunt quasi arcus inutilis.
Et prouocauerunt eum in excelsis suis,
   et in sculptilibus suis ad emulandum eum concitauerunt.
Audiuit Deus, et non distulit:
   et proiecit uehementer Isrel.
Et reliquit tabernaculum Silo:
   tentorium quod collocauit inter homines.
Et tradidit in captiuitatem [g 1Kb] uirtutem suam,
   et decorem suum in manu hostis.
 Et conclusit in gladio populum suum,
   et in hereditatem suam non distulit.
Iuuenes eius deuorauit ignis,
   et uirgines eius nemo luxit.
Sacerdotes eius in gladio ceciderunt,
   et [h 1Kb] uidue eius non sunt flete.
Et euigilauit quasi dormiens Dominus:
   quasi fortis post crapulam uini.
Et percussit hostes suos retrorsum:
   opprobrium sempiternum dedit [i 1Kb] eis.
Et proiecit tabernaculum Ioseph,
   et tribum Ephraim non elegit.
Sed elegit tribum Iuda,
   montem Sion quem dilexit.
Et edificauit in similitudine monocerotis [Al. monoceroton] sanctuarium suum:
    [i 1Kb] quasi terram fundauit illud in seculum.
Et elegit Dauid seruum suum,
   et tulit eum de gregibus ouium.
 Sequentem fetas adduxit eum,
   ut pasceret [k 1Kb] in Iacob populum eius,
   et in Isrel hereditatem eius.
Qui pauit eos in simplicitate cordis sui,
   et in [l 86Kb] prudentia manuum suarum dux eorum fuit.

CANTICUM [h. PSALMUS] ASAPH.

[LXXIX.] Deus, uenerunt gentes in hereditatem
      tuam,
   polluerunt templum sanctum tuum:
   posuerunt Ierusalem in aceruos [Al. aceruis] lapidum.
Dederunt cadauera seruorum tuorum
   escam [Al. escas] uolatilibus celi:
   carnes sanctorum [h. misericordium] tuorum bestiis
      terre.
Effuderunt sanguinem eorum
   quasi aquam in circuitu Ierusalem,
   et non erat qui sepeliret.
 Facti sumus opprobrium uicinis nostris:
   subsannatio et derisio his, qui in circuitu nostro
      sunt.
Usquequo, Domine, irasceris in finem:
   ardebit quasi ignis zelus tuus.
Effunde furorem tuum super gentes, que non cognouerunt
      te,
   et super regna que nomen tuum non inuocauerunt.
Quia comederunt Iacob,
   et decorem eius desolauerunt.
Ne recorderis iniquitatum nostrarum ueterum:
   cito [h. festina] occupent nos misericordie tue,
   quia attenuati sumus nimis.
Auxiliare [a 1Kb] nobis, Deus iehsu noster,
   propter gloriam nominis tui [Al. ad. et] libera
      nos:
   et propitiare peccatis nostris propter nomen tuum.
Quare [b 1Kb] dicent gentes ubi est Deus eorum?
   nota fiat in gentibus ante oculos nostros
   ultio sanguinis seruorum tuorum qui effusus est.
 Ingrediatur coram te gemitus uinctorum
   in magnitudine brachii tui:
   relinque filios interitus.
Et redde uicinis nostris septuplum in sinu eorum:
   opprobrium suum quod exprobrauerunt tibi, Domine.
Nos enim populus tuus, [c 1Kb] et oues pascue tue
   confitebimur tibi in seculum:
   in generatione et generatione
   narrabimus laudem tuam.

uICTORI PRO LILIIS [d 1Kb] TESTIMONIUM ASAPH CANTICUM [h. PSALMUS].

[LXXX.] Qui pascis Isrel, ausculta [h. Pastor Isrel, auribus percipe],
   qui ducis quasi gregem [h. oues] Ioseph:
   qui sedes super Cherubim, ostendere.
Ante Ephraim et Beniamin et Manasse
   suscita fortitudinem tuam,
   et ueni, ut saluos facias nos.
 Deus, conuerte nos,
   et ostende faciem tuam, et salui erimus:
Domine Deus exercituum,
   usquequo fumabis ad orationem populi tui?
Cibasti [e 1Kb] eos pane flebili,
   et potasti eos in lacrymis tripliciter.
Posuisti nos contentionem [Al. contradictionem] uicinis
      nostris,
   et inimici nostri subsannauerunt nos.
Deus exercituum, conuerte nos,
   et ostende [h. illustra] faciem tuam, et salui erimus.
uineam de Aegypto tulisti:
   eiecisti gentes, et plantasti eam.
Preparasti ante faciem eius,
    et stabilisti radices eius, et impleuit terram.
Operti sunt montes umbra [Al. sub umbra] eius,
   et rami [Al ramis] illius cedri Dei.
Expandit comas suas usque ad mare, et usque ad flumen germina sua [Al. eius].
Quare dissipasti maceriam [h. sepes] eius [Al. suam],
   et uindemiauerunt eam omnes qui transeunt per
      uiam.
uastauit eam aper de silua,
   et omnes bestie agri depaste sunt eam.
Deus exercituum, reuertere obsecro,
   respice de celo, et uide,
   et uisita uineam hanc.
Et radicem quam plantauit dextera tua,
   et filium quem confirmasti tibi.
Succensam igni, [f 1Kb] dirutam:
   ab increpatione faciei tue pereant.
Fiat manus tua super uirum dextere tue,
   et super filium hominis quem confirmasti tibi.
Et non [g 1Kb] recedemus a te: uiuificabis nos
    et in nomine tuo uocabimur:
Domine Deus exercituum, conuerte nos:
   ostende [h. illumina] faciem tuam, et salui erimus.

uICTORI IN TORCULARIBUS ASAPH.

[LXXXI.] Laudate Deum fortitudinem nostram [h. Cantate Deo fortitudini nostre]: iubilate Deo
      Iacob.
Assumite carmen, et date tympanum:
   citharam decoram cum psalterio.
Clangite in neomenia buccina,
   et in medio [h. in throno] mense, die solemnitatis
      nostre.
Quia legitimum Isrel est,
    [h 1Kb] iudicium Deo Iacob.
Testimonium in Ioseph [h. Ioseph] posuit,
   cum [i 1Kb] egrederetur de terra Aegypti:
   labium quod nesciebam, audiui.
 Amoui ab onere humerum eius:
   manus eius a cophino recesserunt.
In tribulatione inuocasti [Al. ad. me], et erui te,
   exaudiui te in abscondito tonitrui:
   probaui te super aquas contradictionis. SEMPER.
Audi, populus meus, et contestabor [Al. contestor] te:
   Isrel si audieris me.
Non sit in te deus alienus,
   et non adores deum peregrinum [h. extraneum].
Ego sum Dominus Deus tuus [Al. tac. tuus], qui eduxi
      te de terra Aegypti:
   dilata os tuum, et implebo illud.
Et non audiuit populus meus uocem meam:
   et Isrel non credidit [h. consensit] mihi.
Et dimisi eum in prauitate cordis sui:
    ambulabunt in consiliis suis.
Utinam populus meus audisset me:
   Isrel in uiis meis ambulasset.
Quasi nichilum inimicos eius humiliassem,
   et super hostes eorum uertissem manum meam.
Qui oderunt Dominum, negabunt eum:
   et erit tempus eorum in seculum.
Et cibauit [a 1Kb] eos ex adipe frumenti,
   et de petra [b 1Kb] melle saturauit eos.

CANTICUM [h. PSALMUS] ASAPH.

[LXXXII.] Deus stetit in cetu Dei:
   in medio deos iudicat.
Usquequo iudicatis iniquitatem,
   et facies impiorum suscipitis. SEMPER.
Iudicate pauperi et pupillo,
   egeno et inopi [c 1Kb] iuste facite.
Saluate inopem et pauperem:
   de manu impiorum liberate.
 Non cognoscunt, nec intelligunt,
   in tenebris ambulant:
   mouebuntur omnia fundamenta terre.
Ego dixi, dii estis uos,
   et filii excelsi omnes [d 1Kb] uos.
Ergo quasi Adam moriemini,
   et quasi unus de principibus cadetis.
Surge, Deus, iudica terram:
   quoniam [e 1Kb] tu hereditabis in omnes gentes.

CANTICUM PSALMI ASAPH.

[LXXXIII.] Deus, ne [f 6Kb] taceas tibi, ne sileas.
    [g 1Kb] et non quiescas, Deus.
Quia ecce inimici tui tumultuati sunt,
   et qui oderunt te, leuauerunt [Al. eleuauerunt] caput,
Contra populum tuum nequiter tractauerunt,
   et inierunt consilium aduersus arcanum tuum.
Dixerunt, uenite: et conteramus eos de gente,
   et non sit memoria nominis Isrel ultra.
Quoniam tractauerunt [h 12Kb] corde pariter:
    contra te fedus pepigerunt.
Tabernacula Idumee et Ismelitarum
Moab et Agareni.
Gebal et Ammon et Amalec:
   Palestina cum habitatoribus Tyri.
Sed et Assur uenit [h. iunxit] cum eis:
   facti sunt brachium filiorum Lot. SEMPER.
Fac illis sicut Madian,
   sicut [Al. et] Sisare, sicut Iabin in torrente Cison.
Contriti sunt in En-Dor:
   fuerunt quasi sterquilinium terre.
Pone [Al. pones] duces eorum sicut Oreb, et Zeb,
   sicut [Al. et] Zebee, et Salmana omnes principes
      eorum
Qui dixerunt, possideamus nobis
   pulchritudinem Dei.
 Deus meus, pone eos ut rotam:
   quasi stipulam [i 1Kb] ante faciem uenti.
Quomodo ignis comburit siluam,
   et sicut flamma deuorat montes.
Sic persequeris eos in tempestate tua,
   et in turbine tua conturbabis eos.
Imple facies eorum ignominia,
   et querent nomen tuum, Domine.
Confundantur et conturbentur usque in seculum [h. eternum]:
   et erubescant, et pereant.
   Et sciant quia nomen tuum est Dominus solus tu:
   excelsus super omnem terram.

uICTORI PRO [i 1Kb] TORCULARIBUS, FILIORUM CORE CANTICUM [h. PSALMUS].

[LXXXIu.] Quam dilecta tabernacula tua,
   Domine exercituum!
Desiderat et deficit anima mea in atria Domini:
   cor meum et caro mea laudabunt [k 2Kb] Deum, Deum uiuentem.
 Siquidem passer [Al. auis] inuenit domum,
   et auis [Al. passer] nidum sibi, ubi ponat [l 1Kb] pullos
      suos:
Altaria tua, Domine exercituum,
   rex meus et Deus meus.
Beati qui habitant in domo tua:
   adhuc laudabunt te. SEMPER.
Beatus homo cuius fortitudo est in te:
   semite in corde eius.
Transeuntes in ualle fletus,
   fontem ponent eam:
   benedictionem quoque amicietur doctor.
Ibunt de fortitudine in fortitudinem:
   parebunt apud Deum in Sion.
Domine Deus exercituum, exaudi orationem meam:
   ausculta [h. auribus percipe], Deus Iacob. SEMPER.
   Clypeus noster uide, [m 1Kb] Deus,
   et attende faciem Christi tui.
 Quoniam melior est dies in atriis tuis super millia:
   elegi abiectus esse in domo Dei mei,
   magis quam habitare in tabernaculis impietatis.
Quia sol et scutum Dominus Deus,
   gratiam et gloriam dabit Dominus,
Nec prohibebit bonum
   ab his qui ambulant in perfectione.
Domine exercituum,
   beatus homo qui confidit in te.

uICTORI FILIORUM CORE, CANTICUM [h. PSALMUS].

[LXXXu.] Placatus es, Domine, terre tue:
   reduxisti captiuitatem Iacob.
Dimisisti iniquitatem populo tuo:
   operuisti omnes iniquitates eorum. SEMPER.
Continuisti omnem indignationem tuam:
   conuersus es ab ira furoris tui.
 Conuerte nos, Deus iehsu [h. salutaris noster,
   et solue iram tuam aduersum nos.
Noli in eternum irasci nobis:
   extendens iram tuam in generationem [Al. a generatione,
      etc.] et generationem.
Nonne tu reuertens uiuificabis nos,
   et populus tuus letabitur in te?
Ostende nobis, Domine, misericordiam tuam,
   et salutare tuum da nobis.
Audiam quid loquatur Deus Dominus.
   loquetur enim pacem ad populum suum et ad sanctos suos,
   ut [a 1Kb] non conuertantur ad stultitiam.
uerumtamen prope est his qui timent eum salutare eius.
   ut habitet gloria in terra nostra.
Misericordia et ueritas occurrerunt:
   iustitia et pax deosculate sunt.
ueritas de terra orta est,
   et iustitia de celo prospexit.
Sed et Dominus dabit bonum,
    et terra nostra dabit germen suum,
Iustitia ante eum ibit,
   et ponet in uia gressus suos.

ORATIO DAuID.

[LXXXuI.] Inclina, Domine, aurem tuam, exaudi
      me:
   quia egenus et pauper [Al. add. sum] ego.
Custodi animam meam, quia sanctus [h. misericors]
      ego:
   salua seruum tuum tu [Al. tacet tu], Deus meus,
      qui confidit in te.
Miserere mei, Domine:
   quoniam ad te [b 1Kb] clamabo tota die.
Letifica animam serui tui:
   quia ad te, Domine, animam meam leuo.
Tu enim es, Domine, bonus: et propitiabilis,
   et multus misericordia omnibus qui inuocant te.
Exaudi [h. auribus percipe], Domine, orationem meam,
    et ausculta uocem deprecationum mearum.
In die tribulationis mee inuocabo te,
   quia exaudies me.
Non est similis tui in diis, Domine,
   et non [c 1Kb] est iuxta opera tua.
Omnes gentes quas fecisti,
   uenient et adorabunt coram te, Domine,
   et glorificabunt nomen tuum [Al. add. Domine].
Quia magnus es tu, et faciens mirabilia, tu Deus solus.
Doce me [illumina mihi], Domine, uiam tuam, ambulem in ueritate tua:
   unicum fac cor meum, ut timeat nomen tuum.
Confitebor tibi, Domine Deus meus, in toto corde meo.
   et glorificabo nomen tuum in sempiternum [h. seculum].
Quia misericordia tua magna super me,
   et eruisti animam meam de inferno extremo [h. inferiori].
Deus, superbi surrexerunt [Al. insurrexerunt] aduersum me,
    et cetus robustorum quesierunt [Al. quesiuit] animam meam,
   et non posuerunt te in conspectu suo.
 Tu autem, Domine Deus misericors et clemens:
   Patiens [h. tardus ad furorem], et multe misericordie
      et uerus,
Respice ad me, et miserere mei:
   da fortitudinem tuam seruo tuo,
   et salua filium ancille tue.
Fac mecum signum in bonitate,
   et [Al. ut] uideant qui oderunt me, et confundantur:
Quia tu, Domine, auxiliatus es mihi,
   es consolatus es me:

FILIORUM CORE PSALMUS CANTICI.

[LXXXuII.] Fundamenta [Al. Fundamentum] eius
   in montibus sanctuarii.
Diligit Dominus portas Sion:
   super omnia tabernacula Iacob.
Gloriosa dicta sunt in te,
   ciuitas Dei. SEMPER.
    [d 1Kb] Commemorabo superbie et Babylonis scientibus me:
 Ecce Palestina et Tyrus cum Aethiopia:
   iste natus est ibi.
Ad Sion autem dicetur:
   uir, et uir natus est in ea,
   et ipse fundauit eam excelsus.
Dominus numerauit scribens populos:
   iste [e 1Kb] natus est ibi. SEMPER.
Et [f 1Kb] cantores quasi in choris:
   omnes fontes mei in te.

CANTICUM CARMINIS [h. PSALMUS] FILIORUM CORE, uICTORI PER CHORUM AD PRAECINENDUM ERUDITIONIS EMAN EZRAITAE.

[LXXXuIII.] Domine Deus salutis mee,
   per diem clamaui, et nocte coram te.
Ingrediatur ante te oratio mea:
   inclina aurem tuam ad laudationem meam.
Quia repleta est malis anima mea,
   et uita mea ad infernum descendit [h. usque peruenit].
 Reputatus sum cum descendentibus in lacum:
   factus sum quasi homo inualidus, inter mortuos liber:
Sicut interfecti et dormientes in sepulcro,
   quorum non recordaris amplius:
   et [g 1Kb] qui a manu tua abscisi sunt.
Posuisti me in lacu nouissimo [h. subteriori]:
   in tenebris in [Al. tenebrosis et] profundis.
Super me [h 1Kb] confirmatus est furor tuus,
   et cunctis fluctibus tuis afflixisti me. SEMPER.
Longe fecisti notos meos a me.
   posuisti me abominationem eis.
   clausum, et non prodeuntem.
Oculus meus infirmatus est ab afflictione,
   uocaui [Al. inuocaui] te, Domine, tota die:
   expandi ad te palmas meas.
Numquid mortuis facies mirabilia:
   aut gigantes surgent [Al. resurgent], et confitebuntur
      tibi? SEMPER.
 Numquid narrabitur in sepulcro misericordia tua,
   ueritas [Al. et ueritas] tua in perditione?
Numquid noscentur in tenebris mirabilia tua,
   et iustitia tua in terra que obliuioni tradita est?
 Ego autem ad te, Domine, clamaui [h. deprecatus sum],
   et mane oratio mea preueniet te.
Quare, Domine, abiicis animam meam,
   abscondis faciem tuam a me?
Pauper ego et erumnosus ab adolescentia;
   portaui furorem tuum, conturbatus sum.
    [a 1Kb] Super me transierunt ire tue:
   terrores [Al. et terrores] tui oppresserunt me.
Circumdederunt me quasi aque tota die:
   uallauerunt me pariter.
Longe fecisti a me amicum et sodalem:
   notos meos abstulisti [h. pre tenebris].

[b 1Kb] ERUDITIO ETHAN EZRAITAE.

[LXXXIX.] Misericordias Domini in eternum [h. seculum] cantabo:
   in generationem et generationem
      annuntiabo [h. innotescam] ueritatem tuam in ore
         meo.
 Quia [c 1Kb] dixi, sempiterna [h. seculum] misericordia
      edificabitur:
   celos fundabis, et ueritas tua in eis.
Percussi fedus cum electo meo:
   iuraui Dauid seruo meo.
Usque in eternum stabiliam semen tuum,
   et edificabo in generatione et generatione thronum
      tuum. SEMPER.
      Et [Al. tac. et] confitebuntur celi mirabilia tua,
      Domine.
   et ueritatem tuam in ecclesia sanctorum.
Quis enim in nube [Al. nubibus] equabitur Domino:
   assimilabitur Domino in [Al. de] filiis Dei?
Deus inclytus [h. robustus] in arcano sanctorum nimio,
   et terribilis in cunctis qui [d 1Kb] circa eum [h. super omnes
      qui in circuitu eius] sunt.
Domine Deus exercituum, quis similis tibi?
   fortissime Domine: et ueritas tua in circuitu tuo.
Tu dominaris superbie maris,
    et elationes gurgitum eius tu comprimis [h. magnificas].
Tu confregisti quasi uulneratum superbum. [e 1Kb]
   In brachio fortitudinis tue dispersisti inimicos tuos.
Tui sunt celi, et tua est terra:
   orbem et plenitudinem eius, tu fundasti ea.
Aquilonem [f 17Kb] et dexteram tu creasti:
   Thabor et Hermon nomen tuum laudabunt.
   Tuum [h. Tibi] brachium cum fortitudine:
   roboretur manus tua, et exaltetur dextera tua.
Iustitia et iudicium firmamentum throni tui:
   misericordia et ueritas precedent faciem tuam.
Beatus populus qui [g 17Kb] nouit iubilum:
   Domine, in lumine uultus tui ambulabunt.
In nomine tuo exsultabunt tota die,
   et in iustitia tua exaltabuntur.
Quia gloria fortitudinis eorum tu es,
    et in uoluntate [Al. misericordia] tua eleuabis cornu
      nostrum.
Quia a Domino est protectio nostra [h. protectore
      nostro],
   et a sancto Isrel rege nostro.
Tunc locutus es per uisionem sanctis [h. misericordibus]
      tuis:
   et dixisti, posui adiutorium super robustum,
   exaltaui electum de populo [h 1Kb] .
Inueni Dauid seruum meum:
   oleo sancto meo unxi eum.
Cum quo manus mea firma erit,
   et brachium meum roborabit eum.
Non decipiet inimicus eum.
   et filius iniquitatis non affliget eum.
Sed concidam ante faciem eius hostes illius:
   et qui eum oderunt percutiam [h. fulminabo.]
ueritas autem mea et misericordia mea [Al. add. erit]
      cum eo,
   et in nomine meo exaltabitur cornu eius.
 Et ponam in mari manum eius:
   et in fluminibus dexteram eius.
Ipse inuocabit me, pater meus es tu.
   Deus meus, et fortitudo salutis mee.
Ego autem primogenitum ponam [h. dabo] eum, excelsum [Al. et excelsum] regibus terre.
In eternum [h. seculum] custodiam ei misericordiam
      meam,
   et pactum meum fidele [i 1Kb] ei.
Et ponam perpetuum semen eius,
   et thronum eius sicut dies celi.
Si dereliquerint filii eius legem meam,
   et in iudiciis meis non ambulauerint.
Si ceremonias meas profanauerint,
   et precepta mea non custodierint.
uisitabo in uirga scelera [h. scelus] eorum,
   et in plagis iniquitates [Al. iniquitatem] eorum.
Misericordiam autem meam non auferam ab eo,
   nec mentiar in ueritate mea.
 Non uiolabo pactum meum,
   et quod egressum est de labiis meis, non mutabo.
Semel iuraui in sancto meo,
    [i 1Kb] ne [h. si] Dauid mentiar.
Semen eius in eternum [h. seculum] erit,
   et thronus eius sicut sol in conspectu meo [h. coram
      me],
Sicut luna stabilietur in eternum [h. seculum,]
   et testis in celo [h. nube] fidelis. SEMPER.
Tu autem repulisti, et proiecisti:
   iratus es aduersus Christum tuum.
Attenuasti pactum serui tui:
   profanasti in terra diadema eius.
Dissipasti [h. disrupisti omnes macerias [h. sepes] eius:
   posuisti munitiones eius pauorem.
Diripuerunt eum omnes qui transeunt per uiam,
   factus est opprobrium uicinis suis.
 Eleuasti dexteram hostium eius:
   letificasti [a 1Kb] omnes inimicos illius.
Nam et auertisti robur gladii eius,
   et non subleuasti eum in prelio.
   Quiescere [h. deficere] fecisti munditiam eius,
   et thronum illius in terra [Al. terram] detraxisti.
Abbreuiasti dies adolescentie eius:
   operuisti eum ignominia. [b 1Kb] SEMPER.
Usquequo, Domine, absconderis in finem:
   succendetur quasi ignis indignatio tua.
Memento mei [c 1Kb] de profundo:
   alioquin quare frustra creasti filios hominum.
Quis est uir, qui uiuat, et non uideat mortem:
   saluans animam suam de manu inferi? [d 1Kb] SEMPER.
Ubi sunt misericordie tue antique [h. prisce], Domine,
   quas iurasti Dauid in ueritate tua?
Recordare, Domine, opprobrii seruorum tuorum.
    [e 1Kb] portaui in sinu meo omnes iniquitates populorum.
Quibus exprobrauerunt inimici tui, Domine,
    quibus exprobrauerunt uestigia Christi tui.
Benedictus Dominus in sempiternum, [h. seculum:]
   amen et amen.

ORATIO MOSI uIRI DEI.

[XC.] Domine, habitaculum [f 1Kb] tu factus es nobis:
   in generatione et generatione.
Antequam montes nascerentur
   et parturiretur terra, et orbis:
   a seculo et usque in seculum tu es Deus.
Conuertes [h. Conuertis] hominem usque ad contritionem.
   et dices [h. dicis], reuertimini [Al. conuertimini],
      filii Adam:
Quia mille anni in oculis tuis
   sicut dies hesterna que pertransiit,
   et uigilia nocturna.
Percutiente te eos, somnium erunt:
   mane quasi herba pertransiens.
Mane floruit, et abiit:
    ad uesperam conteretur atque siccabitur.
Consumpti enim sumus in furore tuo,
   et in indignatione tua conturbati sumus.
Posuisti iniquitates nostras coram te:
   negligentias nostras in luce uultus tui.
Omnes enim dies nostri
   transierunt in furore tuo:
    consumpsimus annos nostros quasi sermonem loquens.
Dies annorum nostrorum in ipsis septuaginta anni:
   si autem multum, [g 1Kb] octoginta anni,
   et quod amplius [h 1Kb] labor et dolor:
   quoniam transiuimus cito et auolauimus.
Quis nouit fortitudinem ire tue,
   et secundum timorem tuum indignationem tuam?
Ut numerentur dies nostri sic ostende,
   et ueniemus corde sapienti.
Reuerte, Domine, usquequo,
   et exorabilis esto super seruos tuos.
   Imple [h. satia] nos matutina misericordia tua,
   et laudabimus et letabimur in cunctis diebus
      nostris.
Letifica nos pro diebus [h. secundum dies] quibus
      afflixisti nos,
   et annis in quibus uidimus mala.
Appareat apud seruos tuos opus tuum,
   et gloria tua [h. decor tuus] super filios eorum.
Et sit decor [h. pulchritudo] Domini Dei nostri super
       nos.
   et opus manuum nostrarum fac [i 1Kb] stabile super nos:
   et opus manuum nostrarum [i 1Kb] confirma.
[XCI.] [k 11Kb] Qui habitat in abscondito excelsi:
   in umbraculo [l 14Kb] Domini commorabitur:
Dicens, Domine, spes mea, et fortitudo mea:
   Deus meus, confidam in eo.
Quia ipse liberabit [Al. liberauit] te de laqueo uenantium:
   de morte insidiarum.
In scapulis suis obumbrabit tibi,
   et sub alis eius sperabis:
   sculum [h. hasta] et protectio ueritas eius.
Non timebis a timore nocturno:
   a sagitta uolante per diem.
A peste in tenebris ambulante,
   a morsu [m 1Kb] insidiantis meridie.
Cadent a latere tuo mille
   et decem millia a dextris tuis:
   ad te autem non appropinquabit.
 uerumtamen oculis tuis uidebis [h. conspicies:]
   et ultionem [h. expletionem] impiorum cernes.
Tu enim [Al. autem] es, Domine, spes mea:
   excelsum posuisti habitaculum tuum.
Non accedet ad te malum,
   et lepra non appropinquabit tabernaculo tuo.
Quia angelis suis mandauit de te,
    ut custodiant te in omnibus uiis tuis.
In manibus [h. palmis] portabunt te:
   ne forte offendat ad lapidem pes tuus.
Super aspidem et basiliscum [a 1Kb] calcabis:
   conculcabis leonem et draconem.
Quoniam mihi adhesit, et liberabo eum:
   exaltabo eum, quoniam cognouit nomen meum.
Inuocabit me, et exaudiam eum,
   cum ipso [b 1Kb] ego in tribulatione,
   eruam eum, et glorificabo eum.
Longitudine dierum implebo [h. satiabo] eum,
   et ostendam illi salutare meum.

PSALMUS CANTICI IN DIE SABBATI.

[XCII.] Bonum est confiteri Domino,
   et psallere nomini tuo, Altissime.
Ad annuntiandum mane misericordiam tuam,
   et [c 1Kb] fidem tuam in nocte.
In decachordo et in psalterio,
   in cantico [h. carmine], in cithara.
 Quoniam letificasti me, Domine, in opere tuo:
   in facturis manuum tuarum laudabo.
Quam magnificata sunt opera tua, Domine!
   satis profunde facte sunt cogitationes tue.
uir insipiens non cognoscet,
   et stultus non intelliget istud.
Germinauerunt [d 1Kb] impii quasi fenum,
   et floruerunt omnes qui operantur iniquitatem,
   ut conterantur usque in sempiternum.
Tu autem excelsus:
   in eternum [h. seculum] Domine.
Ecce [Al. add. enim] inimici tui, Domine,
   ecce inimici tui, peribunt,
   et dissipabuntur [h. diuidentur] omnes qui operantur
      iniquitatem.
Et exaltabitur quasi monocerotis cornu meum,
   et senectus mea in oleo ubere.
Et [e 1Kb] respiciet oculus meus insidiantes mihi,
   de his qui consurgunt aduersum me malignantibus
   audiet auris mea.
 Iustus ut palma florebit,
   ut cedrus Libano multiplicabitur.
Transplantati in domo Domini:
   in atriis Dei nostri germinabunt.
Adhuc fructificabunt in senectute:
    [f 1Kb] pingues et frondentes erunt:
Annuntiantes quia rectus Dominus:
   fortitudo mea, et non est iniquitas in eo.
[XCIII.] Dominus [g 1Kb] regnauit
   gloria indutus est:
Indutus est [h 1Kb] Dominus fortitudine, et accinctus est:
   insuper appendit orbem qui non commouebitur.
Firmum solium tuum ex tunc,
   a [Al. ab eterno] seculo tu es.
Leuauerunt flumina, Domine,
    leuauerunt flumina uocem suam [Al. uoces tuas]:
Leuauerunt flumina gurgites suos:
   a uocibus aquarum multarum.
Grandes fructus maris:
   grandis in excelso Dominus.
Testimonia tua fidelia facta sunt nimis.
   domum tuam decet sanctitas,
   Domine, in longitudine dierum.
[XCIu.] Deus ultionum, Domine;
   Deus ultionum, ostendere.
Eleuare [i 1Kb] , iudex terre:
   redde uicissitudinem superbis:
Usquequo impii, Domine,
   usquequo impii exsultabunt;
Fluent loquentes antiquum;
   garrient omnes qui operantur iniquitatem;
Populum tuum, Domine, conterent,
   et hereditatem tuam affligent;
uiduam et aduenam interficient,
   et pupillos occident;
 Et dixerunt, non uidebit Dominus,
   et [Al. tac. et] non intelliget Deus Iacob?
Intelligite, stulti in populo,
   et insipientes [i 1Kb] aliquando discite.
Qui plantauit aurem, non audiet:
   aut qui finxit oculum, non uidebit [h. respiciet]?
Qui erudit [h. castigat] gentes, non arguet,
   qui docet hominem scientiam?
Dominus nouit cogitationes hominum,
   quia uane sunt.
Beatus uir quem [k 1Kb] tu erudieris [h. castigaueris], Domine,
   et de lege tua docueris eum.
Ut quiescat a diebus afflictionis:
   donec fodiatur impio interitus.
Non enim derelinquet Dominus populum suum,
   et hereditatem suam non deseret.
Quoniam ad iustitiam reuertetur iudicium,
   et sequentur illud omnes recti corde.
Quis stabit pro me aduersus malos?
   quis stabit pro me aduersus operarios iniquitatis?
 Nisi quia Dominus auxiliator meus:
   paulo minus habitasset in inferno anima mea:
Si dicebam, motus [Al. commotus] est pes meus:
   misericordia tua, Domine, sustentabit [Al. sustentabat]
      me.
In multitudine cogitationum mearum, que sunt in me
      intrinsecus:
   consolationes tue delectabunt animam meam.
Numquid particeps erit tui thronus insidiarum
   fingens [l 1Kb] dolorem in precepto.
Copulabuntur aduersus animam iusti,
   et sanguinem innocentem condemnabunt:
Erit autem Dominus mihi in refugium.
   et Deus meus quasi petra spei mee.
Et [m 1Kb] restituet super eos iniquitatem suam [h. dolorem
       suum],
   et in malitia sua perdet eos:
   perdet eos Dominus Deus noster.
[XCu.] uenite, laudemus Dominum [a 1Kb] :
   Iubilemus petre Iesu [h. forti salutari] nostro.
Preoccupemus uultum eius in actione [h. confessione]
      gratiarum:
   in canticis [h. psalmis] iubilemus ei.
Quoniam fortis [h. Deus] et magnus Dominus,
   et rex magnus super omnes deos.
In cuius manu fundamenta terre,
   et excelsa montium ipsius sunt.
Cuius est mare: ipse enim fecit illud,
   et siccam manus eius plasmauerunt.
uenite, adoremus et [b 1Kb] curuemur:
   flectamus genua ante faciem Domini factoris nostri,
Quia ipse Deus noster:
   et nos populus pascue eius, et grex [h. oues] manus
      eius.
Hodie si uocem eius audieritis,
    nolite obdurare corda uestra, sicut in contradictione:
   sicut in die tentationis in deserto.
Ubi tentauerunt uie patres uestri:
   probauerunt me, et uiderunt opus meum.
Quadraginta annis displicuit mihi generatio [c 1Kb] :
   et dixi, populus errans corde est,
   et non cognoscens uias meas.
Et iuraui in furore meo,
   ut non introirent in requiem meam.
[XCuI.] Cantate Domino canticum nouum:
   cantate Domino, omnis terra.
Canite Domino, benedicite nomini eius:
   annuntiate de die in diem salutare eius:
Narrate in gentibus gloriam eius:
   in uniuersis populis mirabilia eius.
Quia magnus Dominus, et laudabilis nimis:
   terribilis est super omnes deos.
Omnes enim dii populorum sculptilia [h. idola]:
   Dominus autem celos fecit.
 Gloria, et decor ante uultum eius:
   fortitudo et exsultatio in sanctuario eius.
Afferte Domino familie populorum:
   afferte Domino gloriam et fortitudinem.
Afferte Domino gloriam nomini eius:
   leuate munera, et introite in atria eius.
Adorate Dominum in decore sanctuarii:
   paueat a facie eius omnis terra.
Dicite in gentibus, Dominus regnauit,
   siquidem [d 1Kb] appendet orbem immobilem.
   iudicabit populos in equitatibus.
Letamini, celi, et exsultet terra:
   tonet mare et plenitudo eius.
Gaudeat ager meus et omnia que in eo sunt:
   tunc laudabunt uniuersa ligna saltus.
Ante faciem Domini quoniam uenit,
   quoniam uenit iudicare terram:
[e 1Kb] Iudicabit orbem in iustitia,
   et populos in fide sua.
[XCuII.] Dominus [f 1Kb] regnauit, exsultet terra:
    letabuntur insule multe.
Nubes et caligo in circuitu eius:
   iustitia et iudicium firmamentum solii eius.
Ignis ante faciem eius ibit,
   et exuret per circuitum hostes eius.
Apparuerunt [h. illuxerunt] fulgura eius orbi:
    uidit, et contremuit terra.
Montes sicut cera tabefacti sunt a facie Domini:
   a facie dominatoris omnis terre [Al. orbis].
Annuntiauerunt celi iustitiam eius,
   et uiderunt omnes populi gloriam eius.
Confundantur uniuersi qui seruiunt sculptili,
   qui gloriantur in idolis:
Adorate eum, omnes dii.
Audiuit, et letata est Sion:
   et exsultauerunt filie Iude,
   propter iudicia tua, Domine
Tu enim Dominus excelsus super omnem terram:
   uehementer eleuatus es super omens [Al. uniuersos]
      deos.
Qui diligitis Dominum, odite malum:
   custodit animas sanctorum [h. misericordium] suorum,
   de manu impiorum eruet eos.
Lux orta [h. seminata] est iusto,
   et rectis corde letitia.
Letamini, iusti, in Domino,
    et confitemini memoraie sancte eius.

CANTICUM [h. PSALMUS].

[XCuIII.] Cantate Domino canticum nouum,
   quia mirabilia fecit:
Saluauit [Al. Saluabit] sibi dextera eius,
   et brachium sanctum eius.
Notum fecit Dominus salutare suum:
   in conspectu [h. in oculis] gentium reuelauit [Al. reuelabit]
      iustitiam suam.
Recordatus est misericordie sue.
   et ueritatis sue domui [g 34Kb] Isrel:
   uiderunt omnes fines terre salutare Dei nostri.
Iubilate Domino, omnis terra:
   uociferamini, et laudate, et canite [h. psallite].
Canite [h. Psallite] Domino in cithara:
   in cithara et uoce carminis [h. psalmis].
In tubis et clangore buccine:
   iubilate coram rege Domino.
 Tonet mare et plenitudo eius:
   orbis et habitatores eius.
Flumina plaudent manu [h. palma]:
   simul montes laudabunt.
Ante Dominum, quia uenit iudicare terram:
    [h 1Kb] iudicabit orbem in iustitia,
   et populos in equitatibus.
[XCIX.] Dominus regnabit, commoueantur populi:
   sessor Cherubim, concutiatur terra.
Dominus in Sion magnus,
   et excelsus est super omnes populos.
Confiteantur nomini tuo magno,
   et terribili sanctoque [h. magne et terribilis, sanctum
      nomen eius; et fortitudo],
   et imperium regis iudicium diligit.
Tu fundasti equitates:
   iudicium et iustitiam in Iacob tu fecisti.
Exaltate Dominum Deum nostrum,
   et adorate scabellum pedum eius: quia sanctus [Al. sanctum] est;
 Moses et Aaron in sacerdotibus eius,
   et Samuel in his qui inuocant nomen eius;
Inuocabant Dominum, et ipse exaudiuit [Al. exaudiebat]
      eos:
   in columna nubis loquebatur ad eos.
Custodierunt [Al. custodiebant] testimonia eius,
    et preceptum quod [Al. tac. quod] dedit eis.
Domine Deus noster, tu exaudisti eos:
   Domine, propitius fuisti eis.
   et ultor super commutationibus [h. adinuentionibus]
      eorum.
Exaltate Dominum Deum nostrum,
   et adorate in monte sancto eius:
   quia sanctus Dominus Deus noster.

CANTICUM [h. PSALMUS PRO CONFESSIONE] IN GRATIARUM ACTIONE.

[C.] Iubilate Deo, omnis terra,
   seruite Domino in letitia.
Ingredimini coram eo in laude:
   scitote quoniam Dominus ipse est Deus.
Ipse fecit nos, et ipsius sumus,
   populus eius et grex [h. oues] pascue eius.
Ingredimini portas eius in gratiarum actione [h. in confessione],
   atria eius in laude:
 Confitemini ei, benedicite nomini eius:
   Quia bonus Dominus.
In sempiternum [h. seculum] misericordia eius,
   et usque ad generationem et generationem fides eius.

DAuID CANTICUM [h. PSALMUS].

[CI.] Misericordiam et iudicium cantabo:
   tibi, Domine, psallam.
Erudiar in uia perfecta
   quando uenies ad me:
Ambulabo in simplicitate cordis mei
   in medio domus mee.
Non ponam coram oculis meis [a 1Kb] uerbum Belial;
   facientem declinationes odiui, nec adhesit mihi.
Cor prauum recedet a me:
   malum nesciam.
Loquentem [h. detrahentem] in abscondito contra
      proximum suum [h. sodalem suum],
   hunc interficiam:
Superbum oculis et altum corde,
    cum hoc esse non [b 1Kb] poteram.
Oculi mei ad fideles terre, ut habitent mecum;
   ambulans in uia simpliciter, hic ministrabit mihi.
Non habitabit in medio domus mee,
   faciens [c 1Kb] dolum, loquens mendacium,
    non placebit in conspectu oculorum meorum.
Mane perdam omnes impios terre,
   ut interficiam de ciuitate Domini
   uniuersos qui operantur iniquitatem.

ORATIO PAUPERIS QUANDO SOLLICITUS FUERIT, ET CORAM DOMINO [h. IN CONSPECTU DOMINI] FUDERIT ELOQUIUM SUUM.

[CII.] Domine, audi [Al. exaudi] orationem meam,
   et clamor meus [h. deprecatio mea] ad te ueniat.
   ne abscondas faciem tuam a me.
In die tribulationis mee inclina ad me aurem tuam:
   in quacumque die inuocauero [d 1Kb] uelociter [h. festina], exaudi me.
Quoniam consumpti sunt sicut fumus dies mei,
   et ossa mea quasi frixa contabuerunt.
Percussum est quasi fenum et arefactum est cor meum:
   quia oblitus sum comedere panem meum.
A uoce gemitus mei,
   adhesit os meum carni mee.
Assimilatus sum pelicano deserti:
    factus sum [e 2Kb] quasi bubo solitudinum.
uigilaui, et fui sicut auis solitaria super tectum.
Tota die exprobrabant mihi inimici mei:
   exsultantes [h. insultantes mihi] per me iurabant.
Quia cinerem sicut panem comedi,
   et potum meum cum fletu miscui.
A facie indignationis tue et ire tue:
   quia leuasti [Al. eleuasti] me, et allisisti me.
Dies mei [f 1Kb] quasi umbra inclinati sunt,
   et ego quasi fenum arui.
Tu autem, Domine, in eternum permanes
   et memoriale tuum in generatione et generatione.
Tu suscitans [h. surgens] misereberis Sion:
   quia tempus ut [Al. ad. est] miserearis eius,
   quoniam uenit tempus [h. condictum] [g 2Kb] .
Quoniam [h 1Kb] placitos fecerunt serui tui lapides eius,
   et puluerem eius miserabilem [Al. mirabilem].
Et timebunt gentes nomen Domini,
   et uniuersi reges terre gloriam tuam.
 Quia edificauit Dominus Sion:
   apparuit in gloria sua.
Respexit ad orationem uacui [h. effossi],
   et non despexit orationem eorum.
Scribatur hoc in generatione nouissima,
    et populus qui creabitur laudabit Dominum.
Quoniam prospexit de excelso sanctuario suo:
   Dominus de celo terram contemplatus est.
Ut audiret gemitum uincti,
   ut solueret filios mortis.
Ut narretur in Sion nomen Domini,
   et laudatio eius in Ierusalem.
Cum congregati fuerint populi simul,
   et regna ut seruiant Domino.
Afflixit in uia fortitudinem meam:
   abbreuiauit dies meos.
Dicam, [a 1Kb] Deus meus, ne rapias me in medio dierum meorum:
   in generatione generationum anni tui.
A principio terram fundasti,
   et opus manuum tuarum celi.
Ipsi peribunt, tu autem stabis,
   et omnes quasi uestimentum atterentur.
   quasi pallium [h. uestimentum] mutabis eos, et mutabuntur.
 Tu autem ipse [Al. ad. es],
   et anni tui non deficient.
Filii seruorum tuorum habitabunt,
   et semen eorum ante faciem tuam [Al. eorum] perseuerabit [h. dirigetur].

[b 1Kb] DAuID.

[CIII.] Benedic, anima [Al. ad. mea], Domino,
   et omnia uiscera mea nomini sancto eius.
Benedic, anima mea, Domino,
   et noli obliuisci omnium retributionum eius.
Qui [c 1Kb] propitiatur cunctis iniquitatibus tuis,
   qui sanat omnes infirmitates tuas,
Qui redimit de corruptione uitam tuam,
   qui coronat te in misericordia et miserationibus.
Qui replet [h. satiat] bonis ornamentum tuum:
   innouabitur [d 1Kb] sicut aquile iuuentus tua.
Faciens iustitias Dominus,
   et iudicia cunctis qui calumniam sustinent.
Notas fecit uias suas Mosi:
    filiis Isrel cogitationes [h. adinuentiones] suas.
Misericors et clemens Dominus:
   patiens [h. tardus ad furorem] et multe miserationis.
Non in sempiternum iudicabit [h. litigabit]:
   neque in eternum irascetur [h. in seculum perseuerabit].
Non secundum peccata nostra fecit nobis:
   neque secundum iniquitates nostras retribuit nobis.
Quantum enim excelsius est celum terra [Al. a terra],
   tantum confortata est misericordia eius super timentes [Al. timentibus] eum:
 Quantum longe est oriens ab occidente:
   tantum longe fecit a nobis scelera nostra:
Sicut miseretur pater filiorum,
   misertus est Dominus timentibus se:
Ipse enim nouit plasmationem [h. cogitationem] nostram:
   recordatus est quia puluis sumus.
Homo, quasi herba dies eius: sicut flos agri [e 1Kb] sic florebit.
Quia spiritus pertransiit eum, et non subsistet:
   et non cognoscet eum ultra locus eius.
Misericordia autem Domini ab eterno [h. a seculo],
et usque in eternum [h. in seculum] super timentes eum:
   et iustitia eius in filios filiorum.
His qui custodiunt pactum eius,
   et recordantur preceptorum eius ad faciendum
      [Al facienda] ea.
Dominus in celo stabiliuit thronum suum,
   regnum illius omnium [f 1Kb] dominatur.
Benedicite Domino, angeli eius,
    fortes robore, facientes uerbum eius:
   obedientes uoci sermonis eius.
Benedicite Domino, omnes exercitus eius,
   ministri eius qui facitis placitum illius.
Benedicite Domino, uniuersa opera eius,
   in omnibus locis potestatis eius:
   benedic, anima mea, Domino.
[g 1Kb] [CIu.] Benedic, anima mea, Domino.
Domine Deus meus, magnificatus es nimis.
Gloria et decore indutus es:
   amictus luce quasi uestimento:
Extendens celos ut pellem,
   Qui tegis [h. texit] aquis cenacula eius:
Qui ponis [h. posuit] [h 9Kb] nubes currum suum:
   qui ambulas [h. ambulat] super pennas uenti.
Qui facis angelos tuos [h. facit angelos suos] spiritus:
   ministros tuos [h. suos] ignem urentem.
Qui fundasti [h. fundauit] terram super bases suas
      [Al. basem suam]:
    non commouebitur [h. ut non commoueatur] in seculum et in seculum [h. et ultra].
Abysso [Al. abyssum] quasi uestimento operuisti eam:
   super montes stabunt aque.
Ab increpatione tua fugient:
   a uoce tonitrui [i 1Kb] tui formidabunt.
Ascendent montes et descendent campi,
   ad locum quem fundasti eis.
Terminum posuisti quem non pertransibunt:
   nec reuertentur ut operiant terram.
Qui [i 2Kb] emittis fontes in conuallibus,
   ut inter medios montes [k 1Kb] ambulent.
 Ut bibant omnia animalia regionum,
   et reficiant onagri sitim suam.
Super ea uolucres celi morabuntur:
   de medio nemorum dabunt uocem.
Qui irrigas montes de cenaculis tuis.
   de fructu operum tuorum implebitur [h. satiabitur] terra.
Germinans herbam iumentis [h. san [a 1Kb] .],
   et fenum seruituti hominum;
Ut educat panem de terra:
   et uinum letificet cor hominis.
Ad exhilarandam faciem in [h. super] oleo:
   panis cor hominis roborat.
Saturabuntur ligna Domini:
   cedri Libani quas [b 1Kb] plantauit.
Ibi aues nidificabunt,
   miluo abies domus eius.
Montes excelsi ceruis:
   petra [c 1Kb] refugium hericiis.
 Fecit lunam per tempora:
   sol cognouit [d 1Kb] cubitum suum.
Posuisti tenebras, et facta est nox:
   in ipsa mouentur [h. repunt] omnes bestie sylue.
Leones rugientes ad predam,
   et querentes a Deo escam [Al. escas] sibi.
Oriente sole recedent,
   et in speluncis [h. in cubilibus] suis cubabunt.
[e 1Kb] Egredietur homo ad opus suum,
   et ad seruitutem suam usque ad uesperum.
Quam multa sunt opera tua, Domine!
   omnia in sapientia fecisti:
   impleta est terra possessione tua.
Hoc mare magnum et latum manibus,
   ibi reptilia innumerabilia:
   animalia parua cum grandibus.
Ibi naues [f 1Kb] pertranseunt:
   leuiathan istum plasmasti [g 1Kb] ut illuderet ei.
Omnia in te sperant,
   ut des cibum eis in tempore suo.
 Dante te illis, colligent:
   aperiente te manum tuam, replebuntur [h. saturabuntur] bono.
Abscondes uultum tuum, turbabuntur;
   auferes spiritum eorum, deficient,
   et in puluerem suum reuertentur.
Emittes spiritum tuum et creabuntur,
   et instaurabis faciem terre:
Sit gloria Domini in sempiternum [h. in seculum]:
   letabitur Dominus in operibus suis.
Qui respicit terram et tremet [Al. tremit]:
   tangit montes et fumabunt.
Cantabo Domino in uita mea:
   psallam Deo meo quamdiu sum.
Placeat ei eloquium meum:
   ego [Al. ad. autem] letabor in Domino.
Deficiant peccatores de terra,
   et impii ultra non sint:
   benedic, anima mea, Domino [Al. Dominum]. Alleluia.
 [Cu.] Confitemini Domino, inuocate nomen eius:
notas facite populis cogitationes [h. adinuentiones] eius.
Cantate ei, et psallite illi:
    [h 1Kb] loquimini in uniuersis mirabilibus eius.
Exsultate [h. Laudamini] in nomine sancto eius:
   letetur cor querentium Dominum.
Querite Dominum et uirtutem eius:
   querite faciem eius iugiter.
Recordamini mirabilium eius que fecit:
   signorum [h. prodigiorum] et iudiciorum oris eius.
Semen Abraham serui eius:
   filii Iacob electi eius.
Ipse Dominus Deus noster:
   in uniuersa terra iudicia eius.
Recordatus est in eternum [h. seculum] pacti sui:
   uerbi, quod precepit [h. uerbum precepit] in mille
      generationes.
Quod pepigit cum Abraham,
   et iuramenti sui cum Isaac.
 Et firmauit [h. statuit] illud [i 1Kb] Iacob in lege [h. in preceptum]:
   Isrel in pactum sempiternum.
Dicens, tibi dabo terram Chanaan:
   funiculum hereditatis uestre.
Cum essent uiri pauci,
   modici et aduene in ea.
Et transierunt [h. ambulauerunt] de gente in gentem,
   et de regno ad populum alterum.
Non dimisit hominem, ut noceret [h. calumniaretur]
      eis,
   et corripuit pro eis reges.
Nolite tangere christos meos,
   et prophetas meos nolite affligere.
Et uocauit famem super terram:
   omnem uirgam [h. baculum] panis contriuit.
Misit ante faciem eorum uirum:
   in seruum uenumdatus est Ioseph.
Afflixerunt in compede pedes eius:
   in ferrum uenit anima eius.
 Usque ad tempus donec ueniret sermo eius:
   eloquium Domini probauit eum.
Misit rex [h. regem], et soluit eum.
   princeps [h. dominatorem] populorum, et dimisit
      [h. soluit] illum.
Posuit eum dominum [h. dominatorem] domus sue,
   et principem [h. dominatorem] in omni possessione
      sua.
Ut erudiret [h. castigaret] principes eius secundum uoluntatem suam,
   et senes eius sapientiam doceret.
Et ingressus est Isrel [Al. add. in] Aegyptum,
   et Iacob aduena fuit in terra Cham.
Et crescere fecit populum suum nimis,
   et roborauit eum super hostes eius;
[i 1Kb] Conuertit cor eorum, ut odio haberent populum eius.
   ut dolose agerent contra seruos illius.
Misit Mosen seruum suum:
   [Al. add. et] Aaron, quem elegit sibi,
 Posuit in eis uerba signorum suorum,
    et portentorum in terra Cham:
Misit tenebras et contenebrauit,
   et non fuerunt increduli uerbis eius.
Commutauit aquas eorum in sanguinem,
   et occidit pisces eorum.
Ebulliuit terra eorum ranas:
   in cubilibus [Al. cubiculis] regum eorum.
Dixit, et uenit musca omnimoda:
   cinifes [h. pediculi] in uniuersis terminis eorum.
Dedit pluuias eorum grandinem:
   ignem flammantem in terra eorum.
Et percussit uineam eorum, et ficum eorum.
   et confregit lignum finium eorum.
Dixit, et uenit locusta,
   et bruchus, cuius non erat numerus.
Et comedit omne fenum terre eorum,
   et deuorauit fructum terre eorum.
Et percussit omne primogenitum in terra eorum:
   primitias uniuersi partus [h. doloris] eorum.
Et eduxit eos cum argento et auro,
    et non erat in tribubus eorum infirmus.
Letata est Aegyptus cum egrederentur.
   quoniam irruerat terror eorum super eos.
Expandit nubem in tentorium,
   et ignem ut luceret nocte.
Petierunt, et adduxit ortygometram [h. coturnicem],
   et pane celesti saturauit eos.
Aperuit petram et fluxerunt aque:
   cucurrerunt in aridis flumina.
Quia recordatus est uerbi sancti sui:
   cum Abraham seruo suo.
Et eduxit populum suum in letitia [h. cum gaudio]:
    [a 1Kb] in laude electos suos.
Et dedit eis terras [Al. terram] gentium,
   et laborem [Al. labores] tribuum [h. plebium] possederunt.
Ut custodirent ceremonias eius,
   et leges eius seruarent, Alleluia.

 ALLELUIA.

[CuI.] Confitemini Domino quoniam bonus:
   quoniam in eternum [h. seculum] misericordia eius.
Quis loquetur fortitudines Domini,
   auditas faciet omnes laudes eius?
Beati qui custodiunt iudicium,
   faciunt [Al. et faciunt] iustitiam in omni tempore.
Recordare mei, Domine, in repropitiatione populi tui:
   uisita me in salutari tuo.
Ut uideam bona electorum tuorum,
   et leter in letitia gentis tue:
   et exsultem cum hereditate tua.
Peccauimus cum patribus nostris:
   inique fecimus, impie egimus.
Patres nostri in Aegypto non intellexerunt mirabilia
      tua [h. sunt eruditi mirabilibus tuis].
   non sunt recordati multitudinis misericordie tue.
Et [b 1Kb] ad iracundiam prouocauerunt super mare in mari
      Rubro:
   saluauit autem eos propter nomen suum,
    ut ostenderet fortitudinem suam.
Et comminatus est mari Rubro, et aruit:
   et transduxit eos per abyssos quasi in deserto.
Et saluauit eos de manu odientis,
   et redemit eos de manu inimici.
Et [c 1Kb] operuerunt aque hostes eorum:
   unus de ipsis non superfuit.
Et crediderunt uerbis eius:
    cecineruntque laudem [Al. laudes] eius.
Cito [h. Festinato] obliti sunt operum illius:
   nec exspectauerunt uoluntatem [h. consilium] eius.
Et desiderauerunt desiderium in deserto,
   et tentauerunt Deum in solitudine.
Dedit ergo eis petitionem ipsorum,
   et misit tenuitatem in animam eorum.
Et zelati sunt Mosen in castris:
   Aaron [Al. et Aaron] sanctum Domini.
Aperta est terra, et deuorauit Dathan,
   et operuit synagogam Abiram.
Et succensus est ignis in synagoga eorum:
   flamma exussit impios [h. montes].
Fecerunt uitulum in Horeb,
   et adorauerunt conflatile.
Et mutauerunt gloriam suam,
   in similitudinem bouis comedentis fenum.
Obliti sunt Dei saluatoris sui:
   qui fecit magnalia in Aegypto.
Mirabilia in terra Cham:
    terribilia super mare Rubrum.
Dixit ergo, ut contereret [h. disperderet] eos:
   nisi Moses electus eius
   stetisset medius contra faciem illius,
   ut conuerteret indignationem eius, et non interficeret.
Et despexerunt terram desiderabilem:
   nec crediderunt sermoni eius.
Et murmurauerunt in tabernaculis suis:
   non audierunt uocem Domini.
Et eleuauit manum suam super eos,
   ut deiiceret eos in deserto.
Et ut deiiceret semen eorum in gentibus,
   et dispergeret eos in terris.
Et consecrati sunt [d 1Kb] Beel-Pheor,
   et comederunt uictimas mortuorum.
Et concitauerunt in studiis suis,
   et percussit eos plaga.
Stetit autem [e 1Kb] Phinees, et diiudicauit:
   et est retenta percussio.
 Et reputatum est ei in iustitiam:
   in generatione et generationem usque in eternum
      [h. seculum],
Et prouocauerunt super aquam contradictionis,
   et afflictus est Moses propter eos.
Quia prouocauerunt spiritum eius,
   et precepit [h. protulit] in labiis suis.
Non exterminauerunt populos
   quos dixit Dominus eis,
Et commixti sunt gentibus.
   et didicerunt opera eorum.
Et seruierunt sculptilibus [h. idolis] eorum,
   et factum est eis in scandalum.
Et immolauerunt filios suos,
   et filias suas demonibus.
Et effuderunt sanguinem innocentem:
   sanguinem filiorum suorum et filiarum suarum,
   quos immolauerunt sculptilibus [h. idolis] Chanaan.
Et polluta [h. contaminata] est [f 1Kb] terra [Al. add. in]
      sanguinibus:
    et coinquinati sunt in operibus suis,
   et fornicati sunt in studiis [h. adinuentionibus] suis.
Iratus est itaque furor Domini in populum suum,
   et abominatus est hereditatem suam.
Et dedit eos in manu gentium,
   et dominati sunt eorum, qui oderunt eos.
Et afflixerunt eos inimici sui,
   et humiliati sunt sub manu eorum.
 Multis uicibus liberauit eos:
   ipsi uero prouocabant in consiliis suis,
   et humiliati sunt propter iniquitatem suam [Al. iniquitates suas].
Et uidit tribulationem eorum:
   cum audiret eos rogantes.
Et recordatus est pacti sui cum eis:
   et penituit [Al. ad. cum] secundum multitudinem
      misericordie sue.
Et dedit eos miserabiles:
   coram omnibus qui ceperant eos.
Salua nos, Domine Deus noster,
   et congrega nos de gentibus:
Ut confiteamur nomini sancto tuo,
   et canamus [a 1Kb] laudantes te.
Benedictus Dominus Deus Isrel.
   ab eterno, et usque in eternum [h. a seculo et usque in seculum]:
   et dicet omnis populus, amen. Alleluia.
[CuII.] Confitemini Domino, quoniam bonus:
    quoniam in eternum [h. seculum] misericordia eius.
Dicant redempti [Al. qui redempti sunt] a Domino:
   quos redemit de manu hostis.
Et de terris congregauit eos,
   ab oriente et occidente: ab aquilone et mari:
Errauerunt in solitudine, in deserta uia:
   ciuitatem que habitaretur, non repererunt.
   Esurientes et sitientes:
   anima eorum in ipsis deficiebat.
Et clamauerunt ad Dominum in tribulatione sua:
   de afflictione [h. angustiis] eorum eripuit eos.
Et [b 1Kb] duxit illos per uiam rectam,
   ut uenirent in ciuitatem habitabilem.
Confiteantur [c 1Kb] Domino misericordiam eius,
   et mirabilia eius in filios hominum,
Quia saturauit animam uacuam,
   et animam esurientem impleuit bonis.
Habitantes in tenebris et umbra mortis,
   alligatos inopia et ferro.
 Quia prouocauerunt sermones Dei,
   et consilium excelsi blasphemauerunt.
Et humiliauit in labore cor eorum:
    [d 1Kb] corruerunt, et non erat qui adiuuaret.
Et clamauerunt ad Dominum in tribulatione sua:
    [e 1Kb] de angustiis eorum saluauit eos.
Et eduxit eos de tenebris et umbra mortis,
   et uincula eorum disrupit.
Confiteantur Domino misericordiam eius,
   et mirabilia eius in filios [Al. filiis] hominum.
Quia contriuit portas ereas [h. ostia erea],
   et uectes ferreos confregit.
Stultos propter uiam [h. de uia] sceleris eorum,
   et propter iniquitates [h. de iniquitatibus suis]
      afflictos.
Omnem cibum abominata est anima eorum,
   et accesserunt ad [Al. usque ad] portas mortis.
Et clamauerunt ad Dominum in tribulatione sua:
   de [Al. et de] angustiis eorum saluauit eos.
Misit uerbum suum, et sanauit eos:
    et saluauit de interitu eorum.
Confiteantur Domino misericordiam eius,
   et mirabilia eius in filios [h. filiis] hominum.
 Et immolent hostias gratiarum [h. confessionum],
   et narrent opera eius in laude.
Qui descendunt [f 1Kb] mare in nauibus:
   facientes opus [Al. operationes] in aquis multis.
Ipsi uiderunt opera Domini,
   et mirabilia eius in profundo.
Et dixit, et surrexit [h. statuit] uentus tempestatis,
   et eleuauit gurgites eius.
Ascendunt in celum, et descendunt in abyssos:
   anima eorum in afflictione [h. malo] consumitur.
Obstupuerunt, et intremuerunt quasi ebrius:
   et uniuersa sapientia eorum absorpta est.
[g 1Kb] Clamauerunt autem ad Dominum in tribulatione sua,
   et de angustiis eorum eduxit eos.
   Statuet [h. Suscitabit] turbinem in tranquillitatem.
   et silebunt fluctus eius.
Letabuntur, quoniam quieuerunt,
   et deducet eos ad portum quem uoluerunt.
Confiteantur Domino misericordiam eius,
   et mirabilia eius in filios hominum.
 Et exaltent eum in ecclesia populi,
   et in cathedra seniorum laudent eum.
Ponet flumina in desertum,
   et fontes [h. exitus] aquarum in sitim.
Terram fructiferam in salsuginem:
   pre malitia habitatorum eius,
Ponet desertum in paludes aquarum,
   et terram inuiam in fontes [h. exitus] aquarum.
Et collocauit ibi esurientes:
   et fundabunt urbem ad habitandum.
Et ferent agros, et plantabunt uineas:
   et facient fruges germina [Al. genimina].
Et benedicent eis, et multiplicabuntur nimis,
   et pecora [h. iumenta] eorum non [h 1Kb] imminuentur.
Imminuta sunt autem et afflicta,
   propter angustiam mali et doloris.
Et effundet despectionem super principes,
   et errare eos faciet in solitudine deuia [h. inani.]
Et subleuabit pauperem de inopia,
    et ponet quasi gregem [h. oues] familias.
uidebunt recti, et letabuntur:
   et omnis iniquitas contrahet os suum.
Quis sapiens, et custodiet hec:
   et intelliget misericordias Domini?

CANTICUM PSALMI DAuID.

[CuIII.] Paratum cor meum, Deus:
    [i 1Kb] cantabo, et psallam, sed et gloria mea.
Consurge [h. expergiscere], psalterium, et cithara,
   consurgam mane [h. expergiscar diluculo.]
Confitebor tibi in populis, Domine,
   et cantabo te in nationibus [h. psallam tibi in plebibus].
Quoniam magna super celos misericordia tua,
   et usque ad ethera ueritas tua.
Exaltare super celos, Deus:
   et super omnem terram gloria tua.
Ut liberentur dilecti tui:
   salua dextera tua, et exaudi me.
 Deus locutus est in sanctuario suo: gaudebo:
   diuidam Sichem [Al. Sicimam], et uallem Soccoth
      dimetiar.
 Meus est Galaad, meus est Manasse, et Ephraim hereditas [h. fortitudo] capitis mei:
Iuda dux [h. legifer] meus.
   Moab lebes peluis mee;
Super Idumeam proiiciam calciamentum meum:
   cum Philisthim federabor [h. mihi Palestina federabitur].
Quis deducet me in ciuitatem munitam?
   quis deducet me usque in Idumeam?
Nonne tu [a 1Kb] , Deus, qui proieceras nos,
   et non exieras, Deus in exercitibus nostris?
Da nobis auxilium in tribulatione:
   uana est enim [b 1Kb] salus ab homine.
In Deo erimus fortes [faciemus uirtutem],
   et ipse conculcabit hostes nostros.

uICTORI [c 1Kb] DAuID CANTICUM [h. PSALMUS].

[CIX.] Deus [d 1Kb] laudabilis mihi, ne taceas:
   quia os impii et os dolosi contra me apertum est.
Locuti sunt de me lingua mendacii:
   et uerbis odii circumdederunt me,
    et expugnauerunt me frustra.
Pro eo quod eos diligebam, aduersabantur mihi:
   ego autem orabam.
Et posuerunt contra me malum pro bono,
   et odium pro dilectione mea.
Constitue super eum impium.
   et Satan stet a dextris eius.
Cum fuerit iudicatus, exeat condemnatus:
   et oratio eius sit in peccatum.
Fiant dies eius pauci:
   episcopatum eius accipiat alter.
Sint filii eius pupilli,
   et uxor eius uidua.
Instabiles uagentur liberi eius, et mendicent:
   et [e 1Kb] querant in parietinis suis.
Scrutetur exactor uniuersa que habet,
   et diripiant alieni laborem eius.
Non sit qui eius misereatur:
   nec qui clemens sit in pupillos eius.
 Fiat nouissimum eius interitus:
   in generatione altera deleatur nomen [f 1Kb] eius.
Redeat in memoriam [h. commemoretur] iniquitas patrum eius apud Dominum,
   et iniquitas [h. peccatum] matris eius non deleatur.
Sint contra Dominum semper:
   et intereat de terra memoria eorum.
Eo quod non est recordatus facere misericordiam:
   et persecutus est uirum inopem, et pauperem:
   et compunctum corde, ut interficeret.
Et dilexit maledictionem, que [Al. et] ueniet ei:
   et noluit benedictionem, que elongabitur ab eo.
Et indutus est maledictione quasi uestimento suo,
   et ingredietur quasi aqua in uiscera eius:
    et quasi oleum in ossa eius.
Sit ei quasi pallium [h. uestimentum], quo circumdatur,
   et quasi cingulum, quo semper accingitur.
Hec est retributio eorum [Al. his], qui aduersantur
      mihi a Domino,
   et qui loquuntur malum contra animam meam.
Tu autem, Domine [g 1Kb] Deus, fac mecum propter nomen
      tuum:
   quoniam bona est misericordia tua, libera me.
Quoniam egenus, et pauper sum:
   et cor meum uulneratum est intrinsecus.
Quasi umbra cum inclinatur, abductus sum,
   excussus quasi locusta;
Genua mea uacillauerunt a ieiunio,
   et caro mea mutata [h. macilenta] est absque oleo.
Et ego factus sum opprobrium eis:
   uidentes me mouerunt caput suum.
Adiuua me, Domine Deus meus:
   salua me secundum misericordiam tuam.
 Et [Al. ut] sciant quoniam manus tua hec:
   tu, Domine, fecisti eam.
Maledicent illi, et tu benedices:
   restiterunt, et confundentur [h. restiterunt, et confusi sunt]: seruus autem tuus letabitur.
Induantur aduersarii mei confusione [h 1Kb] ,
   et operiantur quasi pallio confusione sua.
Confitebor Domino uehementer in ore meo,
   et in medio populorum [h. multorum] laudabo eum.
Quoniam stabit a dextris pauperis [h. egeni],
   ut saluet a iudicibus [h. iudicantibus] [i 11Kb] animam
      eius.

DAuID CANTICUM [h. PSALMUS].

[CX.] Dixit Dominus Domino meo, sede a dextris meis,
   donec ponam inimicos tuos scabellum pedum tuorum.
uirgam [h. Baculum] fortitudinis tue emittet Dominus ex Sion:
    dominare in medio inimicorum tuorum.
Populi tui [i 2Kb] spontanei erunt in die fortitudinis tue:
   in montibus [h. splendoribus] sanctis.
Quasi de uulua orietur tibi
   ros adolescentie tue.
Iurauit Dominus, et non penitebit eum,
   tu es sacerdos in eternum, secundum ordinem Melchisedec.
Dominus ad dexteram tuam [Al. a dextera tua],
   percussit in die furoris sui reges.
Iudicabit in gentibus, impleuit [h. cadaueribus] ualles,
   percutiet caput in terra multa.
De torrente in uia bibet:
   propterea exaltabit caput.
 [CXI.] [Aleph.] [a 1Kb] Confitebor Domino in toto corde:
[Beth.] In consilio iustorum [h. rectorum] et congregatione.
[Gimel.] Magna opera Domini:
[Daleth.] Exquirenda [b 1Kb] cunctis uolentibus eum.
[He.] Gloria et decor opus eius:
[uau.] Et iustitia eius perseuerans semper.
[Zain.] Memoriam fecit mirabilium suorum:
[Heth.] Clemens et misericors Dominus [Al. Deus].
[Teth.] Escam dedit timentibus se:
[Iod.] Memor erit in sempiternum [h. seculum] pacti sui.
[Chaph.] Fortitudinem operum suorum annuntiabit
   populo suo,
[Lamed.] Ut det eis hereditatem gentium.
[Mem.] Opus manuum eius ueritas et iudicium:
[Nun.] Fidelia omnia precepta eius.
[Samech.] Firmata in sempiternum [h. seculum] iugiter:
[Ain.] Facta in ueritate et equitate.
[Phe.] Redemptionem misit populo suo,
[Sade.] Mandauit in eternum [h. seculum] pactum
    suum:
[Coph.] Sanctum et terribile nomen eius.
[Res.] Principium sapientie timor Domini,
[Sin.] Doctrina [h. eruditio] bona cunctis facientibus ea:
[Thau.] Laus eius perseuerat iugiter.

ALLELUIA.

[CXII.] [Aleph.] Beatus uir qui timet Dominum,
[Beth.] In mandatis eius uolet nimis.
[Gimel.] Potens in terra erit semen eius:
[Daleth.] Generatio [c 19Kb] iustorum [h. rectorum] benedicetur.
[He.] Substantia et diuitie in domo eius,
[uau.] Et iustitia eius perseuerans semper.
[Zain.] Ortum est in tenebris lumen iustis [h. rectis]:
[Heth.] Clemens et misericors et iustus [h. pius].
[Teth.] Bonus uir clemens et fenerans:
[Iod.] Dispensabit [d 1Kb] uerba sua in iudicio.
[Chaph.] Quia in eternum [h. seculum] non commouebitur:
 [Lamed.] In memoria sempiterna erit iustus.
[Mem.] Ab auditu malo non timebit:
[Nun.] Paratum cor eius confidens in Domino.
[Samech.] Firmum cor eius non timebit:
[Ain.] Donec aspiciat in hostibus suis.
[Phe.] Dispersit, dedit pauperibus,
[Sade.] Iustitia eius permanet in eternum:
[Coph.] Cornu eius exaltabitur in gloria.
[Res.] Impius uidebit, et irascetur;
[Sin.] Dentibus suis frendet, et tabescet:
[Thau.] Desiderium impiorum peribit.

ALLELUIA.

[CXIII.] Laudate, serui, Dominum:
   laudate nomen Domini:
Sit nomen Domini benedictum:
   amodo et usque in eternum [h. seculum].
Ab ortu solis usque ad occasum eius:
    laudabile nomen Domini.
Excelsus super omnes gentes Dominus:
   super celos gloria eius.
Quis ut Dominus Deus noster:
   qui in excelsis habitans.
Humilia [e 1Kb] respicit
   in celo et in terra.
Suscitans de terra [h. puluere] inopem,
   et de stercore eleuat pauperem,
Ut eum sedere faciat cum principibus,
   cum principibus populi sui.
Qui collocat sterilem in domo,
   matrem filiorum letantem. [f 1Kb] Alleluia.
[CXIu.] Cum egrederetur Isrel de Aegypto:
   domus Iabob de populo barbaro:
Factus est [g 1Kb] Iudas in sanctificationem eius:
   Isrel potestas illius.
Mare uidit, et fugit:
   Iordanis conuersus est retrorsum.
Montes subsilierunt quasi arietes:
    colles quasi filii gregis [h. ouium].
Quid tibi est, mare, quod fugisti?
   Iordanis [h 1Kb] , conuersus es retrorsum.
Montes, subsultastis quasi arietes:
   colles, quasi filii gregis [h. ouium].
A facie Domini [i 1Kb] contremiscit terra:
   a facie Dei Iacob.
Qui conuertit petram in paludes aquarum:
   silicem in fontes aquarum.
[CXu.] Non nobis [i 1Kb] , Domine, non nobis;
   sed nomini tuo da gloriam:
   propter misericordiam tuam, et ueritatem tuam.
Ne [h. Quare] dicant gentes:
   ubi est Deus eorum?
Deus autem noster in celo:
   uniuersa que uoluit, fecit.
Idola gentium [h. eorum] argentum et aurum:
   opus manuum hominum.
Os habent, et non loquentur:
    oculos habent, et non uidebunt.
Aures habent, et non audient:
   nasum habent, et non odorabunt.
Manus habent, et non palpabunt;
   pedes habent, et non ambulabunt:
   non [Al. nec] sonabunt in gutture suo.
Similes illis fiant qui faciunt ea,
   et omnes qui confidunt in eis.
Isrel [k 1Kb] confidit in Domino:
   auxiliator et protector eorum est.
Domus Aaron confidit in Domino:
   auxiliator et protector eorum est.
Timentes Dominum confidunt in Domino:
   auxiliator et protector eorum est.
Dominus recordatus [l 1Kb] nostri, benedicet,
   benedicet domui Isrel:
   benicet domui Aaron.
Benedicet timentibus Dominum:
    paruis et magnis.
Addat Dominus super uos:
   super uos et super filios uestros,
Benedicti uos a Domino:
   qui fecit celum et terram.
Celum celorum Domino:
   terram autem dedit filiis hominum.
Non mortui laudabunt Dominum:
   nec omnes qui descenderunt in silentium.
Sed nos benedicimus Domino:
   amodo et usque in eternum. [a 1Kb] Alleluia.
[CXuI.] Dilexi [b 1Kb] quoniam exaudiet [Al. audiet] Dominus
   uocem deprecationis mee.
Quoniam inclinauit aurem suam mihi,
   et in diebus meis [c 1Kb] inuocabo.
Circumdederunt me funes mortis,
   et munitiones inferni inuenerunt me.
Angustiam et dolorem reperi.
   et nomen Domini inuocabo:
Obsecro, Domine, salua [h. eripe] animam meam:
    clemens Dominus, et iustus:
   et Deus noster misericors [h. pius],
Custodit paruulos Dominus:
   attenuatus sum, et saluauit me.
Reuertere, anima mea, in requiam tuam:
   quia Dominus reddet tibi.
Quia eruet animam [d 1Kb] meam de morte,
   oculos meos a lacrymis, pedes meos ab offensa.
Deambulabo coram Domino,
    [e 1Kb] in terris uiuentium.
Credidi [f 1Kb] propter quod [h. quia] locutus sum:
   ego afflictus sum nimis:
Ego dixi in stupore meo:
   omnis homo mendacium [h. mentitur].
Quid reddam Domino,
   pro omnibus que retribuit mihi?
Calicem salutaris [Al. salutis] accipiam,
   et nomen Domini inuocabo.
uota mea Domino reddam,
    coram omni populo eius.
Gloriosa in conspectu Domini [h. Pretiosa in oculis Domini],
   mors sanctorum [h. misericordium] eius.
Obsecro, Domine, quia ego seruus tuus,
   ego seruus tuus filius ancille tue.
Dissoluisti uincula mea:
   tibi immolabo hostiam laudis [h. confessionis],
   et in nomine Domini inuocabo.
uota mea Domino reddam
   in conspectu omnis populi eius.
In atriis domus Domini,
   in medio [g 1Kb] tui, Ierusalem. Alleluia.
[CXuII.] Laudate Dominum, omnes gentes:
    [h 1Kb] collaudate eum, uniuersi populi [h. plebes].
Quia confortata est super nos misericordia eius,
   et ueritas Domini in eternum. Alleluia.
[CXuIII.] Confitemini Domino, quoniam bonus:
    quoniam in eternum [h. seculum] misericordia eius,
Dicat nunc [h. obsecro] Isrel:
   quoniam in eternum [h. seculum] misericordia eius.
   Dicat nunc [h. obsecro] domus Aaron:
    Quoniam in eternum [h. seculum] misericordia eius.
Dicant nunc [h. obsecro] qui timent Dominum:
   quoniam in eternum [h. seculum] misericordia eius.
Cum tribularer, inuocaui Dominum,
   et exaudiuit me in latitudine Dominus.
Dominus meus [Al. ad. est], non timebo
   quid faciat mihi homo;
Dominus mihi auxiliator [h. inter auxiliatores],
   et ego despiciam [h. aspiciam] odientes me.
Melius est sperare [h. confidere] in Domino,
   quam sperare in homine.
Melius est sperare [h. confidere] in Domino,
   quam sperare in principibus.
Omnes gentes circumdederunt me;
   in nomine Domini [i 1Kb] quia ultus sum in eas [h. contriui eas]:
Circumdederunt me, et obsederunt me:
   sed in nomine Domini, quia ultus sum in eas [h. contriui eas].
   Circumdederunt me quasi apes:
    exstincte sunt quasi ignis spinarum
   in nomine Domini, quia ultus sum in eas [h. contriui eas].
Impulsus pellebar ut caderem,
   et Dominus sustentauit me [h. et Dominus auxiliatus est mihi].
Fortitudo mea, et laus mea Dominus:
   et factus est mihi in salutem.
uox laudis, et salutis
   in tabernaculis iustorum.
Dextera Domini fecit fortitudinem [h. uirtutem]:
   dextera Domini excelsa,
   dextera Domini fecit fortitudinem [h. uirtutem]:
Non moriar, sed uiuam,
   et narrabo opera Domini.
Corripiens arguit [h. Castigans castigauit] me Dominus,
   et morti non tradidit me.
Aperite mihi portas iustitie:
   ingressus in eas confitebor Domino.
Hec porta Domini,
    iusti intrabunt in eam.
Confitebor tibi, quoniam exaudisti me,
   et factus es mihi in salutem.
Lapidem [Al. lapis] quem reprobauerunt edificantes:
   factus est in caput anguli.
A Domino factum est istud,
   et hoc est [Al. tac. est] mirabile in oculis nostris.
Hec est dies quam fecit Dominus:
   exsultemus et letemur in ea.
Obsecro, Domine, salua, obsecro:
   obsecro, Domine, prosperare, obsecro.
Benedictus qui uenit in nomine Domini:
   benediximus uobis de domo Domini:
Deus Dominus, et apparuit [h. illuxit] nobis:
   frequentate [h. obligate] solemnitatem in frondosis,
   usque ad cornua altaris.
Deus meus es tu, et confitebor tibi:
    Deus meus es tu, et exaltabo te.
Confitebor Domino, quoniam bonus:
   quoniam in eternum [h. seculum] misericordia eius.
[CXIX.] [Aleph.] [i 2Kb] Beati immaculati in uia: qui ambulant
       in lege Domini.
Beati qui custodiunt testimonia eius: in toto corde requirunt [Al. requirent] eum.
Non enim qui operantur iniquitatem, in uiis eius ambulauerunt.
Tu mandasti precepta tua custodiri nimis.
Utinam dirigantur uie mee, ad custodienda precepta
   tua.
Tunc non confundar, cum respexero ad omnia mandata tua.
Confitebor tibi in directione cordis: cum didicero iudicia iustitie tue.
Precepta tua custodiam: ne derelinquas me nimis.
[Beth.] In quo corrigit iuuenis [h. mundabit puer] semitam suam, cum custodierit [h. ut custodiat]
   uerba tua.
In toto corde meo exquisiui te: ne errare me facias a
   mandatis tuis.
In corde meo abscondi eloquium tuum, ut non peccem
   tibi.
 Benedictus tu [Al. es], Domine: doce me precepta tua.
In labiis meis narraui omnes iustitias [h. omnia iudicia] oris tui.
In uia testimoniorum tuorum letatus [h. gauisus] sum,
   quasi in omnibus diuitiis:
In preceptis tuis meditabor, et contemplabor semitas
   tuas.
In iustitiis [h. preceptis] tuis delectabor, non obliuiscar uerba tua.
[Gimel]. Tribue seruo tuo: [a 1Kb] uiuam, et custodiam uerba
   tua.
Reuela oculos meos, et uidebo [h. aspiciam] mirabilia de
   [Al. in] lege tua.
Aduena ego sum in terra: ne abscondas a me mandata
   [h. precepta] tua.
Desiderauit anima mea desiderare [h. Meditari anima
   mea desiderauit] iudicia tua in omni tempore.
Increpasti superbos: maledicti qui recedunt a mandatis tuis.
 Aufer a me opprobrium, et contemptum: quoniam testimonia tua custodiui.
Etenim [b 1Kb] sederunt principes, aduersum me loquebantur:
    [c 2Kb] seruus autem tuus meditabatur precepta tua.
Sed et testimonia tua [d 1Kb] uoluntas [h. delectatio] mea,
   quasi uiri [h. consilii] amicissimi mei.
Adhesit pulueri anima mea: uiuifica me iuxta uerbum
   tuum.
[Daleth.] uias meas exposui [h. narraui], et exaudisti
   me [Al. tacet me]: doce me iustitiam tuam [h.precepta tua].
uiam preceptorum tuorum [h. mandatorum] fac me
   intelligere, et loquar in mirabilibus tuis.
Distillauit anima mea pre stultitia: serua [h. confirma] me iuxta eloquium tuum.
uiam mendacii aufer a me, et legem tuam dona mihi
   [h. miserere mei].
uiam fidei elegi: iudicia tua proponebam.
Adhesi testimoniis tuis: Domine, ne confundas me.
 uiam mandatorum tuorum curram: quoniam dilatasti
   cor meum.
[He.] Ostende [h. illumina] mihi, Domine, uiam preceptorum tuorum, et custodiam eam per uestigium.
Doce me, et obseruabo legem tuam: et custodiam eam
   in toto corde.
Deduc me in semita mandatorum [h. preceptorum]
   tuorum: quia ipsam uolui.
Inclina cor meum ad testimonia tua, et non ad auaritiam.
Auerte oculos meos, ne uideant uanitatem: in uia tua
   uiuifica me.
Suscita seruo tuo eloquium tuum, in timorem tuum.
Auerte opprobrium meum quod reueritus sum: quia
   [Al. tac. quia] iudicia tua bona.
Ecce desideraui precepta [h. mandata] tua: in iustitia tua uiuifica me.
[uau.] Et ueniant mihi misericordie tue, Domine, et
   salus tua iuxta eloquium tuum.
Et respondebo exprobrantibus mihi sermonem: quia
    speraui in sermone tuo.
Et ne [e 1Kb] auferas de ore meo uerbum ueritatis usque nimis; quoniam iudicia tua exspectaui.
Et custodiam legem tuam iugiter: in sempiternum, et
   ultra.
Et ambulabo in spatioso: quia precepta tua quesiui.
Et [f 1Kb] loquar in testimoniis tuis coram regibus, et non
   confundar.
Et delectabor in mandatis tuis, que dilexi.
Et leuabo manus meas ad mandata tua, que dilexi, et
   loquar in preceptis tuis.
[Zain.] Memento sermonis seruo tuo: quem me sperare
   fecisti.
Hec est consolatio mea in afflictione mea: quia eloquium tuum uiuificauit me.
Superbi deridebant me nimis: a lege tua non declinaui.
Recordatus sum iudiciorum tuorum a seculo, Domine,
   et consolatus sum.
 Horror obtinuit me ab impiis, qui dereliquerunt legem
   tuam.
Carmina erant mihi precepta tua, in domo peregrinationis mee.
Recordatus sum in nocte nominis tui, Domine, et custodiui legem tuam.
Hoc factum est mihi: quia precepta tua custodiui.
[Heth.] Pars mea, Domine: dixi ut custodiam uerbum
   tuum.
Deprecatus sum uultum tuum in toto corde: miserere
   mei secundum eloquium tuum.
Recogitaui uias meas, et conuerti pedes meos ad testimonia tua.
Festinaui, et non neglexi, custodire mandata tua.
Funes impiorum implicauerunt me: legem tuam non
   sum oblitus.
Medio noctis surgam ad confitendum tibi, super iudicia iustitie [Al. iustificationis] tue.
Particeps ego sum omnium timentium te, et custodientium
    precepta tua.
Misericordia tua, Domine, completa est terra, precepta tua doce me.
[Teth.] Benefecisti cum seruo tuo, Domine: secundum
   uerbum tuum.
Bonum [a 1Kb] sermonem, et scientiam doce me: quia mandatis tuis credidi.
Antequam audirem, ego ignoraui: nunc autem eloquium
   tuum custodiui.
Bonus es tu, et beneficus: doce me precepta tua.
Applicabant mihi mendacium superbi, ego autem in
   toto corde seruabam precepta tua.
Incrassatum est uelut adeps cor eorum, et ego in lege
   tua delectabar.
Bonum [Al. ad. est] mihi quia afflictus sum, ut discerem precepta tua.
Melior est mihi lex oris tui: super millia auri et argenti.
[Iod.] Manus tue fecerunt me, et firmauerunt me [Al. tacet me]: doce me, et discam mandata tua.
 Qui timent te, uidebunt me, et letabuntur: quia sermonem tuum exspectaui.
Scio, Domine, quia iustum iudicium tuum, et uere afflixisti me.
Sit, obsecro, misericordia tua in consolatione mea; sicut locutus es seruo tuo.
ueniant mihi misericordie tue, et uiuam: quia lex tua
    [b 1Kb] delectatio mea.
Confundantur superbi, quoniam inique contriuerunt me:
   ego autem loquar in preceptis tuis.
Reuertantur ad me qui timent te, et qui sciunt testimonium tuum.
Fiat cor meum perfectum in preceptis tuis, ut non
   confundar.
[Chaph.] Defecit in salutare tuum [c 2Kb] anima mea: in
   uerbum tuum exspectaui:
Consumpti sunt oculi mei in uerbum tuum: dicentes,
   quando consolaberis me:
Et cum essem quasi uter in pruina: precepta tua non
    sum oblitus.
Quot sunt dies serui tui: quando facies in persequentibus me iudicium.
Foderunt mihi superbi foueas, que non erant iuxta legem tuam.
Omnia mandata tua uera: falso persecuti sunt me,
   auxiliare mihi.
Paulo minus consumpserunt me in terra: ego autem
   non dimisi precepta tua.
Secundum misericordiam tuam uiuifica me, et custodiam [d 1Kb] testimonia oris tui.
[Lamed.] In eternum [Al. seculum], Domine, uerbum
   tuum permanet in celo.
In generatione, et generatione fides tua: fundasti terram, et stat.
Iudicio tuo stant usque hodie: quia omnia seruiunt
   tibi.
Nisi quod lex tua delectatio mea: forte perissem in
   pressura mea.
In sempiternum non obliuiscar preceptorum tuorum:
    quia per ipsa uiuificasti me.
Tuus ego sum, salua me: quoniam precepta tua quesiui.
 Me exspectauerunt impii, ut perderent me: testimonium
   tuum considerabo.
Omnis consummationis uidi finem: latum mandatum
   [h. preceptum] tuum nimis.
[Mem.] Quam dilexi legem tuam! tota die hec meditatio mea.
Super inimicos meos [e 1Kb] intruxisti me mandato tuo:
   quia in sempiternum hoc est mihi.
Super omnes qui docebant me, eruditus sum: quia
   testimonia tua meditatio mea.
Super senes intellexi: quia precepta tua seruaui.
Ab omni semita mala prohibui pedes meos, ut custodirem [Al. custodiam] uerba tua.
A iudiciis tuis non recessi: quia tu illuminasti me.
Quam dulce gutturi meo eloquium tuum, super mel
   ori meo.
Precepta tua considerabam: propterea odiui omnem
   semitam mendacii.
[Nun.] Lucerna pedi meo uerbum tuum, et lux semite
   mee.
 Iuraui, et perseuerabo: ut custodiam iudicia iustitie
   tue.
Afflictus sum usque nimis: Domine, uiuifica me iuxta
   uerbum tuum.
uoluntaria oris mei complaceant tibi, Domine, et secundum iudicia tua doce me.
Anima mea in manu mea semper, et legis tue non sum
   oblitus.
Posuerunt impii laqueum mihi, et a preceptis tuis non
   aberraui.
Hereditas mea testimonia tua in sempiternum: quia
   gaudium cordis mei sunt.
Inclinaui cor meum ut facerem iustitias tuas, propter
   eternam retributionem.
[Samech.] Tumultuosos odiui, et legem tuam dilexi.
Protectio mea et scutum meum tu es: uerbum tuum
   exspectaui.
Recedite a me, maligni, et custodiam mandata Dei mei.
Confirma me secundum uerbum tuum, et uiuam: et
    noli me confundere ab exspectatione mea.
Auxiliare mihi, et saluus ero: et delectabor in preceptis tuis iugiter.
Abiecisti omnes qui auersantur precepta tua: quia
   mendax [f 1Kb] cogitatio eorum.
Quasi scoriam computasti omnes impios terre: propterea dilexi testimonia tua.
Horripilauit a timore tuo caro mea, et iudicia tua timui.
[Ain.] Feci iudicium et iustitiam: ne derelinquas me
   his qui calumniantur me.
Sponde pro seruo tuo in bonum: ne calumnientur me
   superbi.
Oculi mei defecerunt in salutare tuum et in eloquium
   iustitie tue.
Fac cum seruo tuo iuxta misericordiam tuam, et precepta tua doce me.
Seruus tuus sum ego, instrue me: et cognoscam testimonia tua.
Tempus est ut facias, Domine: preuaricati sunt legem
   tuam.
 Propterea dilexi mandata tua: super aurum et topazium.
Propterea in [Al. ad] uniuersa precepta tua direxi:
    omnem semitam mendacii odio habui.
[Phe.] Mirabilia testimonia tua; idcirco custodiuit ea
   anima mea.
Ostium sermonum tuorum lucidum, docens [Al. docet] paruulos.
Os meum aperui et respiraui: quia mandata [h. precepta] tua desiderabam.
Respice ad me, et miserere mei: iuxta iudicium diligentium nomen tuum.
Gressus meos firma [Al. confirma] in sermone [h. eloquio] tuo, et non des potestatem in me uniuerse
   iniquitati.
Redime me a calumnia [a 1Kb] hominis, et custodiam precepta [h. mandata] tua.
uultum tuum ostende seruo tuo, et doce me precepta
   tua.
Riui aquarum fluebant de oculis meis: quia non custodierunt legem tuam.
[Sade.] Iustus es, Domine, et rectum iudicium tuum.
Precepisti iustitiam testimonii tui, et ueritatem [b 1Kb] nimis.
 Consumpsit me zelus meus: quia obliti sunt uerborum
   tuorum hostes mei.
Probatus sermo tuus nimis, et seruus tuus dilexit illum.
Paruulus ego sum, et contemptibilis: sed precepta tua
   non sum oblitus.
Iustitia tua, iustitia sempiterna, et lex tua ueritas.
Tribulatio et angustia inuenerunt me: mandata tua
   uoluntas mea.
Iusta testimonia tua semper [h. seculum]: doce me,
   et uiuam.
[Coph.] Clamaui in toto corde, exaudi me, Domine:
   precepta tua custodiam.
Inuocaui te, saluum me fac, et custodiam testimonia
   tua.
Surgebam adhuc in tenebris, et clamabam, uerbum
   tuum exspectans.
Preueniebant oculi mei uigilias, ut meditarer in sermonibus tuis.
 uocem meam exaudi iuxta misericordiam tuam: Domine, secundum iudicium tuum uiuifica me.
Appropinquauerunt persecutores mei [c 1Kb] sceleris, et a
   lege tua procul facti sunt.
Prope es tu, Domine, et omnia mandata tua ueritas.
A principio noui de testimoniis tuis: quod in eternum
   fundaueris ea.
[Res.] uide afflictionem meam, et eripe me: quia legis tue non sum oblitus.
Iudica causam meam, et redime me: in sermone tuo
   uiuifica me.
Longe ab impiis salus: quia precepta tua non quesierunt.
Misericordie tue multe, Domine: iuxta iudicia tua
   uiuifica me.
Multi qui per sequuntur me, et affligunt me: a testimoniis
    tuis non declinaui.
uidi preuaricatores tuos, et merebam: quia uerbum
   tuum non custodierunt.
uide quoniam precepta tua dilexi: Domine, iuxta misericordiam tuam uiuifica me.
Caput uerborum tuorum ueritas, et in sempiternum
   omne iudicium iustitie tue.
[Sin.] Principes persecuti sunt me sine causa: uerba
   autem tua timuit cor meum,
Gaudens ego sum in eloquio tuo: sicut qui inuenit spolia multa.
Mendacium odio habui, et detestatus sum: legem [Al. ad. autem] tuam dilexi.
Septies in die laudaui te: super iudiciis iustitie tue.
Pax multa diligentibus legem tuam, et non est illis
   scandalum.
Exspectaui salutare tuum, Domine, et mandata tua
   feci.
Custodiuit anima mea testimonia tua, et dilexit ea nimis.
 Custodiui precepta tua, et testimonia tua: quia omnes
   uie mee in conspectu tuo.
[Thau.] Ingrediatur [h. Appropinquet] laus mea coram te, Domine: secundum uerbum tuum doce me.
ueniat deprecatio mea ante uultum tuum: secundum
   eloquium tuum libera me.
Fundant labia mea hymnum: docebis enim me precepta tua:
[d 10Kb] Loquetur lingua mea sermonem tuum: quia omnia
   mandata tua iusta.
Sit manus tua auxiliatrix mea: quia precepta tua
   elegi.
Desideraui salutare tuum, Domine, et lex tua uoluntas
   mea.
uiuet anima mea, et laudabit te: et iudicia tua auxiliabuntur mihi.
Erraui quasi ouis perdita, quere seruum tuum: quia
   mandatorum [h. preceptorum] tuorum non sum
   oblitus.

 CANTICUM GRADUUM.

[CXX.] Ad Dominum in tribulatione mea
   clamaui, et exaudiuit me.
Domine, libera animam meam a labio
   mendacii, a [Al. et] lingua dolosa.
Quid detur tibi, aut quid apponatur tibi
    [e 1Kb] ad linguam dolosam?
Sagitte potentis acute,
   cum carbonibus iuniperorum.
Heu mihi quia peregrinatio mea prolongata est:
   habitaui cum tabernaculis Cedar.
Multum [f 1Kb] peregrina est anima mea,
   cum odientibus pacem.
Ego pacifica loquebar,
   et illi [g 1Kb] bellantia.

 CANTICUM GRADUUM.

[CXXI.] Leuaui oculos meos in montes:
   unde ueniet auxilium mihi.
Auxilium meum a Domino,
   factori celi et terre.
Non det in commotionem pedem tuum,
   nec dormitet qui custodit te.
Ecce non dormitabit, neque [a 1Kb] dormiet,
   qui custodit Isrel.
Dominus custodit te: Dominus protectio tua,
   super manum dexteram tuam.
Per diem sol non percutiet te,
   neque luna per noctem.
Dominus custodiet te ab omni malo:
   custodiat animam tuam.
Dominus custodiat exitum tuum et introitum tuum:
   amodo et usque in eternum.

CANTICUM GRADUUM DAuID.

[CXXII.] Letalus sum [b 1Kb] eo [Al. in eo] quod dixerint
      mihi:
    in domum Domini ibimus.
Stantes erant pedes nostri,
   in portis tuis, Ierusalem.
Ierusalem que [c 1Kb] edificatur ut ciuitas,
   cuius participatio eius simul.
Quia ibi ascenderunt tribus tribus Domini
   testimonium Isrel: ad confitendum nomini Domini.
Quia ibi sederunt sedes in iudicio:
   sedes domui [Al. domus] Dauid.
Rogate pacem [d 1Kb] Ierusalem:
   sit bene his qui diligunt te.
Sit pax in muris tuis:
   abundantia in domibus tuis.
Propter fratres meos et amicos meos: loquar pacem tibi.
Propter domum Domini Dei nostri,
   queram bona tibi.

CANTICUM GRADUUM.

[CXXIII.] Ad te leuaui oculos meos,
   qui habitas in celis.
 Ecce sicut oculi seruorum ad manum dominorum suorum:
   sicut oculi ancille ad manum domine sue,
   sic oculi nostri ad Dominum Deum nostrum, donec
      misereatur nostri.
Miserere nostri, Domine, miserere nostri:
   quia multum repleti sumus despectione.
Multum repleta est anima nostra
       [e 1Kb] opprobrio abundantium, et despectione superborum.

CANTICUM GRADUUM DAuID.

[CXXIu.] Nisi Dominus fuisset in nobis:
   dicat nunc Isrel.
Nisi Dominus fuisset in nobis:
   cum exsurgerent super nos homines,
Forsitan uiuos absorbuissent nos:
   cum irasceretur furor eorum super nos.
Forsitan [f 1Kb] aque circumdedissent nos:
    [g 1Kb] torrens transisset super animam nostram.
Forsitan transissent super animam nostram,
    aque superbie.
 Benedictus Dominus:
   qui non dedit nos in predam dentibus eorum.
Anima nostra quasi auis erepta est
   de laqueo uenantium:
Laqueus contritus est,
   et nos liberati sumus.
Auxilium nostrum in nomine Domini:
   qui fecit celum et terram.

CANTICUM GRADUUM.

[CXXu.] Qui confidunt in Domino, quasi mons Sion,
   immobilis, [h 1Kb] in eternum habitabilis.
Ierusalem montes in circuitu eius,
   et Dominus in circuitu populi sui:
   amodo et usque in eternum.
Quia non requiescet [Al. requiescit] uirga impietatis
      super sortem iustorum,
   ut non mittant iusti in iniquitatem manus suas.
Benefac, Domine, bonis,
   et rectis corde.
 Qui autem declinant ad prauitates suas,
   deducet eos Dominus cum his, qui operantur iniquitatem:
   pax super Isrel.

CANTICUM GRADUUM.

[CXXuI.] Cum [i 1Kb] conuerteret Dominus captiuitatem
      Sion:
   facti sumus quasi somniantes.
Tunc implebitur risu os nostrum,
   et lingua nostra laude:
Tunc dicent in gentibus:
   magnificauit Dominus facere cum istis.
Magnificauit Dominus facere nobiscum;
   facti sumus sicut letantes.
Conuerte, Domine, captiuitatem nostram:
   sicut [i 1Kb] riuos in austro.
Qui seminant in lacrymis,
   in exsultatione metent.
Qui ambulans ibat et flebat, portans ad seminandum
      sementem:
   ueniens ueniet in exsultatione,
 portans manipulos suos.

CANTICUM GRADUUM [k 1Kb] SALOMONIS.

[CXXuII.] Nisi Dominus edificauerit domum,
   in uanum laborauerunt qui edificant eam:
Nisi Dominus custodierit ciuitatem,
   frustra [l 1Kb] uigilat qui custodit eam.
Frustra uobis est de mane surgere [Al. consurgere]:
   postquam sederitis,
   qui manducatis panem dolorum:
   sic dabit diligentibus se somnum.
Ecce hereditas Domini, filii:
   merces, fructus uentris.
Sicut sagitte in manu potentis:
   ita filii iuuentutis.
Beatus uir qui impleuit pharetram suam ex ipsis:
   non confundentur, cum loquentur inimicis suis in
      porta.

CANTICUM GRADUUM.

[CXXuIII.] Beatus [m 1Kb] omnis, qui timet Dominum:
    qui ambulat in uiis eius.
 Laborem manuum tuarum [h palmarum] cum comederis:
   beatus tu, et bene tibi erit.
Uxor tua sicut uitis fructifera
   in penetralibus domus tue:
Filii tui sicut germina oliuarum,
   in circuitu mense tue.
Ecce sic benedicetur uiro
   qui timet [h. timenti] Dominum.
Benedicat tibi Dominus ex Sion:
   et uideas [h. uide] bona Ierusalem omnibus diebus
      uite tue.
Et uideas filios filiorum tuorum:
   pacem [h. pax] super Isrel.

CANTICUM GRADUUM.

[CXXIX.] Sepe expugnauerunt me ab adolescentia
      mea:
   dicat nunc Isrel.
Sepe expugnauerunt me ab adolescentia mea:
   sed non potuerunt mihi.
 Supra ceruicem meam arabant arantes:
   prolongauerunt sulcum suum:
Dominus iustus,
   concidet laqueos impiorum.
Confundantur et reuereantur retrorsum,
   omnes qui oderunt Sion.
Fiat sicut fenum tectorum,
   quod statim ut uiruerit, arescit.
De quo non implebit manum suam messor,
   et sinum suum manipulos faciens.
De quo non dixerunt transeuntes,
   Benedictio Domini super uos:
   benediximus uobis in nomine Domini.

CANTICUM GRADUUM.

[CXXX.] DE profundis clamaui ad te, Domine;
   Domine, exaudi uocem meam:
Fiant aures tue intendentes,
   ad uocem deprecationis mee.
Si iniquitates obseruabis, Domine,
Domine, quis sustinebit?
 Quia tecum est propitiatio:
   cum terribilis sis.
Sustinui Dominum,
   sustinuit anima mea: et uerbum eius exspectaui:
   anima mea ad Dominum:
   a uigilia matutina usque ad uigiliam matutinam,
   exspectet Isrel Dominum:
Quia apud Dominum misericordia,
   et multa apud eum redemptio.
Et ipse redimet Isrel,
   ex omnibus iniquitatibus eius.

CANTICUM GRADUUM DAuID.

[CXXXI.] Domine, non est exaltatum cor meum,
   neque elati sunt oculi mei,
Et non ambulaui in magnis,
   et in mirabilibus super me.
Si non proposui,
    et silere feci animam meam:
 Sicut [a 1Kb] ablactatus super matrem suam:
   ita ablactetur super me anima mea.
Exspecta, Isrel, Dominum:
   amodo et usque in eternum [h. in seculum].

CANTICUM GRADUUM.

[CXXXII.] Memento, Domine, Dauid,
   et omnis afflictionis eius.
Qui iurauit Domino,
   uotum uouit Deo [h. potenti] Iacob.
Si intrauero in tabernaculum domus mee,
   si [b 1Kb] sedero [h. ascendero] super lectum straminis
      [h. stratus] mei.
Si dedero somnum oculis meis,
   et palpebris meis dormitationem.
Donec inueniam locum Domino:
   tabernacula [Al. tabernaculum] Deo [h. potenti]
      Iacob.
Ecce audiuimus [c 10Kb] illum in Ephrata:
   inuenimus illum in regione saltus.
Intremus in tabernacula [Al. tabernaculorum] eius:
    adoremus scabellum pedum eius.
Surge, Domine, in requiem tuam,
   tu et arca fortitudinis tue.
Sacerdotes tui induantur iustitia,
   et sancti [h. misericordes te] tui laudent.
Propter Dauid seruum tuum,
   ne auertas faciem christi tui.
Iurauit Dominus Dauid ueritatem,
   non [Al. et non] auertetur ab ea:
De fructu uentris tui
   ponam super sedem tuam [h. thronum tuum].
Si custodierint filii tui pactum meum,
   et testificationem meam quam docuero eos:
Et filii eorum [d 1Kb] usque in eternum,
   sedebunt super thronum tuum.
Quoniam elegit Dominus Sion:
   desiderauit eam in habitaculum suum [h. sibi].
Hec est requies mea in sempiternum:
   hic habitabo, quia desideraui eam.
 uenationem eius [e 23Kb] benedicens benedicam:
   [Al. ad. et] pauperes eius saturabo pane.
Sacerdotes eius induam salutari,
   et sancti [h. misericordes] eius laude laudabunt.
Ibi oriri faciam cornu Dauid:
   paraui lucernam christo meo.
Inimicos eius induam confusione:
   super ipsum autem florebit [f 1Kb] diadema eius.

CANTICUM GRADUUM [g 1Kb] DAuID.

[CXXXIII.] Ecce quam bonum et quam decorum,
      habitare fratres in unum.
Sicut unguentum optimum in capite,
   quod descendit in barbam, barbam Aaron:
   quod descendit super oram uestimentorum eius.
Sicut ros Hermon,
   qui descendit super montana [h. montes] Sion:
Quoniam ibi mandauit Dominus benedictionem,
 [Al. ad. et] uitam usque in eternum [h. seculum].

 CANTICUM GRADUUM.

[CXXXIu.] Ecce benedicite Domino,
   omnes serui Domini:
   qui statis in domo Domini in noctibus.
Leuate manus uestras ad sanctum [h. sancte],
   et benedicite Dominum.
Benedicat tibi Dominus ex Sion
   factor celi et terre.

[a 1Kb] ALLELUIA.

[CXXXu.] Laudate nomen Domini:
   laudate, serui, Dominum.
Qui statis in domo Domini:
   in atriis domus Dei nostri.
Laudate Dominum, quoniam [b 1Kb] bonus Dominus:
   cantate [h. psallite] nomini eius, quoniam decens.
Quia Iacob elegit sibi Dominus:
   Isrel in peculium suum.
Quia ego scio quod magnus Dominus,
   et Dominus [h. dominator] noster pre omnibus diis.
Omnia que [Al. quecumque] uoluit Dominus, fecit
    in celo, et in terra:
   in [Al. et in] mari et in cunctis abyssis.
Leuans nubes de summitatibus terre.
   fulgura in pluuiam fecit:
   educens uentos [h. uentum] de thesauris suis.
Qui percussit primitiua Aegypti:
   ab homine usque ad pecus [h. quadrupedem].
Misit signa et portenta in medio tui, Aegypte:
   in Pharao, et in cunctos seruos eius.
Qui percussit gentes multas,
   et occidit reges fortes.
Seon regem Amorrheorum:
   et Og regem Basan,
   et omnia regna Chanaan.
Et dedit terram eorum hereditatem:
   hereditatem Isrel populo suo.
Domine, nomen tuum in eternum [h. seculum]:
   Domine, memoriale tuum in generatione et generatione.
 Quia iudicabit Dominus populum suum,
   et in seruos suos [Al. seruis suis] erit placabilis.
Idola gentium argentum et aurum:
   opera manuum hominum.
Os habent, et non loquentur:
   oculos habent, et non uidebunt.
Aures habent, et non audient:
   sed nec est spiritus in ore eorum.
Similes illis fiant qui faciunt ea,
   et omnis [c 1Kb] qui confidit in eis,
Domus Isrel, benedicite Domino:
   domus Aaron, benedicite Domino.
Domus Leui, benedicite Domino.
   timentes Dominum, benedicite Domino.
Benedictus Dominus ex Sion,
   qui habitat in Ierusalem. Alleluia.
[CXXXuI.] Confitemini Domino quoniam bonus:
   quoniam in eternum [h. seculum] misericordia eius.
Confitemini Deo deorum:
   quoniam in eternum [h. seculum] misericordia eius.
 Confitemini Domino dominorum:
    quoniam in eternum [h. seculum] misericordia eius.
Qui [d 1Kb] fecit mirabilia magna solus:
   quoniam in eternum [h. seculum] misericordia eius.
Qui fecit [e 1Kb] celos in sapientia [h. in intellectu]:
   quoniam in eternum [h. seculum] misericordia eius.
Qui firmauit terram super aquas:
   quoniam in eternum [h. seculum] misericordia eius.
Qui fecit luminaria magna:
   quoniam in eternum [h. seculum] misericordia eius.
Solem in potestatem diei:
   quoniam in eternum [h. seculum] misericordia eius.
Lunam et stellas in potestatem noctis:
   quoniam in eternum [h. seculum] misericordia eius.
Qui percussit [f 1Kb] Aegyptum cum primitiuis suis:
   quoniam in eternum [h. seculum] misericordia eius.
Et eduxit [g 1Kb] Isrel de medio eorum:
   quoniam in eternum [h. seculum] misericordia eius.
In manu ualida et in brachio extento:
   quoniam in eteruum [h. seculum] misericordia eius.
Qui diuisit mare Rubrum in diuisiones:
    quoniam in eternum [h. seculum] misericordia eius.
Et eduxit Isrel e medio eius:
   quoniam in eternum [h. seculum] misericordia eius.
Et conuoluit Pharao [Al. Pharaonem] et exercitum
      eius in mari Rubro;
   quoniam in eternum [h. seculum] misericordia eius.
Qui perduxit populum suum per desertum:
   quoniam in eternum [h. seculum] misericordia eius.
Qui percussit reges magnos:
   quoniam in eternum [h. seculum] misericordia eius.
Et occidit reges [h 1Kb] potentes [h. magnificos]:
   quoniam in eternum [h. seculum] misericordia eius.
Seon regem Amorrheorum:
   quoniam in eternum [h. seculum] misericordia eius.
Et Og regem Basan:
   quoniam in eternum [h. seculum] misericordia eius.
Et dedit terra eorum [Al. add. in] hereditatem:
   quoniam in eternum [h. seculum] misericordia eius.
Hereditatem Isrel seruo suo:
    quoniam in eternum [h. seculum] misericordia eius.
Quia in humilitate nostra memor fuit nostri:
   quoniam in eternum [h. seculum] misericordia eius.
Et [i 1Kb] eripuit nos de tribulationibus nostris [h. Et redemit nos de hostibus nostris]:
   quoniam in eternum [h. seculum] misericordia eius.
Qui dat panem omni carni:
   quoniam in eternum [h. seculum] misericordia eius.
Confitemini Deo celi:
   quoniam in eternum [h. seculum] misericordia eius.
[CXXXuII.] Super [i 1Kb] flumina Babylonis ibi sedimus,
      et fleuimus:
   cum recordaremur Sion.
Super salices in medio eius:
   suspendimus citharas nostras.
Quoniam ibi interrogauerunt nos qui captiuos duxerunt
      nos
   uerba carminis [h. cantionum];
Et qui affligebant nos leti:
   canite nobis de canticis Sion.
 Quomodo cantabimus canticum Domini,
    in terra aliena?
Si oblitus fuero tui, Ierusalem,
   in obliuione sit dextera mea.
Adhereat lingua mea gutturi meo,
   si non recordatus fuero tui:
Si non proposuero Ierusalem
   in principio letitie mee.
Memento, Domine, filiorum Edom
   in die Ierusalem,
   dicentium: euacuate, euacuate [h. effodite, effodite],
      usque ad fundamentum eius.
Filia Babylonis uastata:
   beatus qui retribuet tibi
   uicissitudinem tuam, quam retribuisti nobis.
Beatus qui tenebit,
   et allidet paruulos tuos [Al. suos] ad petram.

DAuID.

[CXXXuIII.] Confitebor tibi, Domine, in toto corde
      meo,
   in conspectu deorum cantabo [h. psallam] tibi.
 Adorabo in templo sancto tuo [h. ad templum sanctum tuum]:
   et confitebor nomini tuo,
Super misericordia tua, et ueritate tua,
   quia magnificasti super omne nomen eloquium tuum.
In die inuocabo, [a 1Kb] et exaudies me:
   dilatabis anime mee fortitudinem.
Confiteantur tibi, Domine, omnes reges terre,
   quoniam audierunt eloquia oris tui.
Et cantent in uiis Domini:
   quoniam magna gloria Domini:
Quoniam excelsus Dominus, et humilia respicit [h. et
      humile uidet et excelsum]:
   et excelsa de longe cognoscit.
Si ambulauero in medio tribulationis uiuificabis me:
   super furorem inimicorum meorum mittes manum
      tuam,
   et saluabit me dextera tua.
Dominus operabitur pro me,
    Domine, misericordia tua in eternum [h. seculum]:
   opera manuum tuarum ne dimittas.

uICTORI DAuID [b 1Kb] CANTICUM [h. PSALMUS].

[CXXXIX.] Domine, inuestigasti me, et cognouisti:
   tu cognouisti sessionem meam, et resurrectionem
      meam:
   intellexisti [c 1Kb] malum meum de longe.
Semitam meam et accubationem meam euentilasti:
   et omnes uias meas intellexisti:
   quia non est eloquium in lingua mea.
Ecce, Domine, nosti omnia:
   retrorsum, et ante formasti me:
   et posuisti super me manum [h. palmam] tuam.
[d 1Kb] Mirabilior est scientia a me,
   excelsior est, non potero ad eam.
Quo ibo a spiritu tuo,
    et quo a facie tua fugiam?
 Si ascendero in celum, ibi es tu:
   si iacuero in inferno, ades.
Si sumpsero pennas diluculo,
   [Al. ad. et] habitauero in nouissimo maris,
Etiam ibi manus tua deducet me,
   et tenebit me dextera tua.
Si dixero, forte tenebre operient me:
   nox quoque lux erit circa me.
Nec tenebre habent tenebras apud te,
   et nox quasi [e 1Kb] dies lucet:
   similes sunt tenebre et lux,
Quia tu possedisti renes meos:
   orsusque es me in utero matris mee.
Confitebor tibi, quoniam terribiliter magnificasti me.
   mirabilia opera tua, et anima mea nouit [f 1Kb] nimis.
Non sunt [g 1Kb] operta ossa mea a te,
   quibus factus sum in abscondito:
   imaginatus sum in nouissimis terre.
Informem adhuc me uiderunt oculi tui,
   et in libro tuo omnes scribentur:
    dies formati sunt [h 1Kb] , et non est una in eis.
Mihi autem quam honorabiles facti sunt amici [h. sodales] tui, Deus,
   quam fortes [i 1Kb] pauperes [h. principatus] eorum,
Dinumerabo eos, et arena plures erunt:
   euigilaui, et adhuc sum tecum.
Si occideris, Deus, impium:
   uiri sanguinum declinate a me.
Qui [i 1Kb] contradicent tibi scelerate:
   elati [Al. eleuati] sunt frustra aduersarii tui.
Nonne odientes te, Domine, odiui,
   et contra aduersarios tuos distabui [h. resistebam]:
Perfecto odio oderam illos:
   inimici facti sunt mihi.
Scrutare me, Deus, et cognosce cor meum:
   proba me, et scito cogitationes meas.
Et uide si uia [k 1Kb] doli in me est,
   et deduc me in uia eterna.

uICTORI [l 1Kb] CANTICUM [h. PSALMUS] DAuID.

 [CXL.] Erue me, Domine, ab homine malo:
   a uiris iniquis serua me.
Qui cogitauerunt malitias in corde:
   tota die uersati sunt in preliis.
Exacuerunt linguam suam quasi serpens:
   uenenum aspidis sub labiis eorum. SEMPER.
Custodi me, Domine, de manu impii,
   a uiro iniquitatum serua me:
   qui cogitauerunt supplantare gressus meos.
Absconderunt superbi laqueum mihi,
   et funibus extenderunt rete:
   iuxta semitam offendiculum posuerunt mihi. SEMPER.
Dixi Domino, Deus meus es tu:
   audi [h. auribus percipe], Domine, uocem deprecationis mee.
Domine Deus fortitudo salutis mee,
    protexisti caput meum in die belli.
 [a 1Kb] Ne des, Domine, desideria impii:
   scelera eius ne effundantur, et eleuentur. SEMPER.
[b 1Kb] Amaritudo conuiuarum meorum:
   labor labiorum eorum operiet eos.
    [c 1Kb] Cadent super eos carbones,
   in ignem deiicies eos,
   in foueas, ut non consurgant.
uir linguosus non dirigetur in terra,
   uirum iniquum mala capient [Al. capiunt] in interitum.
Scio quod Dominus faciet causam inopis, iudicia pauperum.
Attamen iusti confitebuntur nomini tuo:
   habitabunt recti cum uultu tuo.

CANTICUM [h. PSALMUS] DAuID.

[CXLI.] Domine, clamaui ad te, festina mihi:
   exaudi [h. auribus percipe] uocem meam clamantis
      ad te.
Dirigatur oratio mea sicut incensum in conspectu tuo:
    eleuatio manuum mearum [h. palmarum] sacrificium
      uespertinum;
Pone, Domine, custodiam ori meo:
   serua paupertatem labiorum meorum.
Ne declines cor meum in uerbum malum,
   uoluere cogitationes impias
   cum uiris operantibus iniquitatem:
   neque comedere in [d 1Kb] deliciis eorum.
Corripiat me iustus in misericordia, et arguet me,
   oleum amaritudinis non impinguet caput meum:
Quia adhuc oratio mea pro malitiis eorum:
   sublati sunt iuxta petram iudices eorum,
   et audient uerba mea, quoniam decora sunt.
Sicut agricola cum scindit terram:
   sic dissipata sunt ossa nostra in ore inferni [Al. inferi],
Quia ad te, Domine Deus, oculi mei:
   in te speraui, ne euacues animam meam.
Custodi me de manibus laquei, quem [Al. quod] posuerunt
       mihi:
   de offendiculis operantium iniquitatem:
Incident in rete eius impii:
   simul autem ego transibo.

ERUDITIO [e 1Kb] DAuID, CUM ESSET IN SPELUNCA, ORATIO.

[CXLII.] uoce mea ad Dominum clamaui:
   uoce mea ad Dominum deprecatus sum.
Effundam in conspectu eius eloquium meum:
   tribulationem meam coram illo annuntiabo.
Cum anxius fuerit in me spiritus meus:
   tu enim nosti semitam meam
   in uia hac, qua ambulabo,
   absconderunt laqueum mihi.
Respice ad dexteram, et uide
   quia non sit qui cognoscat me:
Periit fuga a me,
   et non est qui querat animam meam.
Clamaui ad te, Domine, dixi, tu es spes mea:
   pars mea in terra uiuentium.
 Ausculta deprecationem meam,
    quoniam infirmatus sum nimis.
Libera me a persecutoribus meis,
   quoniam confortati sunt super me.
Educ de carcere animam meam,
   ut confiteatur nomini tuo:
In me coronabuntur iusti,
   cum retribueris mihi.

[f 1Kb] CANTICUM [h. PSALMUS] DAuID.

[CXLIII.] Domine, exaudi orationem meam,
   ausculta [h. auribus percipe] deprecationem meam in
      ueritate tua;
    [g 1Kb] exaudi me in iustitia tua.
Et non uenias ad iudicandum cum seruo tuo:
   quia non iustificabitur in conspectu tuo omnis uiuens.
Persecutus est enim inimicus animam meam,
   confregit in terra uitam meam:
   posuit me in tenebris [h. collocauit me in tenebris]
      quasi mortuos antiquos [h. seculi].
 Et anxiatus [h 1Kb] fuit in me spiritus meus:
   in medio mei sollicitum fuit cor meum.
Recordabor dierum antiquorum,
   meditabar omnia opera tua:
   facta manuum tuarum loquebar.
Expandi manus meas ad te:
   anima mea quasi terra sitiens ad te. SEMPER.
Cito [h. festina] exaudi me, Domine, defecit spiritus
      meus:
   ne abscondas faciem tuam a me,
   et comparabor descendentibus in lacum.
Fac me audire mane misericordiam tuam,
   quoniam in te confido:
Notam fac mihi uiam in qua ambulem,
   quoniam ad te leuaui animam meam.
Libera me de inimicis meis, Domine:
    [i 1Kb] ad te protectus sum,
Doce me, ut faciam uoluntatem tuam,
   quia tu Deus meus:
   spiritus tuus bonus deducet me in terram rectam.
 Propter nomen tuum, Domine, uiuificabis me:
   in iustitia tua educes de angustia animam meam.
Et in misericordia tua dissipabis inimicos meos,
   et perdes omnes [i 1Kb] tribulantes animam meam:
   ego enim sum seruus tuus.

[k 1Kb] DAuID.

[CXLIu.] Benedictus Dominus fortis meus,
   qui docet manus meas ad [Al. in] prelium:
   digitos meos ad bellum.
Misericordia mea, et fortitudo mea,
   auxiliator meus, et saluator meus:
Scutum meum, et in ipso speraui:
   qui subiecit [l 1Kb] populos mihi.
Domine, quid est homo, quia cognoscis eum:
   filius hominis, quia computas eum.
Homo uanitati assimilatus est:
   dies eius quasi umbra pertransiens.
Domine, inclina celos tuos, et descende:
   tange montes, et fumigabunt.
 Mica [m 1Kb] fulmine, et dissipa eos.
    mitte sagittam tuam, et interfice [h. conturbabis] illos.
Extende manum tuam de excelso:
   libera me, et erue me de aquis multis:
   de manu filiorum alienorum.
Quorum os locutum est uanitatem,
   et dextera eorum, dextera mendacii.
Deus canticum nouum cantabo tibi:
   in psalterio decachordo psallam tibi.
Qui dat salutem regibus,
   qui eruit Dauid seruum suum [a 1Kb] de gladio pessimo.
Libera me, et erue me de manu filiorum alienorum:
   quorum os locutum est uanitatem;
   et dextera eorum, dextera mendacii.
Ut sint filii nostri quasi plantatio
   crescens in adolescentia sua:
Filie nostre quasi anguli,
   ornati ad similitudinem templi.
Promptuaria nostra plena,
   et super effundentia ex hoc in illud:
    pecora nostra in millibus,
   et innumerabilia in compitis nostris.
Tauri nostri pingues [h. duces nostri portantes]:
   non est interruptio, et non est egressus:
   et non est ululatus in plateis nostris.
Beatus populus cuius talia sunt:
   beatus populus cuius Dominus Deus suus.

[b 1Kb] LAUDATIO DAuID.

[CXLu.] [Aleph.] Exaltabo te, Deus meus rex, et benedicam
   nomini tuo in eternum [h. seculum] et ultra.
[Beth.] In omni die benedicam tibi, et laudabo nomen
   tuum in sempiternum [h. seculum et ultra] iugiter.
[Gimel.] Magnus Dominus, et laudabilis nimis: et
   magnificentie eius non est [c 1Kb] inuestigatio.
[Daleth.] Generatio ad generationem laudabit opera
   tua, et fortitudines tuas annuntiabunt.
[He.] Decorem glorie magnitudinis tue, et uerba mirabilium
    tuorum loquar.
[uau.] Et fortitudinem horribilium tuorum loquentur,
   et magnitudines tuas [d 1Kb] narrabunt.
[Zain.] Memoriam multe bonitatis tue loquentur [h. eructabunt], et iustitias tuas laudabunt.
[Heth.] Clemens, et misericors Dominus: patiens, et
   multe miserationis [h. tardus ad furorem et magne misericordie].
[Teth.] Bonus Dominus omnibus, et misericordie eius
   in uniuersa opera eius.
[Iod.] Confiteantur tibi, Domine, omnia opera tua, et
    sancti [h. misericordes] tui benedicant tibi.
[Chaph.] Gloriam regni tui dicent, et fortitudines tuas
   loquentur.
[Lamed.] Ut ostendant filiis hominum fortitudines
    [e 1Kb] eius, et gloriam decoris regni eius.
[Mem.] Regnum tuum regnum omnium seculorum, et
   potestas tua in omni generatione, et generationem.
[Samech.] [f 53Kb] Sustentat Dominus omnes corruentes et
   erigit omnes iacentes [h. incuruatos].
[Ain.] Oculi omnium in [h. ad] te sperant, et tu das
   eis escam [g 1Kb] suam [h. eorum] in tempore suo.
[Phe.] Aperis manus tuas et [h 1Kb] imples omne animal refectione
   [h. satias omnem uirum placite].
[Sade.] Iustus Dominus in omnibus uiis suis, et sanctu
   [h. misericors] in omnibus operibus suis.
[Coph.] Iuxta est Dominus omnibus qui inuocant eum:
   omnibus qui inuocant illum in ueritate.
[Res.] Placitum timentium se faciet, et clamorem [h.
   deprecationem] eorum exaudiet, et saluabit eos.
[Sin.] Custodit Dominus omnes diligentes se, et uniuersos 
   impios conteret [h. disperdet].
[Thau.] Laudem Domini loquetur os meum, et [i 1Kb] benedicet
   omnis caro nomini sancto eius in eternum
   [h. in seculum, et ultra], et iugiter.

ALLELUIA.

[CXLuI.] Lauda, anima mea, Dominum:
   laudabo Dominum in uita mea:
   cantabo [h. psallam] Deo meo quamdiu sum.
Nolite confidere in principibus:
   in [Al. et in] filio hominis, cui non est salus.
Egredietur spiritus eius, et reuertetur in humum suam:
   in die illa peribunt [i 1Kb] cogitationes eius.
Beatus cuius Deus Iacob auxiliator eius:
   spes eius in Domino Deo suo.
Qui fecit celos et terram:
   mare, et omnia que in eis sunt:
   et custodit ueritatem in sempiternum [h. seculum].
Qui facit iudicium calumniam sustinentibus,
   et dat panem esurientibus.
 Dominus soluit uinctos:
   Dominus illuminat cecos,
   Dominus erigit allisos [h. incuruatos]:
   Dominus diligit iustos.
Dominus custodit aduenas,
   pupillum et uiduam suscipiet:
   et uiam impiorum conteret [h. peruertet],
Regnabit Dominus in eternum [h. seculum],
   Deus tuus Sion in generationem, et generationem.
      Alleluia.
[CXLuII.] [k 1Kb] Laudate [h. Psallite] Dominum, quoniam
       bonum est canticum Dei nostri:
   quoniam decorum est, pulchra laudatio.
Aedificabit [h. Aedificans] Ierusalem Dominus:
   eiectos Isrel congregabit [h. congregans].
Qui sanat contritos corde,
   et alligat plagas [h. dolores] eorum.
Qui numerat multitudinem stellarum
   et omnes nomine suo uocat.
Magnus Dominus [h. dominator] noster, et multus fortitudine:
   et prudentie eius non est numerus.
Suscipiens mansuetos Dominus:
   humilians impios usque ad terram.
Canite Domino in confessione:
   canite [h. psallite] Deo nostro in cithara.
Qui operit celos nubibus,
   et prebet terre pluuiam,
   et oriri facit in montibus germen [a 1Kb] .
Qui dat iumentis panem suum:
   filiis corui clamantibus.
 Non est in fortitudine equi uoluntas eius:
   neque in tibiis uiri placetur ei.
Placetur Domino in his qui timent eum,
   et exspectant misericordiam eius [b 1Kb] .
Lauda, Ierusalem, Dominum:
   cane Deum tuum, Sion.
Quia confortauit uectes portarum tuarum:
   benedixit filiis tuis in medio tui.
Qui posuit terminum tuum pacem:
   adipe [Al. et adipe] frumenti saturauit te.
Qui emittit eloquium suum terre:
   uelociter currit uerbum eius.
Qui dat niuem quasi lanam:
   pruinam [Al. pruinas] quasi cinerem spargit.
Proiicit glaciem suam quasi bucellas:
   ante faciem frigoris eius quis stabit?
Mittet uerbum suum, et soluet illa:
   spirabit spiritu suo, et fluent aque.
Qui annuntiat uerbum suum Iacob:
    precepta sua, et iudicia sua Isrel.
Non fecit similiter omni genti,
   et iudicia eius non cognoscent. Alleluia.

ALLELUIA.

[CXLuIII.] Laudate Dominum de celis:
   laudate eum in excelsis:
Laudate eum, omnes angeli eius:
   laudate eum, omnes exercitus eius.
Laudate eum, sol et luna,
   laudate eum, omnes stelle luminis,
Laudate eum, celi celorum,
   et aque, que super celos sunt,
Laudent nomen Domini:
   quoniam ipse mandauit [h. precepit] et creata sunt.
Statuit ea in seculum [h. eternum], et in [c 1Kb] eternum
   [h. seculum].
   preceptum dedit, et non preteribit.
 Laudate Dominum de terra:
   dracones et omnes abyssi.
Ignis, et grando, nix, et glacies:
   uentus, turbo, que facilis sermonem eius.
Montes et omnes colles:
   lignum fructiferum et uniuerse cedri.
Bestie, et uniuersa iumenta,
   reptilia, et aues uolantes.
Reges terre et omnes populi:
   principes et uniuersi iudices terre.
Iuuenes, et uirgines:
   senes cum pueris laudent nomen Domini.
Quoniam sublime nomen eius solius:
   gloria eius in celo et in terra.
Et exaltauit cornu populi sui:
   laus omnibus sancti [h. misericordibus] eius,
   filii Isrel populo appropinquanti [h. propinquo]
      sibi. Alleluia.

ALLELUIA.

[CXLIX.] Cantate Domino canticum nouum:
    laus eius in congregatione sanctorum [h. misericordium].
Letetur Isrel in factore suo:
   filii Sion exsultent in rege suo.
Laudent nomen eius in choro:
   in tympano, et cithara cantent [h. psallant] ei.
Quia complacet sibi Dominus in populo suo:
   exaltabit [h. glorificabit] mansuetos in Iesu [h. salutem].
Exsultabunt sancti [h. misericordes] in gloria:
   laudabunt in cubilibus suis:
[d 1Kb] Exsultationes Dei in gutture eorum,
   et gladii ancipites in manibus eorum.
Ad faciendam uindictam in gentibus:
   increpationes in populis [h. plebibus].
Ut alligent reges eorum catenis,
   et inclytos eorum compedibus ferreis.
Ut faciant in eis iudicium conscriptum:
   decor est omnium sanctorum [h. omnibus misericordibus]
    eius. Alleluia.

ALLELUIA.

[CL.] Laudate Dominum in sancto eius:
   laudate eum in fortitudine potentie [h. firmamento
      fortitudinis] eius.
Laudate eum in fortitudinibus eius:
   laudate eum iuxta multitudinem magnificentie sue.
Laudate eum in clangore buccine:
   laudate eum in psalterio et cithara,
Laudate eum in tympano et choro:
   laudate eum in chordis et organo.
Laudate eum in cymbalis sonantibus:
   laudate eum in cymbalis tinnientibus [h. iubilationis].
Omne quod spirat, laudet Dominum.
       [e 1Kb] Alleluia.


Explicit liber Psalmorum.



[LIBRI SALOMINIS.]





[a 2Kb] PRAEFATIO HIERONYMI IN LIBROS [b 7Kb] SALOMONIS.


[c 1Kb] Chromatio et Heliodoro episcopis Hieronymus.

 Iungat epistola, quos iungit sacerdotium: immo charta [d 1Kb] non diuidat, quos Christi nectit amor. Commentarios in Osee, Amos, Zacariam. Malachiam, quos poscitis, scripsissem, si licuisset pre ualetudine. Mittitis solatia sumptuum: notarios nostros et librarios sustentatis, ut uobis potissimum nostrum desudet ingenium. Et ecce ex latere frequens turba diuersa poscentium: quasi aut equum sit, me, uobis esurientibus, aliis laborare: aut in ratione dati et accepti, cuiquam, preter uos, obnoxius sim. Itaque longa egrotatione [e 1Kb] fractus, ne penitus hoc anno reticerem, et apud uos mutus essem, tridui opus nomini uestro consecraui, interpretationem uidelicet trium Salomonis uoluminum, [f 1Kb] MASLOTH , quas Hebrei Parabolas, uulgata autem  editio Prouerbia uocat: CeLETH , quem Grece Ecclesiasten, Latine Concionatorem possumus dicere: SIR ASSIRIM , quod in nostra lingua uertitur Canticum Canticorum. Fertur et Iesu filii Sirach liber, et alius qui Sapientia Salomonis inscribitur. Quorum priorem, Hebraicum reperi, non Ecclesiasticum, ut apud Latinos; sed Parabolas prenotatum, cui iuncti erant Ecclesiastes et Canticum Canticorum, ut similitudinem Salomonis non solum librorum numero, sed etiam materiarum genere cequaret. Secundus apud Hebreos nusquam est, [g 1Kb] quia et ipse stylus Grecam eloquentiam redolet: et nonnulli scriptorum ueterum hunc esse [h 34Kb] Iudei Philonis affirmant. Sicut ergo Iudith, et Tobi, et Machabeorum libros  legit quidem Ecclesia [a 1Kb] , sed inter canonicas Scripturas non recipit: sic et hec duo uolumina legat ad edificationem plebis, non ad auctoritatem Ecclesiasticorum dogmatum confirmandam. Si cui sane Septuaginta Interpretum magis editio placet, habet [b 1Kb] eam a nobis olim emendatam. Neque enim sic noua  cudimus, ut uetera destruamus. Et tamen cum diligentissime legerit, sciat magis nostra intelligi, que non in tertium uas transfusa coacuerint, sed statim de prelo purissime commendata teste, suum saporem seruauerint.





INCIPIT LIBER PROuERBIORUM. Hebraice dictus. MASLOTH.



 PARABOLAE SALOMONIS FILII DAuID REGIS ISRAEL.

[Cap. I.] Ad sciendam sapientiam et disciplinam;
   ad intelligenda uerba prudentie:
Et suscipiendam eruditionem doctrine,
   iustitiam et iudicium et equitatem.
Ut detur paruulis astutia,
   adolescenti scientia et intellectus.
Audiens sapiens sapientior erit,
   et intelligens gubernacula possidebit.
Animaduertet parabolam et interpretationem
   uerba sapientium et enigmata eorum.
Timor Domini principium [a 1Kb] scientie:
   sapientiam atque doctrinam stulti despiciunt.
Audi, fili mi, disciplinam patris tui,
   et ne dimittas legem matris tue.
Ut addatur gratia capiti tuo,
   et torques collo tuo.
Fili mi, si te lactauerint peccatores,
   ne [b 1Kb] acquiescas.
Si dixerint, ueni nobiscum,
    insidiemur sanguini,
   abscondamus tendiculas contra insontem frustra:
Deglutiamus eum sicut infernus uiuentem,
   et integrum quasi descendentem in lacum.
Omnem pretiosam substantiam reperiemus.
   implebimus domos nostras spoliis.
Sortem mitte nobiscum,
   marsupium unum sit omnium nostrum.
Fili mi, ne ambules cum eis,
   prohibe pedem tuum a semitis eorum.
Pedes enim illorum ad malum currunt,
   et festinant, ut effundant sanguinem.
 Frustra autem iacitur rete
ante oculos pennatorum.
Ipsi quoque [Al. Ipsique] contra sanguinem suum
      insidiantur,
   et moliuntur fraudes contra animas suas.
Sic semite omnis auari,
animas possidentium rapiunt.
Sapientia foris predicat,
   in plateis dat uocem suam:
In capite turbarum clamitat,
   in foribus portarum urbis
   profert uerba sua, dicens:
Usquequo, paruuli, diligitis infantiam,
   et stulti ea, que sibi sunt noxia, cupient,
   et imprudentes odibunt scientiam?
Conuertimini ad correptionem meam:
   en proferam uobis spiritum meum,
   et ostendam uerba mea.
Quia uocaui, et renuistis:
   extendi manum meam, et non fuit qui aspiceret.
 Despexistis omne consilium meum,
   et increpationes meas neglexistis.
Ego quoque in interitu uestro ridebo,
   et subsannabo, cum uobis, quod timebatis, aduenerit.
Cum irruerit repentina calamitas,
   et interitus quasi tempestas ingruerit:
   quando uenerit super uos tribulatio, et angustia:
Tunc inuocabunt me, et non exaudiam:
   mane consurgent, et non inuenient me:
Eo quod exosam habuerint disciplinam,
   et timorem Domini non susceperint:
 Nec acquieuerint consilio meo,
   et detraxerint uniuerse correptioni mee.
Comedent igitur fructus uie sue,
   suisque consiliis saturabuntur.
[a 1Kb] Auersio paruulorum interficiet eos,
   et prosperitas stultorum perdet illos.
Qui autem me audierit, absque terrore requiescet,
   et abundantia perfruetur,
   malorum timore sublato.
[Cap. II.] Fili mi, si susceperis sermones meos,
   et mandata mea absconderis penes te:
Ut audiat sapientiam auris tua:
   inclina cor tuum ad cognoscendam prudentiam.
Si enim sapientiam inuocaueris,
   et inclinaueris cor tuum prudentie:
Si quesieris eam quasi pecuniam,
et sicut thesauros effoderis illam:
Tunc intelliges timorem Domini,
   et scientiam Dei inuenies:
Quia Dominus dat sapientiam:
    et ex ore eius scientia, et prudentia.
Custodiet rectorum salutem,
   et proteget gradientes simpliciter.
Seruans semitas iustitie,
   et uias sanctorum custodiens.
Tunc intelliges iustitiam, et iudicium,
   et equitatem, et omnem semitam bonam.
Si intrauerit sapientia cor tuum,
   et scientia anime tue placuerit:
Consilium custodiet te,
   et prudentia seruabit te,
   ut eruaris a uia mala,
   ab homine, qui peruersa loquitur.
Qui relinquunt iter rectum,
   et ambulant per uias tenebrosas:
Qui letantur cum malefecerint,
   et exsultant in rebus pessimis:
Quorum uie peruerse,
   et infames gressus eorum.
 Ut eruaris a muliere aliena,
et ab extranea, que mollit sermones suos:
Et relinquit ducem pubertatis sue,
   et pacti Dei sui oblita est.
Inclinata est enim ad mortem domus eius,
   et ad inferos semite ipsius.
Omnes, qui ingrediuntur ad eam, non reuertentur,
   nec apprehendent semitas uite.
Ut ambules in uia bona:
   et calles iustorum custodias.
Qui enim recti sunt, habitabunt in terra,
   et simplices permanebunt in ea.
Impii uero de terra perdentur:
   et qui inique agunt, auferentur ex ea.
[Cap. III.] Fili mi, ne obliuiscaris legis mee, et
      precepta mea custodiat cor tuum.
Longitudinem enim dierum, et annos uite,
   et pacem apponent tibi.
Misericordia et ueritas non te deserant,
   circumda eas gutturi tuo,
    et describe in tabulis cordis tui:
Et inuenies gratiam, et disciplinam bonam,
   coram Deo et hominibus.
Habe fiduciam in Domino ex toto corde tuo,
   et ne innitaris prudentie tue.
In omnibus uiis tuis cogita illum,
   et ipse diriget gressus tuos.
Ne sis sapiens apud temetipsum:
    time Dominum, et recede a malo:
Sanitas quippe erit umbilico tuo,
   et irrigatio ossium tuorum.
Honora Dominum de tua substantia,
   et de primitiis omnium frugum tuarum:
Et implebuntur horrea tua saturitate,
   et uino torcularia tua redundabunt.
Disciplinam Domini, fili mi, ne abiicias:
   nec deficias cum ab eo corriperis:
Quem enim diligit Dominus, corripit:
   et quasi pater in filio complacet sibi.
Beatus homo, qui inuenit sapientiam,
   et qui affluit prudentia;
Melior est acquisitio eius negotiatione argenti,
   et [b 1Kb] auro primo et purissimo fructus eius:
Pretiosior est cunctis opibus:
   et omnia, que desiderantur, huic non ualent comparari.
Longitudo dierum in dextera eius,
   in sinistra illius diuitie, et gloria.
 uie eius uie pulchre,
   et omnes semite illius pacifice.
Lignum uite est his, qui apprehenderint eam:
   et qui tenuerit eam, beatus.
Dominus sapientia fundauit terram,
   stabiliuit celos prudentia.
Sapientia illius eruperunt abyssi,
   et nubes rore concrescunt.
Fili mi, ne effuant hec ab oculis tuis:
   Custodi legem atque consilium:
Et erit uita anime tue,
   et gratia faucibus tuis.
Tunc ambulabis fiducialiter in uia tua,
   et pes tuus non impinget.
Si dormieris, non timebis:
   quiesces, et suauis erit somnus tuus.
Ne paueas repentino terrore,
   et irruentes tibi potentias impiorum.
Dominus enim erit in latere tuo,
    et custodiet pedem tuum, ne capiaris.
Noli prohibere benefacere eum, qui potest:
   si uales, et ipse benefac.
Ne dicas amico tuo: uade, et reuertere:
   cras dabo tibi, cum statim possis dare.
Ne moliaris amico tuo malum,
   Cum ille in te habeat fiduciam.
Ne contendas aduersus hominem frustra,
   Cum ipse tibi nichil mali fecerit.
Ne emuleris hominem iniustum,
   nec imiteris uias eius:
Quia abominatio Domini est omnis illusor,
   et cum simplicibus sermocinatio eius.
Egestas a Domino in domo impii;
   tabernacula autem iustorum benedicentur.
Illusores ipse deludet,
   et mansuetis dabit gratiam.
Gloriam sapientes possidebunt:
   stultorum [c 1Kb] exaltatio, ignominia.
[Cap. Iu.] Audite, filii, disciplinam patris,
    et attendite, ut sciatis prudentiam.
Donum bonum tribuam uobis,
   legem meam ne derelinquatis.
Nam et ego filius fui patris mei,
   tenellus, et unigenitus coram matre mea:
Et docebat me, atque dicebat:
   Suscipiat uerba mea cor tuum,
   custodi precepta mea, et uiues.
 Posside sapientiam, posside prudentiam:
   ne obliuiscaris, neque declines a uerbis oris mei.
Ne dimittas eam, et custodiet te:
   dilige eam, et seruabit te.
Principium sapientie posside sapientiam,
   et in omni possessione tua acquire prudentiam:
Arripe illam, et exaltabit te:
   glorificaberis ab ea, cum eam fueris amplexatus.
   dabit capiti tuo augmenta gratiarum,
   et corona inclyta proteget te.
Audi, fili mi, et suscipe uerba mea,
   ut multiplicentur tibi anni uite.
uiam sapientie monstrabo tibi,
   ducam te per semitas equitatis:
Quas cum ingressus fueris, non arctabuntur gressus tui,
   et currens non habebis offendiculum.
Tene disciplinam, ne dimittas eam:
   custodi illam, quia ipsa est uita tua.
Ne delecteris semitis impiorum,
   nec tibi placeat malorum uia.
 Fuge ab ea, nec transeas per illam:
   declina, et desere eam.
Non enim dormiunt nisi malefecerint:
   et rapitur somnus ab eis nisi supplantauerint.
Comedunt panem impietatis,
   et uinum iniquitatis bibunt.
Iustorum autem semita quasi lux splendens
   procedit, et crescit usque ad perfectam diem.
uia impiorum tenebrosa:
   nesciunt ubi corruant.
Fili mi, ausculta sermones meos,
   et ad eloquia mea inclina aurem tuam.
Ne recedant ab oculis tuis,
   custodi ea in medio cordis tui:
uita enim sunt inuenientibus ea,
   et uniuerse carni sanitas.
Omni custodia serua cor tuum,
   quia ex ipso uita procedit:
Remoue a te os prauum
    et detrahentia labia sint procul a te,
Oculi tui recta uideant,
   et palpebre tue precedant gressus tuos.
Dirige semitam pedibus tuis.
   et omnes uie tue stabilientur.
Ne declines ad dexteram, et ad sinistram:
   auerte pedem tuum a malo.
uias enim, que a dextris sunt, nouit Dominus:
   peruerse uero sunt que a sinistris sunt.
Ipse autem rectos faciet cursus tuos,
   itinera autem tua in pace producet.
[Cap. u.] Fili mi, attende ad sapientiam meam,
    et prudentie mee inclina aurem tuam,
Ut custodias cogitationes,
   et disciplinam labia tua conseruent [a 3Kb] .
÷ Fauus enim distillans labia meretricis,
   et nitidius oleo guttur eius:
Nouissima autem illius amara quasi absinthium,
   et acuta quasi gladius biceps.
Pedes eius descendunt in mortem,
   et ad inferos gressus illius penetrant.
Per semitam uite non ambulant,
   uagi sunt gressus eius, et [b 1Kb] inuestigabiles.
Nunc ergo, fili, audi me,
   et ne recedas a uerbis oris mei.
Longe fac ab ea uiam tuam,
   et ne appropinques foribus domus eius.
Ne des alienis honorem tuum,
   et annos tuos crudeli.
Ne forte impleantur extranei uiribus tuis,
   et labores tui sint in domo aliena:
Et gemas in nouissimis,
    quando consumpseris carnes tuas, et corpus tuum.
Et dicas: Cur detestatus sum disciplinam,
   et increpationibus non acquieuit cor meum,
Nec audiui uocem docentium me,
   et magistris non inclinaui aurem meam:
Pene fui in omni malo,
   in medio Ecclesie et synagoge.
Bibe aquam de cisterna tua,
   et fluenta putei tui:
Deriuentur fontes tui foras,
   et in plateis aquas tuas diuide.
Habeto eas solus,
   nec sint alieni participes tui.
Sit uena tua benedicta,
   et letare [Al. lactare] cum muliere adolescentie
      tue:
Cerua carissima, et gratissimus hinnulus.
   Ubera eius inebrient te omni tempore,
   in amore eius delectare iugiter.
 Quare seduceris, fili mi, ab aliena.
   et foueris in sinu alterius?
Respicit Dominus uias hominis,
   et omnes gressus eius considerat.
Iniquitates sue capiunt impium,
   et funibus peccatorum suorum constringitur.
Ipse morietur, quia non habuit disciplinam.
   et in multitudine stultitie sue decipietur.
[Cap. uI.] Fili mi, si spoponderis pro amico tuo,
   defixisti apud extraneum manum tuam;
Illaquetus es uerbis oris tui,
   et captus propriis sermonibus.
 Fac ergo quod dico, fili mi, et temetipsum libera:
   quia incidisti in manum proximi tui.
   Discurre, festina, suscita amicum tuum:
Ne dederis somnum oculis tuis,
   nec dormitent palpebre tue.
Eruere quasi damula de manu,
   et quasi auis de insidiis aucupis.
uade ad formicam, o piger,
   et considera uias eius, et disce sapientiam:
Que cum non habeat ducem,
   nec preceptorem, nec principem,
Parat estate cibum sibi,
   et congregat in messe quod comedat,
Usquequo, piger, dormies?
   quando consurges e somno tuo?
Paululum dormies, paululum dormitabis,
   paululum conseres manus, ut dormias:
Et ueniet tibi quasi uiator, egestas,
   et pauperis quasi uir armatus [a 4Kb] .
÷ Homo apostata, uir inutilis,
    graditur ore peruerso,
Annuit oculis, terit pede,
   digito loquitur,
Prauo corde machinatur malum,
   et in omni tempore iurgia seminat.
Huic extemplo ueniet perditio sua,
   et subito conteretur, nec habebit ultra medicinam.
Sex sunt, que odit Dominus,
   et septimum detestatur anima eius:
Oculos sublimes, linguam mendacem,
   manus effundentes innoxium sanguinem:
Cor machinans cogitationes pessimas,
   pedes ueloces ad currendum in malum;
Proferentem mendacia testem fallacem,
   et eum qui seminat inter fratres discordias:
Conserua, fili mi, precepta patris tui,
   et ne dimittas legem matris tue.
Liga ea in corde tuo iugiter,
   et circumda gutturi tuo.
 Cum ambulaueris, gradiantur tecum:
   cum dormieris, custodiant te;
   et euigilans loquere cum eis.
Quia mandatum lucerna est,
   et lex lux,
   et uia uite increpatio discipline:
Ut custodiant te a muliere mala,
   et a blanda lingua extranee.
Non concupiscat pulchritudinem eius cor tuum,
   nec capiaris nutibus illius.
Pretium enim scorti uix unius est panis:
   mulier autem uiri pretiosam animam capit.
Numquid potest homo abscondere ignem in sinu suo,
   ut uestimenta illius non ardeant?
Aut ambulare super prunas,
   ut non comburantur plante eius?
Sic qui ingreditur ad mulierem proximi sui,
   non erit mundus cum tetigerit eam,
Non grandis est culpa, cum quis furatus fuerit:
   furatur enim, ut esurientem impleat animam:
 Deprehensus quoque reddet septuplum,
   et omnem substantiam domus sue tradet.
Qui autem adulter est,
   propter cordis inopiam perdet animam suam:
Turpitudinem et ignominiam congregat sibi,
   et opprobrium illius non delebitur:
Quia zelus et furor uiri
   non parcet in die uindicte,
    nec acquiescet cuiusquam precibus,
   nec suscipiet pro redemptione dona plurima.
[Cap. uII.] Fili mi, custodi sermones meos,
   et precepta mea reconde tibi.
Fili, serua mandata mea, et uiues:
   et legem meam quasi pupillam oculi tui.
Liga eam in digitis tuis,
   scribe illam in tabulis cordis tui.
Dic sapientie, soror mea es,
   et prudentiam uoca amicam tuam:
Ut custodiat te a muliere extranea,
   et ab aliena, que uerba sua dulcia facit.
De fenestra enim domus mee
   per cancellos prospexi:
Et uideo paruulos,
   considero uecordem iuuenem,
Qui transit in platea iuxta angulum,
   et prope uiam domus illius graditur.
In obscuro, aduesperascente die,
   in noctis tenebris, et caligine.
 Et ecce occurrit illi mulier,
   ornatu meretricio preparata ad capiendas animas.
Garrula et uaga, quietis impatiens,
   nec ualens in domo consistere pedibus suis:
Nunc foris, nunc in plateis,
   nunc iuxta angulos insidians.
Apprehensumque deosculatur iuuenem,
   et procaci uultu blanditur, dicens.
uictimas pro salute deuoui,
   hodie reddidi uota mea.
Idcirco egressa sum in occursum tuum,
   desiderans te uidere, et reperi.
Intexui funibus lectum meum,
   straui tapetibus pictis ex Aegypto.
Aspersi cubile meum myrrha,
   et ale, et cinnamomo.
ueni, inebriemur uberibus donec illuscescat dies,
   et fruamur cupitis amplexibus.
Non est enim uir in domo sua,
    abiit uia longissima.
Sacculum pecunie secum tulit:
   in die plene lune reuersurus est in domum suam.
Irretiuit eum multis sermonibus,
   et blanditiis labiorum protraxit illum.
Statim eam sequitur
   quasi bos ductus ad uictimam,
Et quasi [b 8Kb] agnus lasciuiens,
   et ignorans quod ad uincula stultus trahatur:
Donec transfigat sagitta iecur eius;
   uelut si auis festinet ad laqueum:
   et nescit quia de periculo anime illius agitur.
Nunc ergo, fili mi, audi me,
   et attende uerba oris mei.
Ne abstrahatur in uiis illius mens tua:
   neque decipiaris semitis eius.
Multos enim uulneratos deiecit,
   et fortissimi quique interfecti sunt ab ea.
uie inferi domus eius,
    penetrantes in interiora mortis.
[Cap. uIII.] Numquid non sapientia clamitat,
   et prudentia dat uocem suam,
In summis excelsisque uerticibus supra uiam,
   in mediis semitis stans,
Iuxta portas ciuitatis
   in ipsis foribus loquitur, dicens:
O uiri, ad uos clamito,
   et uox mea ad filios hominum.
 Intelligite, paruuli, astutiam,
   et insipientes, animaduertite,
Audite, quoniam de rebus magnis locutura sum:
   et aperientur labia mea, ut recta predicent.
ueritatem meditabitur guttur meum,
   et labia mea detestabuntur impium.
Iusti sunt omnes sermones mei,
   non est in eis prauum quid, neque peruersum.
Recti sunt intelligentibus,
   et equi inuenientibus scientiam.
Accipite disciplinam meam, et non pecuniam:
   doctrinam magis, quam aurum eligite.
Melior est enim sapientia cunctis pretiosissimis,
   et omne desiderabile ei non potest comparari.
Ego sapientia habito in consilio,
   et eruditis intersum cogitationibus.
Timor Domini odit malum:
   arrogantiam et superbiam, et uiam prauam,
   et os bilingue detestor.
Meum est consilium, et equitas,
    mea est prudentia, mea est fortitudo.
Per me reges regnant,
   et legum conditores iusta decernunt:
Per me principes imperant,
   et potentes decernunt iustitiam.
Ego diligentes me diligo:
   et qui mane uigilant ad me, inuenient me.
Mecum sunt diuitie, et gloria,
   opes superbe, et iustitia.
Melior est fructus meus auro, et lapide pretioso,
   et genimina mea argento electo.
In uiis iustitie ambulo,
   in medio semitarum iudicii:
Ut ditem diligentes me,
   et thesauros eorum repleam.
Dominus possedit me initio uiarum suarum,
   antequam quidquam faceret a principio.
Ab eterno ordinata sum,
   et ex antiquis antequam terra fieret.
 Necdum erant abyssi, et ego iam concepta eram:
   necdum fontes aquarum eruperant:
   necdum montes graui mole constiterant.
Ante colles ego parturiebar;
   adhuc terram non fecerat, et flumina,
   et cardines orbis terre.
Quando preparabat celos, aderam:
   quando certa lege, et gyro uallabat abyssos:
Quando ethera firmabat sursum,
   et librabat fontes aquarum.
Quando circumdabat mari terminum suum,
   et legem ponebat aquis, ne transirent fines suos:
Quando appendebat fundamenta terre,
   cum eo eram cuncta componens:
   et delectabar per singulos dies,
Ludens coram eo omni tempore,
   lucens in orbe terrarum:
   et delicie mee, esse cum filiis hominum.
Nunc ergo, filii, audite me:
   Beati qui custodiunt uias meas.
 Audite disciplinam, et estote sapientes,
   et nolite abiicere eam.
Beatus homo qui audit me,
   qui uigilat ad fores meas quotidie,
   et obseruat ad postes ostii mei.
Qui me inuenerit, inueniet uitam,
   et hauriet salutem a Domino:
Qui autem in me peccauerit, ledet animam suam.
   Omnes, qui me oderunt, diligunt mortem.
[Cap. IX.] Sapientia edificauit sibi domum,
   excidit columnas septem.
Immolauit uictimas suas, miscuit uinum,
   et proposuit mensam suam.
 Misit ancillas suas, ut uocarent ad arcem,
   et ad mena ciuitatis:
Si quis est paruulus, ueniat ad me.
   Et insipientibus locuta est:
uenite, comedite panem meum,
   et bibite uinum quod miscui uobis.
Relinquite infantiam, et uiuite,
   et ambulate per uias prudentie.
Qui erudit derisorem, ipse sibi facit iniuriam:
   et qui arguit impium, sibi maculam generat.
Noli arguere derisorem, ne oderit te.
   Argue sapientem, et diliget te.
Da sapienti occasionem, et addetur ei sapientia.
   Doce iustum, et festinabit accipere.
Principium sapientie, timor Domini:
   et scientia sanctorum, prudentia.
Per me enim multiplicabuntur dies tui,
   et addentur tibi anni uite.
Si sapiens fueris, tibimetipsi eris:
   si autem illusor, solus portabis malum.
 Mulier stulta et clamosa,
   plenaque illecebris, et nichil omnino sciens,
Sedit in foribus domus sue
   super sellam in excelso urbis loco,
Ut uocaret transeuntes per uiam,
   et pergentes itinere suo:
Quis est paruulus? declinet ad me,
   Et uecordi locuta est:
Aque furtiue dulciores sunt,
   et panis absconditus suauior.
Et ignorauit quod ibi gigantes sint,
   et in profundis inferni conuiue eius.

PARABOLAE SALOMONIS.

[Cap. X.] Filius sapiens letificat patrem:
   filius uero stultus mestitia est matris sue.
Non proderunt thesauri impietatis:
   iustitia uero liberabit a morte.
Non affliget Dominus fame animam iusti,
   et insidias impiorum subuertet. [a 1Kb]
 Egestatem operata est manus remissa:
   ÷ manus autem fortium diuitias parat.
Qui congregat in messe, filius sapiens est:
   qui autem stertit estate, filius confusionis.
Benedictio Domini super caput iusti:
   os autem impiorum operit iniquitatem.
Memoria iusti cum laudibus,
   et nomen impiorum putrescet.
Sapiens corde precepta suscipiet:
   stultus ceditur labiis.
Qui ambulat simpliciter, ambulat confidenter:
   qui autem deprauat uias suas, manifestus erit.
Qui annuit oculo, dabit dolorem:
   stultus labiis uerberabitur.
uena uite, os iusti:
   et os impiorum operiet iniquitatem.
Odium suscitat rixas:
   et uniuersa delicta operiet caritas.
In labiis sapientis inuenitur sapientia:
    et uirga in dorso eius qui indiget corde.
Sapientes abscondunt scientiam:
   os autem stulti confusioni proximum est.
Substantia diuitis, urbs fortitudinis eius:
   pauor pauperum, egestas eorum.
Opus iusti ad uitam:
   fructus autem impii ad peccatum.
uia uite, custodienti disciplinam:
   qui autem increpationes relinquit, errat.
Abscondunt odium labia mendacia:
   qui profert contumeliam, insipiens est.
In multiloquio peccatum non deerit;
   qui autem moderatur labia sua, prudentissimus est.
Argentum electum, lingua iusti:
    cor autem impiorum pro nichilo.
Labia iusti erudiunt plurimos:
   qui autem indocti sunt, in cordis egestate morientur.
Benedictio Domini diuites facit,
   nec sociabitur eis afflictio.
Quasi per risum stultus operatur scelus:
   sapientia autem est uiro prudentia.
Quod timet impius, ueniet super eum:
   desiderium suum iustis dabitur.
Quasi tempestas transiens, non erit impius:
   iustus autem quasi fundamentum sempiternum.
Sicut acetum dentibus, et fumus oculis,
   sic piger his qui miserunt eum.
Timor Domini apponet dies:
   et anni impiorum breuiabuntur.
Exspectatio iustorum letitia:
   spes autem impiorum peribit,
Fortitudo simplicis uia Domini:
   et pauor his, qui operantur malum.
 Iustus in eternum non commouebitur:
   impii autem non habitabunt super terram.
Os iusti parturiet sapientiam:
   lingua prauorum peribit.
Labia iusti considerant placita:
   et os impiorum peruersa.
[Cap. XI.] Statera dolosa, abominatio apud Dominum:
   et pondus equum, uoluntas eius.
Ubi fuerit superbia, ibi erit et contumelia.
   ubi autem humilitas, ibi et sapientia.
Simplicitas iustorum diriget eos:
   et supplantatio peruersorum uastabit illos.
Non proderunt diuitie in die ultionis:
   iustitia autem liberabit a morte.
Iustitia simplicis diriget uiam eius:
   et in impietate sua corruet impius.
Iustitia rectorum liberabit eos:
   et in insidiis suis capientur iniqui.
Mortuo homine impio, nulla erit ultra spes:
    et exspectatio sollicitorum peribit.
Iustus de angustia liberatus est:
   et tradetur impius pro eo.
Simulator ore decipit amicum suum:
   iusti autem liberabuntur scientia.
In bonis iustorum exsultabit ciuitas:
   et in perditione impiorum erit laudatio.
Benedictione iustorum exaltabitur ciuitas:
   et ore impiorum subuertetur.
Qui despicit amicum suum, indigens corde est:
   uir autem prudens tacebit.
Qui ambulat fraudulenter, reuelat arcana:
   Qui autem fidelis est animi, celat amici commissum:
Ubi non est gubernator, populus corruet;
   salus autem ubi multa consilia.
Affligetur malo, qui fidem facit pro extraneo:
   qui autem cauet laqueos, securus erit.
Mulier gratiosa [a 1Kb] inueniet [Al. habebit] gloriam:
   et robusti habebunt diuitias.
Benefacit anime sue uir misericors:
    qui autem crudelis est, et propinquos abiicit.
Impius facit opus instabile:
   seminanti autem iustitiam merces fidelis.
Clementia preparat uitam:
   et sectatio malorum mortem.
Abominabile Domino prauum cor:
   et uoluntas eius in iis, qui simpliciter ambulant.
Manus in manu non erit innocens malus.
   semen autem iustorum saluabitur.
Circulus aureus in naribus suis:
   mulier pulchra et fatua.
 Desiderium iustorum omne bonum est:
   prestolatio impiorum furor.
Alii diuidunt propria, et ditiores fiunt:
   alii rapiunt non sua, et semper in egestate sunt.
Anima, que benedicit, impinguabitur:
   et qui inebriat, ipse quoque inebriabitur.
Qui abscondit frumenta, maledicetur in populis:
   benedictio autem super caput uendentium.
Bene consurgit diluculo qui querit bona:
   qui autem inuestigator malorum est, opprimetur
      ab eis.
Qui confidit in diuitiis, corruet.
   iusti autem quasi uirens folium germinabunt.
Qui conturbat domum suam, possidebit uentos
   et qui stultus est, seruiet sapienti.
Fructus iusti lignum uite:
   et qui suscipit animas sapiens est.
Si iustus in terra recipit:
   quanto magis impius et peccator?
[Cap. XII.] Qui diligit disciplinam, diligit scientiam:
    qui autem odit increpationes, insipiens est,
Qui bonus est, hauriet a Domino gratiam:
   qui autem confidit in cogitationibus suis, impie agit.
Non roborabitur homo ex impietate:
   et radix iustorum non commouebitur.
Mulier diligens, corona est uiro suo:
   et putredo in ossibus eius, que confusione res dignas gerit:
Cogitationes iustorum iudicia:
   et consilia impiorum fraudulenta.
uerba impiorum insidiantur sanguini:
   os iustorum liberabit eos.
uerte impios, et non erunt:
   domus autem iustorum permanebit.
Doctrina sua noscetur uir:
   qui autem uanus et excors est, patebit contemptui.
Melior est pauper et sufficiens sibi,
   quam gloriosus et indigens pane.
Nouit iustus animam iumentorum suorum:
    uiscera autem impiorum crudelia.
Qui operatur terram suam, satiabitur panibus:
   qui autem sectatur otium, stultissimus est [b 1Kb] .
÷ Desiderium impii munimentum est pessimorum:
   radix autem iustorum proficiet.
Propter peccata labiorum ruina proximat malo:
   effugiet autem iustus de angustia.
De fructu oris sui unusquisque replebitur bonis,
   et iuxta opera manuum suarum retribuetur ei.
uia stulti recta in oculis eius:
   qui autem sapiens est, audit consilia.
Fatuus statim indicat iram suam:
   qui autem dissimulat iniuriam, callidus est:
Qui quod nouit loquitur, [c 1Kb] index iustitie est:
   qui autem mentitur, testis est fraudulentus.
Est qui promittit, et quasi gladio pungitur conscientie:
   lingua autem sapientium sanitas est.
Labium ueritatis firmum erit in perpetuum:
   qui autem testis est repentinus, concinnat linguam
       mendacii.
Dolus in corde cogitantium mala,
   qui autem ineunt pacis consilia, sequitur eos gaudium.
Non contristabit iustum quidquid ei acciderit:
   impii autem replebuntur malo.
Abominatio Domino labia mendacia:
   qui autem fideliter agunt, placent ei.
Homo uersutus celat scientiam:
   et cor insipientium prouocat stultitiam.
Manus fortium dominabitur:
    que autem remissa est, tributis seruiet.
Meror in corde uiri humiliabit illum,
   et sermone bono letificabitur.
Qui negligit damnum propter amicum, iustus est:
   iter autem impiorum decipiet eos.
Non inueniet fraudulentus lucrum:
   et substantia hominis erit auri pretium.
In semita iustitie, uita:
   iter autem deuium ducit ad mortem.
[Cap. XIII.] Filius sapiens, doctrina patris:
   qui autem illusor est, non audit cum arguitur.
De fructu oris homo satiabitur bonis:
   anima autem preuaricatorum iniqua.
Qui custodit os suum, custodit animam suam:
   qui autem inconsideratus est ad loquendum, sentiet mala.
uult et non uult piger:
   anima autem operantium impinguabitur.
uerbum mendax iustus detestabitur:
   impius autem confundit, et confundetur.
 Iustitia custodit innocentis uiam:
   impietas autem peccatorem supplantat.
Et quasi diues, cum nichil habeat:
   et est quasi pauper, cum in multis diuitiis sit.
Redemptio anime uiri, diuitie sue;
   qui autem pauper est, increpationem non sustinet.
Lux iustorum letificat:
   lucerna autem impiorum exstinguetur.
Inter superbos semper iurgia sunt:
   qui autem agunt cuncta cum consilio, reguntur
      sapientia.
Substantia festinata minuetur:
   que autem paulatim colligitur manu, multiplicabitur.
Spes, que differtur, affligit animam:
   lignum uite desiderium ueniens.
Qui detrahit alicui rei, ipse in futurum obligat se:
   qui autem timet preceptum, in pace uersabitur [a 1Kb]
÷ Lex sapientis fons uite,
    ut declinet a ruina mortis.
Doctrina bona dabit gratiam:
   in itinere contemptorum uorago.
Astutus omnia agit cum consilio:
   qui autem fatuus est, aperit stultitiam.
Nuntius impii cadet in malum.
   legatus fidelis sanitas.
Egestas et ignominia ei qui deserit disciplinam:
   qui acquiescit arguenti, glorificabitur.
Desiderium si compleatur, delectat animam:
   detestantur stulti eos, qui fugiunt mala.
Qui cum sapientibus graditur, sapiens erit:
   amicus stultorum efficietur similis.
Peccatores persequitur malum,
   et iustis retribuentur bona.
Bonus relinquit heredes filios, et nepotes:
   et custoditur iusto substantia peccatoris.
Multi cibi in noualibus patrum:
   et aliis congregantur absque iudicio.
Qui parcit uirge, odit filium suum:
    qui autem diligit illum, instanter erudit.
Iustus comedit, et replet animam suam:
   uenter autem impiorum insaturabilis.
[Cap. XIu.] Sapiens mulier edificat domum suam,
      insipiens exstructam quoque destruet manibus.
 Ambulans recto itinere, et timens Deum,
   despicitur ab eo, qui infami graditur uia.
In ore stulti uirga superbie:
   labia autem sapientium custodiunt eos.
Ubi non sunt boues, presepe uacuum est;
   ubi autem plurime segetes, ibi manifesta fortitudo
      bouis.
Testis fidelis non mentitur:
   profert autem mendacium dolosus testis.
Querit derisor sapientiam, et non inueniet:
   doctrina prudentium facilis.
uade contra uirum stultum,
   et nescit labia prudentie.
Sapientia callidi est intelligere uiam suam:
   et imprudentia stultorum errans.
Stultus illudet peccatum,
   et inter iustos morabitur gratia.
Cor quod nouit amaritudinem anime sue,
   in gaudio eius non miscebitur extraneus.
Domus impiorum delebitur:
    tabernacula uero iustorum germinabunt.
Est uia, que uidetur homini iusta:
   nouissima autem eius deducunt ad mortem.
Risus dolore miscebitur,
   et extrema gaudii luctus occupat.
uiis suis replebitur stultus,
   et super eum erit uir bonus.
Innocens credit omni uerbo:
   astutus considerat gressus suos [b 1Kb] .
Sapiens timet, et declinat a malo.
   stultus transilit, et confidit.
Impatiens operabitur stultitiam:
   et uir uersutus odiosus est.
Possidebunt paruuli stultitiam.
   et astuti exspectabunt scientiam:
Iacebuut mali ante bonos:
   et impii ante portas iustorum.
Etiam proximo suo pauper odiosus erit:
   amici uero diuitum multi.
 Qui despicit proximum suum, peccat:
Qui autem miseretur pauperis, beatus erit [c 1Kb] .
Errant qui operantur malum:
   misericordia et ueritas preparant bona.
In omni opere erit abundantia:
   ubi autem uerba sunt plurima, ibi frequenter
      egestas.
Corona sapientium, diuitie eorum:
   fatuitas stultorum, imprudentia.
Liberat animas testis fidelis:
   et profert mendacia uersipellis.
In timore Domini fiducia fortitudinis,
   et filiis eius erit spes.
Timor Domini fons uite,
   ut declinent a ruina mortis.
In multitudine populi dignitas regis:
   et in paucitate plebis ignominia principis.
Qui patiens est, multa gubernatur prudentia:
   qui autem impatiens est, exaltat stultitiam suam.
uita carnium, sanitas cordis:
    putredo ossium, inuidia.
Qui calumniatur egentem, exprobrat factori eius:
   honorat autem eum, qui miseretur pauperis.
In malitia sua expelletur impius:
   sperat autem iustus in morte sua:
 in corde prudentis requiescit sapientia,
   et indoctos quosque erudiet.
Iustitia eleuat gentem:
   miseros facit populos peccatum.
Acceptus est regi minister intelligens:
   iracundiam eius inutilis sustinebit.
[Cap. Xu.] Responsio mollis frangit iram:
   sermo durus suscitat furorem.
Lingua sapientium ornat scientiam:
   os fatuorum ebullit stultitiam.
In omni loco oculi Domini
   contemplantur malos et bonos.
Lingua placabilis, lignum uite:
   que autem immoderata est, conteret spiritum.
Stultus irridet disciplinam patris sui:
   qui autem custodit increpationes, astutior fiet [a 1Kb] .
Domus iusti plurima fortitudo,
   et in fructibus impii conturbatio.
Labia sapientium disseminabunt scientiam:
   cor stultorum dissimile erit.
 uictime impiorum abominabiles Domino:
   uota iustorum placabilia.
Abominatio est Domino uia impii:
   qui sequitur iustitiam, diligitur ab eo.
Doctrina mala deserenti uiam [b 1Kb] :
   qui increpationes odit, morietur.
Infernus, et perditio coram Domino:
   quanto magis corda filiorum hominum!
Non amat pestilens eum, qui se corripit:
   nec ad sapientes graditur.
Cor gaudens exhilarat faciem:
   in merore animi deiicitur spiritus.
Cor sapientis querit doctrinam:
   et os stultorum pascitur imperitia.
Omnes dies pauperis, mali:
   secura mens quasi iuge conuiuium.
Melius est parum cum timore Domini,
   quam thesauri magni et insatiabiles.
Melius est [c 1Kb] uocare [Al. uocari] ad olera cum caritate,
    quam ad uitulum saginatum cum odio.
uir iracundus prouocat rixas:
   qui patiens est, mitigat suscitatas.
Iter pigrorum quasi sepes spinarum:
   uia iustorum absque offendiculo.
Filius sapiens letificat patrem:
   et stultus homo despicit matrem suam:
Stultitia gaudium stulto:
   et uir prudens dirigit gressus.
Dissipantur cogitationes, ubi non est consilium.
   ubi uero sunt plures consiliarii, confirmantur.
Letatur homo in sententia oris sui:
   et sermo opportunus est optimus.
Semita uite super eruditum,
   ut declinet de inferno nouissimo.
Domum superborum demolietur Dominus:
   et firmos faciet terminos uidue.
Abominatio Domini cogitationes male,
   et purus sermo pulcherrimus [d 1Kb] .
 Conturbat domum suam qui sectatur auaritiam:
   qui autem odit munera, uiuet [e 1Kb] .
 Mens iusti meditabitur obedientiam [f 1Kb] [Al. sapientiam]:
   os impiorum redundat malis.
Longe est Dominus ab impiis:
   et orationes iustorum exaudiet.
Lux oculorum letificat animam:
   fama bona impinguat ossa.
Auris, que audit increpationes uite,
   in medio sapientium commorabitur.
Qui abiicit disciplinam, despicit animam suam:
   qui autem acquiescit increpationibus, sessor est
      cordis.
Timor Domini, disciplina sapientie:
   et gloriam precedit humilitas.
[Cap. XuI.] Hominis est animam preparare:
   et Domini gubernare linguam.
Omnes uie hominis patent oculis eius:
   spirituum ponderator est Dominus.
Reuela Domino opera tua,
   et dirigentur cogitationes tue.
Uniuersa propter semetipsum operatus est Dominus;
    impium quoque ad diem malum.
Abominatio Domini omnis arrogans:
   etiam si manu ad manum fuerit, non est innocens [g 1Kb] .
Misericordia et ueritate redimitur iniquitas:
   et in timore Domini declinatur a malo.
Cum placuerint Domino uie hominis,
   inimicos quoque eius conuertet ad pacem.
Melius est parum cum iustitia,
   quam multi fructus cum iniquitate.
Cor hominis disponit uiam suam:
   sed Domini est dirigere gressus eius.
Diuinatio in labiis regis,
   in iudicio non errabit os eius.
Pondus et statera iudicia Domini sunt:
   et opera eius omnes lapides [h 1Kb] sacculi,
Abominabiles regi qui agunt impie:
   quoniam iustitia firmatur solium.
 uoluntas regum labia iusta:
   qui recta loquitur, diligetur.
Indignatio regis, nuntii mortis:
   et uir sapiens placabit eam.
In hilaritate uultus regis, uita:
   et clementia eius quasi imber serotinus.
Posside sapientiam, quia auro melior est:
   et acquire prudentiam, quia pretiosior est argento.
Semita iustorum declinat mala:
   custos anime sue seruat uiam suam.
Contritionem precedit superbia.
   et ante ruinam exaltabitur spiritus.
Melius est humiliari cum mitibus,
   quam diuidere spolia cum superbis.
Eruditus in uerbo reperiet bona:
   et qui in Domino sperat, beatus est.
Qui sapiens corde est, appellabitur prudens:
   et qui dulcis eloquio, maiora percipiet.
Fons uite eruditio possidentis,
    doctrina stultorum fatuitas.
Cor sapientis erudiet os eius:
    et labiis illius addet gratiam.
Fauus mellis, uerba composita:
   dulcedo anime, sanitas ossium.
Est uia que uidetur homini recta:
   et nouissima eius ducunt ad mortem.
Anima laborantis laborat sibi,
   quia compulit eum os suum.
uir impius fodit malum,
   et in labiis eius ignis ardescit.
Homo peruersus suscitat lites:
   et uerbosus separat principes.
uir iniquus lactat amicum suum:
   et ducit eum per uiam non bonam.
Qui attonitis oculis cogitat praua,
   mordens labia sua perficit malum.
Corona dignitatis senectus,
   que in uiis iustitie reperietur.
Melior est patiens uiro forti:
   et qui dominatur animo suo, expugnatore urbium:
 Sortes mittuntur in sinum,
   sed a Domino temperantur.
[Cap. XuII.] Melior est buccella sicca cum gaudio,
   quam domus plena uictimis cum iurgio.
Seruus sapiens dominabitur filiis stultis,
   et inter fratres hereditatem diuidet.
Sicut igne probatur argentum, et aurum camino:
   ita corda probat Dominus.
Malus obedit lingue inique,
   et fallax obtemperat labiis mendacibus.
Qui despicit pauperem, exprobrat factori eius:
   et qui ruina letatur alterius, non erit impunitus.
Corona senum filii filiorum;
   et gloria filiorum patres eorum.
Non decent stultum uerba composita;
   nec principem labium mentiens.
Gemma gratissima, exspectatio prestolantis:
   quocumque se uertit, prudenter intelligit.
Qui celat delictum, querit amicitias:
   qui altero sermone repetit, separat federatos.
 Plus proficit correptio apud prudentem,
   quam centum plage apud stultum.
Semper iurgia querit malus:
   angelus autem crudelis mittetur contra eum.
Expedit magis urse occurrere raptis fetibus,
   quam fatuo confidenti sibi in stultitia sua.
Qui reddit mala pro bonis,
   non recedet malum de domo eius.
Qui dimittit aquam, caput est iurgiorum:
   et antequam patiatur contumeliam, iudicium deserit.
Qui iustificat impium, et qui condemnat iustum,
   abominabilis est uterque apud Deum.
Quid prodest stulto habere diuitias,
   cum sapientiam emere non possit [a 1Kb] ?
Omni tempore diligit qui amicus est:
   et frater in angustiis comprobatur.
Homo stultus plaudet manibus,
   cum spoponderit pro amico suo.
Qui meditatur discordiam, dirigit rixas:
    et qui exaltat [b 1Kb] ostium, querit ruinam.
Qui peruersi cordis est, non inueniet bonum:
   et qui uertit linguam, incidet in malum.
Natus est stultus in ignominiam suam:
    sed nec pater in fatuo letabitur.
Animus gaudens etatem floridam facit:
   spiritus tristis exsiccat ossa.
Munera de sinu impius accipit,
   ut peruertat semitas iudicii.
In facie prudentis lucet sapientia:
   oculi stultorum in finibus terre.
Ira patris, filius stultus:
   et dolor matris que genuit eum.
Non est bonum damnum inferre iusto,
   nec percutere principem, qui recta iudicat.
Qui moderatur sermones suos, doctus et prudens est:
   et pretiosi spiritus uir eruditus.
Stultus quoque si tacuerit, sapiens reputabitur:
   et si compresserit labia sua, intelligens.
[Cap. XuIII.] Occasiones [c 12Kb] querit qui uult recedere
      ab amico:
   omni tempore erit exprobrabilis.
Non recipit stultus uerba prudentie:
   nisi ea dixeris, que uersantur in corde eius.
 Impius, cum in profundum uenerit peccatorum, contemnit:
   sed sequitur eum ignominia et opprobrium.
Aqua profunda uerba ex ore uiri:
   et torrens redundans fons sapientie.
Accipere personam impii non est bonum,
   ut declines a ueritate iudicii.
Labia stulti miscent se rixis:
   et os eius iurgia prouocat.
Os stulti contritio eius:
et labia ipsius, ruina anime eius.
uerba bilinguis, quasi simplicia:
   et ipsa perueniunt ad [Al. usque ad] interiora uentris.
[d 1Kb] Qui mollis et dissolutus est in opere suo,
   frater est sua opera dissipantis.
Turris fortissima, nomen Domini:
   ad ipsum currit iustus, et exaltabitur.
Substantia diuitis urbs roboris eius,
   et quasi murus ualidus circumdans eum.
 Antequam conteratur, exaltatur cor hominis:
   et antequam glorificetur, humiliatur.
Qui prius respondet quam audiat
   stultum se esse demonstrat, et confusione dignum.
Spiritus uiri sustentat imbecillitatem suam:
   spiritum uero ad irascendum facilem quis poterit
      sustinere?
Cor prudens possidebit scientiam:
   et auris sapientium querit doctrinam.
Donum hominis dilatat uiam eius,
   et ante principes spatium ei facit.
Iustus, prior est accusator sui:
   uenit amicus eius, et inuestigabit eum.
Contradictiones comprimit sors,
   et inter potentes quoque diiudicat.
Frater, qui adiuuatur a fratre, quasi ciuitas firma;
   et iudicia quasi uectes urbium.
De fructu oris uiri replebitur uenter eius:
   et genimina labiorum ipsius saturabunt eum.
Mors, et uita in manu lingue:
    qui diligunt eam, comedent fructus eius.
Qui inuenit mulierem [e 1Kb] bonam, inuenit bonum:
   et hauriet iucunditatem a Domino [f 1Kb] .
Cum obsecrationibus loquetur pauper:
    et diues effabitur rigide.
uir [a 1Kb] amabilis [Al. amicabilis] ad societatem,
   magis amicus erit, quam frater.
[Cap. XIX.] Melior est pauper, qui ambulat in simplicitate sua,
   quam [b 1Kb] torquens labia sua insipiens.
Ubi non est scientia anime, non est bonum:
   et qui festinus est pedibus, offendet.
Stultitia hominis supplantat gressus eius:
   et contra Deum feruet animo suo:
Diuitie addunt amicos plurimos:
   a paupere autem et hi, quos habuit, separantur.
Testis falsus non erit impunitus:
   et qui mendacia loquitur, non effugiet.
Multi colunt personam potentis,
   et amici sunt dona tribuentis.
Fratres hominis pauperis oderunt eum:
   insuper et amici procul recesserunt ab eo.
Qui tantum uerba sectatur, nichil habebit:
   qui autem possessor est mentis, diligit animam
       suam,
   et custos prudentie inueniet bona.
Testis falsus non erit impunitus:
   et qui loquitur mendacia, peribit.
Non decent stultum delicie,
   nec seruum dominari principibus.
Doctrina uiri per patientiam noscitur:
   et gloria eius est iniqua pretergredi.
Sicut fremitus leonis, ita et regis ira:
   et sicut ros super herbam, ita hilaritas eius.
Dolor patris, filius stultus:
   et tecta iugiter perstillantia, litigiosa mulier,
Domus, et diuitie dantur a patribus:
   a Domino autem proprie uxor prudens.
Pigredo immittit soporem,
   et anima dissoluta esuriet.
Qui custodit mandatum, custodit animam suam:
   qui autem negligit uias suas, mortificabitur.
Feneratur Domino qui miseretur pauperis:
    et uicissitudinem suam reddet ei:
Erudi filium tuum, ne desperes:
   ad interfectionem autem eius ne ponas animam
      tuam.
Qui impatiens est, sustinebit damnum:
   et cum rapuerit, aliud apponet.
Audi consilium, et suscipe disciplinam,
   ut sis sapiens in nouissimis tuis.
Multe cogitationes in corde uiri:
   uoluntas autem Domini permanebit.
Homo indigens misericors est:
   et melior est pauper, quam uir mendax.
Timor Domini ad uitam:
   et in plenitudine commorabitur, absque uisitatione pessimi [Al. pessima].
Abscondit piger manum suam sub ascella,
   nec ad os suum applicat eam.
Pestilente flagellato, stultus sapientior erit:
   si autem corripueris sapientem, intelliget disciplinam.
 Qui affligit patrem, et fugat matrem,
   ignominiosus est et infelix.
Non cesses, fili, audire doctrinam,
   nec ignores sermones scientie.
Testis iniquus deridet iudicium:
    et os impiorum deuorat iniquitatem.
Parata sunt derisoribus iudicia:
   et mallei percutientes stultorum corporibus.
[Cap. XX.] Luxuriosa res, uinum, et tumultuosa
      ebrietas.
   quicumque his delectatur, non erit sapiens.
Sicut rugitus leonis, ita terror regis:
   qui prouocat eum, peccat in animam suam.
Honor est homini, qui separat se a contentionibus:
   omnes autem stulti miscentur contumeliis.
Propter frigus piger arare noluit:
   mendicabit ergo estate, et non dabitur illi.
Sicut aqua profunda, sic consilium in corde uiri:
   sed homo sapiens exhauriet illud.
Multi homines misericordes uocantur:
   uirum autem fidelem quis inueniet?
Iustus, qui ambulat in simplicitate sua,
   beatos post se filios derelinquet.
Rex, qui sedet in solio iudicii,
   dissipat omne malum intuitu suo.
 Quis potest dicere: Mundum est cor meum,
   purus sum a peccato?
Pondus et pondus, mensura et mensura:
   utrumque abominabile est apud Deum.
Ex studiis suis intelligitur puer,
   si munda et recta sint opera eius.
Aurem audientem, et oculum uidentem,
   Dominus fecit utrumque.
Noli diligere somnum, ne te egestas opprimat:
   aperi oculos tuos, et saturare panibus.
Malum est, malum est, dicit omnis emptor:
   et cum recesserit, tunc gloriabitur.
Est aurum, et multitudo gemmarum:
   uas autem pretiosum labia scientie.
Tolle uestimentum eius, qui fideiussor exstitit alieni,
   et pro extraneis aufer pignus ab eo.
Suauis est homini panis mendacii:
   et postea implebitur os eius calculo.
Cogitationes consiliis roborantur:
    et gubernaculis tractanda sunt bella,
Ei, qui reuelat mysteria, et ambulat fraudulenter,
   et dilatat labia sua, ne commiscearis.
Qui maledicit patri suo, et matri,
   exstinguetur lucerna eius in mediis tenebris.
Hereditas, ad quam festinatur in principio,
   in nouissimo benedictione carebit.
Ne [c 1Kb] dicas: Reddam malum:
   exspecta Dominum, et liberabit te.
Abominatio est apud Dominum pondus et pondus:
   statera dolosa non est bona.
A Domino diriguntur gressus uiri:
   quis autem hominum intelligere potest uiam
      suam?
Ruina est hominis deuorare [d 1Kb] sanctos,
   et post uota tractare.
Dissipat impios rex sapiens,
   et incuruat super eos fornicem.
Lucerna Domini spiraculum hominis,
   que inuestigat omnia secreta uentris.
 Misericordia et ueritas custodiunt regem,
   et roboratur clementia thronus eius.
Exsultatio iuuenum fortitudo eorum;
   et dignitas senum, canities.
Liuor uulneris absterget mala:
    et plage in secretioribus uentris.
[Cap. XXI.] Sicut diuisiones aquarum, ita cor regis
      in manu Domini:
   quocumque uoluerit, inclinabit illud.
Omnis uia uiri recta sibi uidetur:
   appendit autem corda Dominus.
Facere misericordiam et iudicium,
   magis placet Domino, quam uictime.
Exaltatio oculorum et dilatatio cordis:
   lucerna impiorum peccatum.
Cogitationes robusti semper in abundantia:
   omnis autem piger semper in egestate.
Qui congregat thesauros lingua mendacii,
   uanus [a 4Kb] est, et impingetur ad laqueos mortis.
Rapine impiorum detrahent eos,
   quia noluerunt facere iudicium.
Peruersa uia uiri, aliena est:
   qui autem mundus est, rectum opus eius.
Melius est sedere in angulo domatis,
   quam cum muliere litigiosa, et in domo communi.
 Anima impii desiderat malum,
   non miserebitur proximo suo.
Mulctato pestilente, sapientior erit paruulus:
   et si sectetur sapientem, sumet scientiam.
Excogitat iustus de domo impii,
   ut detrahat impios a malo.
Qui obturat aurem suam ad clamorem pauperis,
   et ipse clamabit, et non exaudietur.
Munus absconditum exstinguit iras,
   et donum in sinu indignationem maximam.
Gaudium iusto est facere iudicium,
   et pauor operantibus iniquitatem.
uir, qui errauerit a uia doctrine,
   in cetu gigantum commorabitur.
Qui diligit epulas, in egestate erit:
   qui amat uinum, et pinguia, non ditabitur.
Pro iusto datur impius:
   et pro rectis iniquus.
Melius est habitare in terra deserta,
    quam cum muliere rixosa et iracunda.
Thesaurus desiderabilis, et oleum in habitaculo iusti:
   et imprudens homo dissipabit illud.
Qui sequitur iustitiam et misericordiam,
   inueniet uitam, iustitiam, et gloriam.
Ciuitatem fortium ascendit sapiens,
   et destruxit robur fiducie eius.
Qui custodit os suum, et linguam suam,
   custodit ab angustiis animam suam.
Superbus et arrogans uocatur indoctus,
   qui in ira operatur superbiam.
Desideria occidunt pigrum:
   noluerunt enim quidquam manus eius operari;
Tota die concupiscit et desiderat:
   qui autem iustus est, tribuet, et non cessabit.
Hostie impiorum abominabiles,
   quia offeruntur ex scelere.
Testis mendax peribit:
   uir obediens loquetur uictoriam.
uir impius procaciter obfirmat uultum suum:
    qui autem rectus est, corrigit uiam suam.
Non est sapientia, non est prudentia,
   non est consilium contra Dominum.
Equus paratur ad diem belli:
   Dominus autem salutem tribuit.
[Cap. XXII.] Melius est nomen bonum, quam diuitie
      multe:
   super argentum et aurum, gratia bona.
Diues et pauper obuiauerunt sibi:
   utriusque operator est Dominus.
Callidus uidit malum, et abscondit se:
   innocens pertransiit, et afflictus est damno.
Finis modestie timor Domini,
   diuitie et gloria et uita.
 Arma et gladii in uia peruersi:
   custos autem anime sue longe recedit ab eis.
Prouerbium est: Adolescens iuxta uiam suam,
   etiam cum senuerit, non recedet ab ea.
Diues pauperibus imperat:
   et qui accipit mortuum, seruus est fenerantis,
Qui seminat iniquitatem, metet mala,
   et uirga ire sue consummabitur.
Qui pronus est ad misericordiam, benedicetur:
   de panibus enim suis dedit pauperi [b 1Kb] .
Eiice derisorem, et exibit cum eo iurgium,
   cessabuntque cause et contumelie.
Qui diligit cordis munditiam,
   propter gratiam labiorum suorum habebit amicum
      regem.
Oculi Domini custodiunt scientiam:
   et supplantantur uerba iniqui.
Dicit piger: Leo est foris,
   in medio platearum occidendus sum.
Fouea profunda os aliene:
    cui iratus est Dominus, incidet in eam.
Stultitia colligata est in corde pueri,
   et uirga discipline fugabit eam.
Qui calumniatur pauperem, ut augeat diuitias suas,
      dabit ipse ditiori, et egebit.
Inclina aurem tuam, et audi uerba sapientium:
   appone autem cor ad doctrinam meam.
Que pulchra erit tibi, cum seruaueris eam in uentre
      [Al. corde] tuo,
   et redundabit in labiis tuis:
Ut sit in Domino fiducia tua,
   unde et ostendi eam tibi hodie.
Ecce descripsi eam tibi tripliciter,
   in cogitationibus et scientia:
Ut ostenderem tibi firmitatem, et eloquia ueritatis,
   respondere ex his, illis qui miserunt te.
Non facias uiolentiam pauperi, quia pau per est:
   neque conteras egenum in porta:
Quia iudicabit Dominus causam eius,
    et configet eos, qui confixerunt animam eius,
Noli esse amicus homini iracundo,
   neque ambules cum uiro furioso:
Ne forte discas semitas eius,
   et sumas scandalum anime tue.
Noli esse cum his, qui defigunt manus suas,
   et qui uades se offerunt pro debitis:
Si enim non habes unde restituas,
   quid cause est ut tollat operimentum de cubili tuo?
Ne transgrediaris terminos antiquos,
   quos posuerunt patres tui.
uidisti uirum uelocem in opere suo,
   coram regibus stabit,
   nec erit ante ignobiles.
[Cap. XXIII.] Quando sederis, ut comedas cum
      principe,
   diligenter attende que posita sunt ante faciem
      tuam:
Et statue cultrum in gutture tuo,
   si tamen habes in potestate animam tuam,
    ne desideres de cibis eius, in quo est panis mendacii.
Noli laborare ut diteris:
   sed prudentie tue pone modum.
Ne erigas oculos tuos ad opes, quas habere non
      potes:
   quia facient sibi pennas quasi aquile,
   et uolabunt in celum.
Ne comedas cum homine inuido,
   et ne desideres cibos eius:
Quoniam in similitudinem harioli et coniectoris,
   estimat quod ignorat.
Comede et bibe, dicet tibi:
   et mens eius non est tecum.
 Cibos, quos comederas, euomes,
   et perdes pulchros sermones tuos.
In auribus insipientium ne loquaris:
   quia despicient doctrinam eloquii tui.
Ne attingas terminos [a 1Kb] paruulorum:
   et agrum pupillorum ne intreas.
Propinquus enim illorum fortis est:
   et ipse iudicabit contra te causam illorum.
Ingrediatur ad doctrinam cor tuum,
   et aures tue ad uerba scientie.
Noli subtrahere a puero disciplinam:
   si enim percusseris eum uirga, non morietur.
Tu uirga percuties eum:
   et animam eius de inferno liberabis.
Fili mi, si sapiens fuerit animus tuus,
   gaudebit tecum cor meum:
Et exsultabunt renes mei,
   cum locuta fuerint rectum labia tua.
Non emuletur cor tuum peccatores:
   sed in timore Domini esto tota die:
 Quia habebis spem in nouissimo,
   et prestolatio tua non auferetur.
Audi, fili mi, et esto sapiens:
   et dirige in uia animum tuum.
Noli esse in conuiuiis potatorum,
   nec in comessationibus eorum, qui carnes ad uescendum conferunt:
Quia uacantes potibus, et dantes symbola consumentur,
   et uestietur pannis dormitatio.
Audi patrem tuum, qui genuit te.
   et ne contemnas cum senuerit mater tua.
ueritatem eme, et noli uendere
   sapientem, et doctrinam, et intelligentiam.
Exsultat gaudio pater iusti:
   qui sapientiam genuit, letabitur in eo.
Gaudeat pater tuus, et mater tua,
   et exsultet que genuit te.
Prebe, fili mi, cor tuum mihi:
    et oculi tui uias meas custodiant.
Fouea enim profunda est meretrix,
   et puteus angustus, aliena.
Insidiatur in uia quasi latro,
   et quos incautos uiderit, interficiet,
[b 1Kb] Cui ue? cuius patri ue?
   cui rixe? cui fouee?
   cui sine causa uulnera?
   cui suffusio oculorum?
Nonne his qui commorantur in uino,
   et student calicibus epotandis?
Ne intuearis uinum quando flauescit,
   cum splenduerit in uitro color eius.
Ingreditur blande, sed in nouissimo mordebit ut coluber,
   et sicut regulus uenena diffundet.
Oculi tui uidebunt extraneas,
   et cor tuum loquetur peruersa.
Et eris sicut dormiens in medio mari,
   et quasi sopitus gubernator, amisso clauo:
 Et dices: uerberauerunt me, sed non dolui:
   traxerunt me, et ego non sensi:
   quando euigilabo, et rursus uina reperiam?
[Cap. XXIu.] Ne emuleris uiros malos,
   nec desideres esse cum eis:
Quia rapinas meditatur mens eorum,
   et fraudes labia eorum loquuntur.
Sapientia edificabitur domus,
   et prudentia roborabitur.
 In doctrina replebuntur cellaria,
   uniuersa substantia pretiosa et pulcherrima.
uir sapiens, fortis est:
   et uir doctus, robustus et ualidus.
Quia cum dispositione initur bellum:
   et erit salus ubi multa consilia sunt.
Excelsa stulto sapientia,
   in porta non aperiet os suum.
Qui cogitat mala facere,
   stultus uocabitur.
Cogitatio stulti peccatum est:
   et abominatio hominum detractor.
Si desperaueris lassus in die angustie:
   imminuetur fortitudo tua.
Erue eos, qui ducuntur ad mortem:
   et qui trahuntur ad interitum liberare ne cesses.
Si dixeris: uires non suppetunt:
   qui inspector est cordis, ipse intelligit.
Et seruatorem anime tue nichil fallit,
   reddetque homini iuxta opera sua.
 Comede, fili mi, mel, quia bonum est,
   et fauum dulcissimum gutturi tuo.
Sic et doctrina sapientie anime tue:
   quam cum inueneris, habebis in nouissimis [c 1Kb] ,
   et spes tua non peribit.
Ne insidieris, et queras impietatem in domo iusti,
   neque uastes requiem eius,
Septies enim cadet [Al. cadit] iustus et resurget:
   impii autem corruent in malum.
Cum ceciderit inimicus tuus, ne gaudeas,
   et in ruina eius ne exsultet cor tuum:
Ne forte uideat Dominus, et displiceat ei,
   et auferat ab eo iram suam.
Ne contendas cum pessimis,
   nec emuleris impios:
Quoniam non habent futurorum spem mali,
   et lucerna impiorum exstinguetur.
Time Dominum, fili mi, et regem:
   et cum detractoribus non commiscearis:
 Quoniam repente consurget perditio eorum:
   et ruinam utriusque quis nouit?
Hec quoque sapientibus:
Cognoscere personam in iudicio, non est bonum.
Qui dicunt impio: Iustus es:
   maledicent eis populi, et detestabuntur eos tribus.
Qui arguunt, laudabuntur:
   et super ipsos ueniet benedictio:
Labia deosculabitur,
   qui recta uerba respondet.
Prepara foris opus tuum,
   et diligenter exerce agrum tuum:
   ut postea edifices domum tuam.
Ne sis testis frustra contra proximum tuum,
   nec lactes quemquam labiis tuis.
Ne dicas: Quomodo fecit mihi, sic faciam ei:
   reddam unicuique secundum opus suum.
Per agrum hominis pigri transiui,
   et per uineam uiri stulti,
Et ecce totum repleuerant urtice;
    operuerant superficiem eius spine,
   et maceria lapidum destructa erat.
Quod cum uidissem, posui in corde meo
   et exemplo didici disciplinam.
Parum, inquam, dormies, modicum dormitabis,
   pauxillum manus conseres, ut quiescas:
Et ueniet tibi quasi cursor egestas tua,
   et mendicitas quasi uir armatus.

 HAE QUOQUE PARABOLAE SALOMONIS, QUAS TRANSTULERUNT uIRI EZECHIAE REGIS IUDA [a 1Kb] .

[Cap. XXu.] Gloria Dei est celare uerbum,
   et gloria regum inuestigare sermonem.
Celum sursum, et terra deorsum,
   et cor regum inscrutabile.
Aufer rubiginem de argento,
   et egredietur uas purissimum.
Aufer impietatem de uultu regis,
   et firmabitur iustitia thronus eius.
Ne gloriosus appareas coram rege,
   et in loco magnorum ne steteris.
Melius est enim ut dicatur tibi: Ascende huc:
   quam ut humilieris coram principe.
Que uiderunt oculi tui, ne proferas in iurgio cito:
   ne postea emendare non possis,
   cum dehonestaueris amicum tuum:
Causam tuam tracta cum amico tuo,
   et secretum extraneo ne reueles:
 Ne forte insultet tibi cum audierit,
   et [b 32Kb] exprobrare non cesset.
Mala aurea in lectis argenteis,
   qui loquitur uerbum in tempore suo.
Inauris aurea, et margaritum fulgens,
   qui arguit sapientem, et aurem obedientem.
Sicut frigus niuis in die messis,
   ita legatus fidelis ei, qui misit eum,
   animam ipsius requiescere facit.
Nubes, et uentus, et pluuie non sequentes:
   uir gloriosus, et promissa non complens.
Patientia lenietur princeps,
   et lingua mollis confringet duritiam.
Mel inuenisti, comede quod sufficit tibi,
   ne forte satiatus euomas illud.
Subtrahe pedem tuum de domo proximi tui,
   ne quando satiatus oderit te.
Iaculum, et gladius, et sagitta acuta,
   homo qui loquitur contra proximum suum testimonium falsum.
 Dens putridus, et pes lassus,
   qui sperat super infideli in die angustie,
   et amittit pallium in die frigoris.
Acetum in nitro,
   qui cantat carmina cordi pessimo. [c 1Kb]
Si esurierit inimicus tuus, ciba illum:
   si sitierit, da ei aquam bibere:
Prunas enim congregabis super caput eius,
   Et Dominus reddet tibi.
uentus aquilo dissipat pluuias,
   et facies tristis linguam detrahentem.
Melius est sedere in angulo domatis,
   quam cum muliere litigiosa, et in domo communi.
Aqua frigida anime sitienti,
   et nuntius bonus de terra longinqua.
Fons turbatus pede, et uena corrupta,
   iustus cadens coram impio.
Sicut qui mel multum comedit, non est ei bonum:
    sic qui scrutator est maiestatis, opprimetur a gloria.
Sicut urbs patens et absque murorum ambitu,
   ita uir, qui non potest in loquendo cohibere spiritum suum.
[Cap. XXuI.] Quomodo nix in estate, et pluuie in
      messe:
   sic indecens est stulto gloria.
Sicut auis ad [d 1Kb] alia transuolans;
    et passer quo libet uadens:
   sic maledictum frustra prolatum in quempiam
      superueniet.
Flagellum equo, et chamus asino,
   et uirga dorso imprudentium.
Ne respondeas stulto iuxta stultitiam suam,
   ne efficiaris ei similis.
Responde stulto iuxta stultitiam suam,
   ne sibi sapiens esse uideatur.
Claudus pedibus, et iniquitatem bibens,
   qui mittit uerba per nuntium stultum.
Quomodo pulchras frustra habet claudus tibias:
   sic indecens est in ore stultorum parabola.
Sicut qui mittit lapidem in aceruum Mercurii:
   ita qui tribuit insipienti honorem.
Quomodo si spina nascatur in manu temulenti:
   sic parabola in ore stultorum.
Iudicium determinat causas,
   et qui imponit stulto silentium, iras mitigat.
Sicut canis, qui reuertitur ad uomitum suum,
    sic imprudens, qui iterat stultitiam suam.
uidisti hominem sapientem sibi uideri?
   magis illo spem habebit stultus.
Dicit piger: Leena in uia:
   leo in itineribus:
Sicut ostium uertitur in cardine suo,
   ita piger in lectulo suo.
Abscondit piger manum sub ascella sua,
   et laborat si ad os suum eam conuerterit.
Sapientior sibi piger uidetur
   septem uiris loquentibus sententias.
Sicut qui apprehendit auribus canem,
   sic qui transit impatiens, et commiscetur rixe
      alterius.
Sicut noxius est qui mittit sagittas, et lanceas in
      mortem:
   ita uir, qui fraudulenter nocet amico suo:
   et cum fuerit deprehensus, dicit: Ludens feci.
Cum defecerint ligna, exstinguetur ignis;
    et susurrone subtracto, iurgia conquiescent.
Sicut carbones ad prunas, et ligna ad ignem,
   sic homo iracundus suscitat rixas.
uerba susurronis quasi simplicia,
   et ipsa perueniunt ad intima uentris.
Quomodo si argento sordido ornare uelis uas fictile,
   sic labia tumentia cum pessimo corde sociata.
Labiis suis intelligitur inimicus,
   cum in corde tractauerit dolos.
Quando submiserit uocem suam, ne credideris ei:
   quoniam septem nequitie sunt in corde illius.
Qui operit odium fraudulenter,
   reuelabitur malitia eius in concilio,
Qui fodit foueam, incidet in eam:
   et qui uoluit lapidem, reuertetur ad eum.
Lingua fallax non amat ueritatem,
   et os lubricum operatur ruinas.
[Cap. XXuII.] Ne glorieris in crastinum,
   ignorans quid superuentura pariat dies.
 Laudet te alienus, et non os tuum:
   extraneus, et non labia tua.
Graue est saxum, et onerosa arena:
   sed ira stulti utroque grauior.
Ira non habet misericordiam, nec erumpens furor:
   et impetum concitati ferre quis poterit?
Melior est manifesta correptio,
   quam amor absconditus.
Meliora sunt uulnera diligentis,
    quam fraudulenta oscula odientis.
Anima saturata calcabit fauum:
   anima esuriens et amarum pro dulci sumet.
Sicut auis transmigrans de nido suo,
   sic uir qui derelinquit locum suum.
Unguento et uariis odoribus delectatur cor:
   et bonis amici consiliis anima dulcoratur.
Amicum tuum, et amicum patris tui ne dimiseris:
   et domum fratris tui ne ingrediaris in die afflictionis tue.
Melior est uicinus iuxta,
   quam frater procul.
Stude sapientie, fili mi, et letifica cor meum:
   ut possis exprobranti respondere sermonem.
Astutus uidens malum, absconditus est:
   paruuli transeuntes sustinuerunt dispendia.
Tolle uestimentum eius, qui spopondit, pro extraneo:
   et pro alienis, aufer ei pignus.
Qui benedicit proximo suo uoce grandi,
    de nocte consurgens maledicenti similis erit.
Tecta perstillantia in die frigoris,
   et litigiosa mulier comparantur:
Qui retinet eam, quasi qui uentum teneat,
   et oleum dextere sue uocabit.
Ferrum ferro acuitur,
   et homo exacuit faciem amici sui.
Qui seruat ficum, comedet fructus eius:
   et qui custos est Domini sui, glorificabitur.
Quomodo in aquis resplendent uultus prospicientium,
   sic corda hominum manifesta sunt prudentibus.
Infernus et perditio [a 1Kb] non [Al. numquam] replebuntur:
   similiter et oculi hominum insatiabiles.
Quomodo probatur in conflatorio argentum,
   et in fornace aurum:
   sic probatur homo ore laudantis. [b 1Kb]
Si contuderis stultum in pila
   quasi ptisanas, feriente desuper pilo,
    non auferetur ab eo stultitia eius.
Diligenter agnosce uultum pecoris tui,
   tuosque greges considera.
Non enim habebis iugiter potestatem:
   sed corona tribuetur in generatione, et generationem.
Aperta sunt prata, et apparuerunt herbe uirentes,
   et collecta sunt fena de montibus.
Agni ad uestimentum tuum:
   et hedi, ad agri pretium.
Sufficiat tibi lac caprarum in cibos tuos,
   et ad necessaria domus tue,
   et ad uictum ancillis tuis.
[Cap. XXuIII]. Fugit impius, nemine persequente:
   iustus autem quasi leo considens, absque terrore
      erit.
Propter peccata terre multi principes eius:
   et propter hominis sapientiam,
   et horum scientiam que dicuntur, uita ducis longior erit.
 uir pauper calumnians pauperes,
   similis est imbri uehementi, in quo paratur fames.
Qui derelinquunt legem, laudant impium:
   qui custodiunt, succenduntur contra eum.
uiri mali non cogitant iudicium:
   qui autem requirunt Dominum, animaduertunt
      omnia.
Melior est pauper ambulans in simplicitate sua,
   quam diues in prauis itineribus.
Qui custodit legem, filius sapiens est:
   qui autem pascit comessatores, confundit patrem
      suum.
 Qui coaceruat diuitias usuris et fenore,
   liberali in pauperes congregat eas.
Qui declinat aures suas, ne audiat legem,
   oratio eius erit exsecrabilis.
Qui decipit iustos in uia mala,
   in interitu suo corruet:
   et simplices possidebunt bona eius.
Sapiens sibi uidetur uir diues:
   pauper autem prudens scrutabitur eum.
In exsultatione iustorum multa gloria:
   regnantibus impiis ruine hominum.
Qui abscondit scelera sua, non dirigetur:
   qui autem confessus fuerit, et reliquerit ea, misericordiam consequetur.
Beatus homo, qui semper est pauidus:
   qui uero mentis est dure, corruet in malum.
Leo rugiens, et ursus esuriens,
   princeps impius super populum pauperem.
Dux indigens prudentia, multos opprimet per calumniam:
    qui autem odit auaritiam, longi fient dies eius.
Hominem, [c 1Kb] qui calumniatur anime sanguinem,
   si usque ad lacum fugerit, nemo sustinet.
Qui ambulat simpliciter, saluus erit:
   qui peruersis graditur uiis, concidet semel.
Qui operatur terram suam, saturabitur panibus:
   qui autem sectatur otium, replebitur egestate.
uir fidelis multum laudabitur:
   qui autem festinat ditari, non erit innocens.
Qui cognoscit in iudicio faciem, non facit bene:
   iste et pro buccella panis deserit ueritatem.
uir, qui festinat ditari, et aliis inuidet,
   ignorat quod egestas superueniet ei.
Qui corripit hominem, gratiam postea inueniet apud
      eum,
   magis quam ille, qui per lingue blandimenta decipit.
Qui subtrahit aliquid a patre suo, et a matre:
   et dicit, hoc non est peccatum,
    particeps homicide est.
Qui se iactat, et dilatat, iurgia concitat:
   qui uero sperat in Domino, sanabitur.
Qui confidit in corde suo, stultus est:
   qui autem graditur sapienter, ipse saluabitur.
Qui dat pauperi, non indigebit:
   qui despicit deprecantem, sustinebit penuriam.
Cum surrexerint impii, abscondentur homines;
   cum illi perierint, multiplicabuntur iusti.
[Cap. XXIX.] uiro, qui corripientem dura ceruice
      contemnit,
   repentinus ei superueniet interitus:
   et eum sanitas non sequetur.
In multiplicatione iustorum letabitur uulgus:
   cum impii sumpserint principatum, gemet populus.
uir, qui amat sapientiam, letificat patrem suum:
   qui autem nutrit scorta, perdet substantiam.
Rex iustus eriget terram,
   uir auarus destruet eam.
 Homo, qui blandis fictisque sermonibus loquitur
      amico suo,
   rete expandit gressibus eius.
Peccantem uirum iniquum inuoluet laqueus:
   et iustus laudabit, atque gaudebit.
Nouit iustus causam pauperum:
   impius ignorat scientiam.
Homines pestilentes dissipant ciuitatem:
   sapientes uero auertunt furorem.
uir sapiens, si cum stulto contenderit,
   siue irascatur, siue rideat, non inueniet requiem.
uiri sanguinum oderunt simplicem:
    iusti autem querunt animam eius.
Totum spiritum suum profert stultus:
   sapiens differt, et reseruat in posterum.
Princeps, qui libenter audit uerba mendacii,
   omnes ministros habebit impios.
Pauper et creditor obuiauerunt sibi:
   utriusque illuminator est Dominus.
Rex qui iudicat in ueritate pauperes,
   thronus eius in eternum firmabitur.
uirga atque correptio tribuit sapientiam:
   puer autem, qui dimittitur uoluntati sue, confundet matrem suam.
In multiplicatione impiorum multiplicabuntur scelera:
   et iusti ruinas eorum uidebunt.
Erudi filium tuum, et refrigerabit te,
   et dabit delicias anime tue.
Cum prophetia defecerit, dissipabitur populus:
   qui uero custodit legem, beatus est.
Seruus uerbis non potest erudiri:
    quia quod dicis, intelligit, et respondere contemnit.
uidisti hominem uelocem ad loquendum?
   stultitia magis speranda est, quam illius correptio.
Qui delicate a pueritia nutrit seruum suum,
   postea illum sentiet contumacem.
uir iracundus prouocat rixas:
   et qui ad indignandum facilis est, erit ad peccatum procliuior.
Superbum sequitur humilitas:
   et humilem spiritu suscipiet gloria.
Qui cum fure participat, odit animam suam:
   adiurantem audit, et non indicat.
Qui timet hominem, cito corruet:
   qui sperat in Domino, subleuabitur:
Multi requirunt faciem principis:
   et a Domino iudicium egreditur singulorum.
Abominantur iusti uirum impium:
    et abominantur impii eos, qui in recta sunt uia. [a 1Kb]

uERBA CONGREGANTIS FILII uOMENTIS.

[Cap. XXX.] uisio, quam locutus est uir, cumo quo
      est Deus,
   et qui Deo secum morante confortatus, ait:
Stultissimus sum uirorum,
   et sapientia hominum non est mecum.
Non didici sapientiam,
   et [b 1Kb] noui sanctorum scientiam,
Quis ascendit in celum, atque descendit?
   quis continuit spiritum in manibus suis?
Quis colligauit aquas quasi in uestimento?
   quis suscitauit omnes terminos terre?
Quod nomen eius,
   et quod nomen filii eius, si nosti?
Omnis sermo Dei ignitus,
   clypeus est sperantibus in se.
Ne addas quidquam uerbis illius,
    et arguaris, inueniarisque mendax.
Duo rogaui te, ne deneges mihi antequam moriar:
   uanitatem, et uerba mendacia longe fac a me.
Mendicitatem, et diuitias ne dederis mihi:
   tribue tantum uictui meo necessaria:
Ne forte satiatus illiciar ad negandum,
   et dicam: Quis est Dominus?
   et egestate compulsus furer, et periurem nomen
   Dei mei.
Ne accuses seruum ad Dominum suum,
    ne forte maledicat tibi, et corruas
Generatio, que patri suo maledicit,
   et que non benedicit matri sue.
Generatio, que sibi munda uidetur,
   et tamen non est lota a sordibus suis.
Generatio, cuius excelsi sunt oculi,
   et palpebre eius in alta surrecte.
Generatio, que pro dentibus gladios habet,
   et commandit in molaribus suis, ut comedat inopes de terra,
   et pauperes ex hominibus.
Sanguisuge due sunt,
   filie dicentes: Affer, affer.
Tria sunt insaturabilia,
   et quartum, quod numquam, dicit:
      Sufficit,
Infernus, et os uulue,
   et terra, que non satiatur aqua:
   ignis uero numquam dicit: sufficit.
Oculum, qui subsannat patrem,
    et qui despicit partum matris sue:
Effodiant eum corui de torrentibus,
   et comedant eum filii aquile.
Tria sunt difficilia mihi,
   et quartum penitus ignoro:
uiam aquile in celo,
   uiam colubri super petram,
   uiam nauis in medio mari,
   et uiam uiri in adolescentia.
Talis est et uia mulieris adultere,
   que comedit, et tergens os suum
   dicit: Non sum operata malum.
Per tria mouetur terra,
   et quartum non potest sustinere:
Per seruum cum regnauerit:
   per stultum cum saturatus fuerit cibo:
Per odiosam mulierem, cum in matrimonio fuerit
      assumpta:
   et per ancillam cum heres fuerit domine sue.
 Quatuor sunt minima terre,
   et ipsa sunt sapientiora sapientibus.
Formice populus infirmus,
   que preparant in messe cibum sibi:
Lepusculus plebs inualida,
   qui collocat in petra cubile suum:
Regem locusta non habet,
   et egreditur uniuersa per turmas suas:
Stellio manibus nititur,
   et moratur in edibus regis.
Tria sunt, que bene gradiuntur,
   et quartum, quod incedit feliciter:
Leo fortissimus bestiarum,
   ad nullius pauebit occursum:
Gallus succinctus lumbos:
   et aries: nec est rex, qui resistat ei.
Et qui stultus apparuit postquam eleuatus est in sublime:
   si enim intellexisset, ori suo imposuisset manum.
 Qui autem fortiter premit ubera ad eliciendum lac,
      exprimit butyrum:
   et qui uehementer emungit, elicit sanguinem:
   et qui prouocat iras, producit discordias.

uERBA LAMUELIS REGIS.

[Cap. XXXI.] uisio, qua erudiuit eum mater sua.
Quid, dilecte mi; quid, dilecte uteri mei;
   quid, dilecte uotorum meorum?
 Ne dederis mulieribus substantiam tuam,
   et [a 1Kb] uias tuas ad delendos reges.
Noli regibus, o Lamuel, noli regibus dare uinum:
   quia nullum secretum est ubi regnat ebrietas.
Ne forte bibant, et obliuiscantur iudiciorum,
   et mutent causam filiorum pauperis.
Date siceram merentibus,
   et uinum his qui amaro sunt animo.
Bibant, et obliuiscantur egestatis sue,
   et doloris sui non recordentur amplius.
Aperi os tuum muto,
   et causis omnium filiorum qui pertranseunt:
Aperi os tuum, decerne quod iustum est,
   et iudica inopem et pauperem.
[Aleph.] Mulierem fortem quis inueniet? procul,
   et de ultimis finibus pretium eius.
[Beth.] Confidit in ea cor uiri sui, et spoliis non indigebit.
[Gimel.] Reddet ei bonum, et non malum, omnibus
   diebus uite sue.
 [Daleth.] Quesiuit lanam et linum, et operata est
   consilio manuum suarum.
[He.] Facta est quasi nauis institoris, de longe portans panem suum.
[uau.] Et de nocte surrexit, deditque predam domesticis suis, et cibaria ancillis suis.
[Zain.] Considerauit agrum, et emit eum: de fructu manuum suarum plantauit uineam.
[Heth.] Accinxit fortitudine lumbos suos, et roborauit brachium suum.
 [Teth.] Gustauit et uidit quia bona est negotiatio
   eius: non exstinguetur in nocte lucerna illius.
[Iod.] Manum suam misit ad fortia, et digiti eius
   apprehenderunt fusum.
[Chaph.] Manum suam aperuit inopi, et palmas
   suas extendit ad pauperem.
[Lamed.] Non timebit domui sue a frigoribus niuis:
   omnes enim domestici eius uestiti sunt duplicibus.
[Mem.] Stragulatam uestem fecit sibi: byssus et purpura indumentum eius.
[Nun.] Nobilis in portis uir eius, quando sederit
   cum senatoribus terre.
[Samech.] Sindonem fecit, et uendidit, et cingulum
   tradidit Chananeo.
[Ain.] Fortitudo et decor indumentum eius, et ridebit in die nouissimo.
[Phe.] Os suum aperuit sapientie, et lex clementie in lingua eius.
[Sade.] Considerat semitas domus sue, et panem
    otiosa non comedit.
[Coph.] Surrexerunt filii eius, et beatissimam predicauerunt: uir eius, et laudauit eam.
[Res.] Multe filie congregauerunt diuitias: tu supergressa es uniuersas.
[Sin.] Fallax gratia, et uana est pulchritudo: mulier
   timens Dominum, ipsa laudabitur.
[Thau.] Date ei de fructu manuum suarum: et laudent eam in portis opera eius.


Explicit liber Prouerbiorum.





INCIPIT LIBER ECCLESIASTES Hebraice dictus CeLETH.


uERBA [a 1Kb] ECCLESIASTAE, FILII DAuID REGIS IERUSALEM.

[Cap. I.] uanitas uanitatum, dixit Ecclesiastes:
   uanitas uanitatum, et omnia uanitas.
Quid habet amplius homo,
      de uniuerso labore suo, quo laborat sub sole?
Generatio preterit, et generatio aduenit,
   terra uero in eternum stat.
Oritur sol, et occidit,
   et ad locum suum reuertitur:
Ibique renascens, gyrat per meridiem,
   et flectitur ad aquilonem:
Lustrans uniuersa in circuitu pergit spiritus,
   et in circulos suos regreditur.
Omnia flumina intrant in mare,
   et mare non redundat:
Ad locum, unde exeunt flumina, reuertuntur,
   ut iterum fluant.
 Cuncte res difficiles:
   non potest eas homo explicare sermone.
Non saturatur oculus uisu,
   nec auris impletur auditu.
Quid est quod fuit?
   ipsum quod futurum est:
Quid est quod factum est?
   ipsum quod faciendum est.
Nihil sub sole nouum,
   nec ualet quisquam dicere: Ecce hoc recens est.
Iam enim precessit in seculis;
   que fuerunt ante nos
Non est priorum memoria:
   sed nec eorum quidem, que postea futura sunt,
   erit recordatio apud eos,
   qui futuri sunt in nouissimo.
EGO ECCLESIASTES
   fui rex Isrel in Ierusalem,
Et proposui in animo meo querere
    et inuestigare sapienter
   de omnibus que fiunt sub sole.
Hanc occupationem pessimam dedit Deus filiis hominum,
   ut occuparentur in ea.
uidi cuncta, que fiunt sub sole,
   et ecce uniuersa uanitas, et afflictio spiritus.
Peruersi difficile corriguntur,
   et stultorum infinitus est numerus.
Locutus sum in corde meo, dicens:
Ecce magnus effectus sum,
   et precessi sapientia omnes,
   qui fuerunt ante me in Ierusalem:
   et mens mea contemplata est multa sapienter, et
      didicit.
Dedique cor meum, ut scirem prudentiam, atque
      doctrinam,
   erroresque et stultitiam;
Et agnoui quod in his quoque esset labor,
   et afflictio spiritus.
 Eo quod in multa sapientia, multa sit indignatio:
   et qui [a 1Kb] addit scientiam, addit laborem [Al. dolorem.]
[Cap. II.] Dixi ego in corde meo:
uadam, et affluam deliciis,
   et fruar bonis.
Et uidi quod hoc quoque esset uanitas.
Risum reputaui errorem:
   et gaudio dixi: Quid frustra deciperis?
Cogitaui in corde meo abstrahere a uino carnem
      meam.
   ut animum meum transferrem ad sapientiam,
   deuitaremque stultitiam.
Donec uiderem quid esset utile filiis hominum:
   quo facto opus est sub sole numero dierum uite
      sue.
Magnificaui opera mea:
   edificaui mihi domos,
   et plantaui uineas:
 Feci hortos, et pomaria,
   et conseui ea cuncti generis arboribus;
Et exstruxi mihi piscinas aquarum,
   ut irrigarem siluam lignorum germinantium;
Possedi seruos et ancillas,
   multamque familiam habui:
Armenta quoque, et magnos ouium greges,
   ultra omnes qui fuerunt ante me in Ierusalem:
Coaceruaui mihi argentum, et aurum, et
   substantias regum, ac prouinciarum:
Feci mihi cantores, et cantatrices,
   et delicias filiorum hominum,
Scyphos et urceos in ministerio ad uina fundenda.
   et supergressus sum opibus omnes, qui fuerunt
      ante me in Ierusalem.
Sapientia quoque perseuerauit mecum:
   et omnia, que desiderauunt oculi mei, non negaui eis:
Nec prohibui cor meum quin omni uoluptate frueretur.
    et oblectaret se in his, que preparaueram:
Et hanc ratus sum partem meam,
   si uterer labore meo.
Cumque me conuertissem ad uniuersa opera, que
      fecerant manus mee,
   et ad labores, in quibus frustra sudaueram,
uidi in omnibus uanitatem et afflictionem animi,
   et nichil permanere sub sole.
Transiui ad contemplandum sapientiam,
   erroresque et stultitiam.
 Quid est, inquam, homo,
   ut sequi possit regem Factorem suum?
Et uidi quia tantum precederet sapientia stultitiam,
   quantum differt lux a tenebris.
Sapientis oculi in capite eius:
   stultus in tenebris ambulat:
   et didici quod unus utriusque esset interitus.
Et dixi in corde meo:
Si unus et stulti et meus occasus erit,
   quid mihi prodest quod maiorem sapientie dedi
      operam?
Locutusque cum mente mea,
   animaduerti quod hoc quoque esset uanitas.
Non enim erit memoria sapientis similiter ut stulti
      in perpetuum,
   et futura tempora obliuione cuncta pariter operient.
Moritur [b 1Kb] doctus similiter et indoctus:
   et idcirco teduit me uite mee,
uidentem mala uniuersa esse sub sole,
    et cuncta uanitatem et afflictionem spiritus:
Rursus detestatus sum omnem industriam meam,
   qua sub sole studiosissime laboraui,
Habiturus heredem post me,
   quem ignoro, utrum sapiens an stultus futurus sit,
Et dominabitur in laboribus meis,
   quibus desudaui et sollicitus fui:
   et est quidquam tam uanum?
Unde cessaui,
   renuntiauitque cor meum ultra laborare sub sole.
Nam cum alius laboret in sapientia, et doctrina,
   et sollicitudine,
   homini otioso quesita dimittit:
   et hoc [c 1Kb] ergo uanitas, et magnum malum.
Quid enim proderit homini de uniuerso labore suo,
   et afflictione spiritus, qua sub sole cruciatus est?
Cuncti dies eius doloribus et erumnis pleni sunt,
   nec per noctem mente requiescit:
   et hoc [d 1Kb] ergo uanitas est.
 Nonne melius est comedere et bibere,
   et ostendere anime sue bona de laboribus suis?
   et hoc de manu Dei est.
Quis ita uorabit,
   et deliciis affluet ut ego?
Homini bono in conspectu suo dedit Deus sapientiam,
   et scientiam, et letitiam:
Peccatori autem dedit afflictionem, et curam superfluam,
   ut addat, et congreget, et tradat ei qui placuit
      Deo:
   sed et hoc uanitas, et cassa sollicitudo mentis.
[Cap. III.] Omnia tempus habent,
   et suis spatiis transeunt uniuersa sub celo.
Tempus nascendi,
   et tempus moriendi.
Tempus plantandi,
   et tempus euellendi quod plantatum est.
Tempus occidendi,
    et tempus sanandi.
Tempus destruendi,
   et tempus edificandi.
Tempus flendi,
   et tempus ridendi.
Tempus plangendi,
   et tempus saltandi.
Tempus spargendi lapides,
   et tempus colligendi.
Tempus amplexandi,
    et tempus longe fieri a complexibus.
Tempus acquirendi,
   et tempus perdendi.
Tempus custodiendi,
   et tempus abiiciendi.
Tempus scindendi,
   et tempus consuendi.
Tempus tacendi,
   et tempus loquendi.
Tempus dilectionis,
   et tempus odii.
Tempus belli,
   et tempus pacis.
Quid habet amplius homo
   de labore suo?
uidi afflictionem, quam dedit Deus filiis hominum,
   ut distendantur in ea.
Cuncta fecit bona in tempore suo,
   et mundum tradidit disputationi eorum,
   ut non inueniat homo opus, quod operatus est
       Deus
   ab initio usque ad finem.
Et cognoui quod non esset melius
   nisi leteri, et facere bene in uita sua.
Omnis enim homo, qui comedit et bibit,
   et uidet bonum de labore suo, hoc donum Dei est.
Didici quod omnia opera, que fecit Deus,
   perseuerent in perpetuum:
Non possumus eis quidquam addere,
   nec auferre, que fecit Deus ut timeatur.
Quod factum est, ipsum permanet:
   que futura sunt, iam fuerunt:
   et Deus instaurat quod abiit.
uidi sub sole in loco iudicii impietatem,
   et in loco iustitie iniquitatem.
Et dixi in corde meo:
   iustum et impium iudicabit Deus,
   et tempus omnis rei tunc erit.
Dixi in corde meo de filiis hominum,
    ut probaret eos Deus,
   et ostenderet similes esse bestiis.
Idcirco unus interitus est hominis et iumentorum,
   et equa utriusque conditio:
Sicut moritur homo, sic et illa moriuntur:
   similiter spirant omnia,
   et nichil habet homo iumento amplius:
Cuncta subiacent uanitati,
   et omnia pergunt ad unum locum:
   de terra facta sunt, et in terram pariter reuertuntur.
Quis nouit si spiritus filiorum Adam ascendat sursum,
   et si spiritus iumentorum descendat deorsum?
Et deprehendi nichil esse melius
   quam letari hominem in opere suo,
    et hanc esse partem illius.
   Quis enim eum adducet, ut post se futura cognoscat?
[Cap. Iu.] uerti me ad alia,
   et uidi calumnias, que sub sole geruntur,
Et lacrymas innocentium,
   et neminem consolatorem:
Nec posse resistere eorum uiolentie,
   cunctorum auxilio destitutos.
Et laudaui magis mortuos, quam uiuentes:
   et feliciorem utroque iudicaui, qui necdum natus est,
   nec uidit mala, que sub sole fiunt.
Rursum contemplatus sum omnes labores hominum,
   et industrias:
Animaduerti patere inuidie proximi:
   et in hoc ergo uanitas, et cura superflua est.
Stultus complicat manus suas,
   et comedit carnes suas, dicens:
Melior est pugillus cum requie,
   quam plena utraque manus cum labore, et afflictione animi.
 Considerans reperi et aliam uanitatem sub sole:
   unus est, et secundum non habet,
   non filium, non fratrem,
Et tamen laborare non cessat,
   nec satiantur oculi eius diuitiis:
Nec recogitat, dicens:
   Cui laboro, et fraudo animam meam bonis?
[a 1Kb] Et [Al. in] hoc quoque uanitas est,
   et afflictio pessima.
Melius est ergo duo simul esse, quam unum:
   habent enim emolumentum societatis sue:
   si unus ceciderit, ab altero fulcietur:
ue soli; quia cum ceciderit,
   non habet subleuantem se.
Et si dormierint duo, fouebuntur mutuo;
   unus quomodo calefiet?
Et si quispiam preualuerit contra unum,
   duo resistunt ei:
    funiculus triplex difficile rumpitur.
Melior est pauper et sapiens,
   rege sene et stulto,
   qui nescit preuidere in posterum.
Quod et de carcere catenisque interdum quis egrediatur ad regnum:
   et alius natus in regno, inopia consumatur,
uidi cunctos uiuentes, qui ambulant sub sole
   cum adolescente secundo, qui consurget pro eo.
Infinitus numerus est populi
   omnium, qui fuerunt ante eum:
Et qui postea futuri sunt,
   et non letabuntur in eo:
Sed et hoc uanitas
   et afflictio spiritus.
Custodi pedem tuum ingrediens domum Dei [b 3Kb] :
    multo enim melior est obedientia, quam stultorum
      uictime,
   qui nesciunt quid faciant mali.
[Cap. u.] Ne temere quid loquaris,
   neque cor tuum sit uelox ad proferendum sermonem coram Deo.
Deus enim in celo, et tu super terram:
   idcirco sint pauci sermones tui.
Multas curas sequuntur somnia,
   et in multis sermonibus inuenitur stultitia.
Si quid uouisti Deo, ne moreris reddere:
   displicet enim ei infidelis et stulta promissio:
   sed quodcumque uoueris, redde.
Multoque melius est non uouere,
   quam post uotum promissa non reddere.
Ne dederis os tuum, ut peccare facias carnem tuam:
   neque dicas coram angelo: Non est prouidentia:
Ne forte iratus Deus super sermone tuo,
   dissipet cuncta opera manuum tuarum.
Ubi multa sunt somnia,
    plurime uanitates, et sermones innumeri:
   tu uero Deum time:
   Si uideris calumnias egenorum, et uiolenta iudicia,
   et subuerti iustitiam in prouincia,
Non mireris super hoc negotio:
   quia excelso alius excelsior est,
Et super hos quoque eminentiores sunt alii,
   et insuper uniuerse terre rex imperat seruienti.
Auarus non implebitur pecunia:
   et qui amat diuitias, fructus non capiet ex eis,
   et hoc ergo uanitas.
Ubi multe sunt opes,
   multi et qui comedunt eas.
Et quid prodest possessori,
   nisi quod cernit diuitias oculis suis?
Dulcis est somnus operanti,
   siue parum, siue multum comedat:
   saturitas autem diuitis non sinit dormire eum.
 Est et alia infirmitas pessima, quam uidi sub sole:
   diuitie conseruate in malum domini sui:
   pereunt enim in afflictione pessima:
Generauit filium, qui in summa egestate erit:
   sicut egressus est nudus de utero matris sue, sic
      reuertetur,
   et nichil auferet secum de labore suo.
Miserabilis prorsus infirmitas:
   quo modo uenit, sic reuertetur.
Quid ergo prodest ei quod laborauit in uentum,
   cunctis diebus uite sue?
Comedit in tenebris et in curis multis,
   et in erumna atque tristitia.
Hoc itaque mihi uisum est bonum,
   ut comedat quis, et bibat,
   et fruatur letitia ex labore suo,
   quo laborauit ipse sub sole,
Numero dierum uite sue,
   quos dedit ei Deus:
   et hec pars illius.
 Et omni homini, cui dedit Deus diuitias, atque substantiam,
   potestatemque ei tribuit ut comedat ex eis,
   et fruatur parte sua, et letetur de labore suo:
   hoc est donum Dei.
Non enim satis recordabitur dierum uite sue,
   eo quod Deus occupet deliciis cor eius.
[Cap. uI.] Est et aliud malum, quod uidi sub sole,
   et quidem frequens apud homines:
 uir, cui dedit Deus diuitias, et substantiam et honorem,
   et nichil deest anime eius, ex omnibus que desiderat:
Nec tribuit ei potestatem Deus ut comedat ex eo.
   sed homo extraneus uorabit illud:
   Hoc uanitas, et magna miseria est.
Si genuerit quispiam centum [a 1Kb] ,
   et uixerit multos annos,
   et plures dies etatis habuerit,
   et anima illius non utatur bonis substantie sue,
   sepulturaque careat:
De hoc ego pronuntio
   quod melior illo sit abortiuus.
Frustra enim uenit, et pergit ad tenebras,
   et obliuione delebitur nomen eius.
Non uidit solem,
   neque cognouit distantiam boni et mali:
Etiamsi duobus millibus annis uixerit,
   et non fuerit perfruitus bonis:
    nonne ad unum locum properant omnia?
Omnis labor hominis in ore eius:
   sed anima illius non implebitur.
Quid habet amplius sapiens a stulto?
   et quid pauper, nisi ut pergat illuc,
   ubi est uita?
Melius est uidere quod cupias,
   quam desiderare quod nescias;
Sed et hoc uanitas est,
   et presumptio spiritus.
Qui futurus est, iam uocatum est nomen eius:
   et scitur quod homo sit,
   et non possit contra fortiorem se in iudicio contendere.
uerba sunt plurima,
   multam in disputando habentia uanitatem.
[Cap. uII.] Quid necesse est homini maiora se querere,
   cum ignoret quid conducat sibi uita sua,
    numero dierum peregrinationis sue,
   et tempore quod uelut umbra preterit?
Aut quis ei poterit indicare
   quid post eum futurum sub sole sit?
Melius est nomen bonum, quam unguenta pretiosa:
   et dies mortis die natiuitatis.
Melius est ire ad domum luctus,
   quam ad domum conuiuii:
In illa enim finis cunctorum admonetur hominum,
   et uiuens cogitat quid [b 1Kb] futurum sit.
Melior est ira risu:
   quia per tristitiam uultus, corrigitur animus delinquentis.
Cor sapientium ubi tristitia est,
   et cor stultorum ubi letitia.
Melius est a sapiente corripi,
   quam stultorum adulatione decipi.
Quia sicut sonitus spinarum ardentium sub olla,
   sic risus stulti:
   sed et hoc uanitas.
 Calumnia conturbat sapientem,
   et perdet robur cordis illius.
Melior est finis orationis, quam principium.
   melior est patiens arrogante.
Ne uelox sis ad irascendum:
   quia ira in sinu stulti requiescit.
Ne dicas: Quid, putas, cause est
   quod priora tempora meliora fuere quam nunc
      sunt?
    stulta enim est huiuscemodi interrogatio.
Utilior est sapientia cum diuitiis,
   et magis prodest uidentibus solem.
Sicut enim protegit sapientia,
   sic protegit pecunia.
Hoc autem plus habet eruditio et sapientia,
   quod uitam tribuunt possessori suo.
Considera opera Dei,
   quod nemo possit corrigere quem ille despexerit.
In die bona fruere bonis,
   et malam diem precaue.
Sicut enim hanc, sic et illam fecit Deus,
   ut non inueniat homo contra eum iustas querimonias.
Hec quoque uidi in diebus uanitatis mee:
   Iustus perit in iustitia sua,
   et impius multo uiuit tempore in malitia sua.
Noli esse iustus multum:
   Neque plus sapias quam necesse est,
   ne obstupescas.
 Ne impie agas multum:
   et noli esse stultus, ne moriaris in tempore non
      tuo.
Bonum est te sustentare iustum,
   sed et ab illo ne subtrahas manum tuam:
   quia qui Deum timet, nichil negligit.
Sapientia confortauit sapientem
   super decem principes ciuitatis.
Non est enim homo iustus in terra,
   qui faciat bonum, et non peccet.
Sed et cunctis sermonibus, qui dicuntur,
   ne accommodes cor tuum:
Ne forte audias seruum tuum maledicentem tibi:
   scit enim tua conscientia, quia et tu crebro maledixisti aliis.
Cuncta tentaui in sapientia.
Dixi: Sapiens efficiar:
Et ipsa longius recessit a me multo magis quam erat:
   et alta profunditas, quis inueniet eam?
 Lustraui uniuersa animo meo,
   ut scirem, et considerarem, et quererem sapientiam, et rationem:
Et ut cognoscerem impietatem stulti,
   et errorem imprudentium:
Et inueni amariorem morte mulierem,
   que laqueus uenatorum est,
   et sagena cor eius,
uincula sunt manus illius:
   qui placet Deo, effugiet illam:
   qui autem peccator est, capietur ab illa.
Ecce hoc inueni, dixit Ecclesiastes, [a 1Kb] unum et alterum,
ut inuenirem rationem, quam adhuc querit anima
      mea,
   et non inueni.
uirum de mille unum reperi,
   mulierem ex omnibus non inueni.
Solummodo hoc inueni, quod fecerit Deus hominem rectum,
    et ipse se infinitis miscuerit questionibus.
Quis talis ut sapiens est?
   et quis cognouit solutionem uerbi?
[Cap. uIII.] Sapientia hominis lucet in uultu eius,
   et potentissimus faciem illius commutabit.
Ego os regis obseruo,
   et precepta iuramenti Dei.
Ne festines recedere a facie eius,
   neque permaneas in opere malo:
Quia omne, quod uoluerit, faciet:
   et sermo illius potestate plenus est:
   nec dicere ei quisquam potest: Quare ita facis?
Qui custodit preceptum,
    non experietur quidquam mali.
Tempus et responsionem
   cor sapientis intelligit.
Omni negotio tempus est, et opportunitas,
   et multa hominis afflictio:
Quia ignorat preterita,
   et uentura nullo scire potest nuntio.
Non est in hominis potestate prohibere spiritum,
   nec habet potestatem in die mortis:
Nec finitur quiescere ingruente bello,
   neque saluabit impietas impium.
Omnia hec consideraui,
   et dedi cor meum in cunctis operibus, que fiunt
      sub sole.
Interdum dominatur homo homini
   in malum suum.
uidi impios sepultos:
   qui etiam cum adhuc uiuerent, in loco sancto erant,
   et laudabantur in ciuitate quasi iustorum operum:
   sed et hoc uanitas est.
 Etenim quia non profertur cito contra malos sententia,
   absque ullo timore filii hominum perpetrant mala.
Attamen peccator ex eo quod centies facit malum,
   et per patientiam sustentatur,
Ego cognoui quod erit bonum timentibus Deum,
   qui uerentur faciem eius.
Non sit bonum impio, nec prolongentur dies eius,
   sed quasi umbra transeant qui non timent faciem Dei.
Est et alia uanitas, que fit super terram:
   sunt iusti, quibus multa proueniunt,
   quasi opera egerint impiorum.
Et sunt impii, qui ita securi sunt,
   quasi iustorum facta habeant:
   sed et hoc uanissimum iudico.
Laudaui igitur letitiam,
   quod non esset homini bonum sub sole,
Nisi quod comederet, et biberet, atque gauderet:
    et hoc solum secum auferret de labore suo,
   in diebus uite sue quos dedit ei Deus sub sole.
Et apposui cor meum, ut scirem sapientiam,
   et intelligerem [b 1Kb] distentionem que uersatur in
      terra:
Est homo, qui diebus ac noctibus somnum non capit
      oculis,
Et intellexi, quod omnium operum Dei
   nullam possit homo inuenire rationem,
   eorum que fiunt sub sole:
Et quanto plus laborauerit ad querendum,
   tanto minus inueniat:
Etiamsi dixerit sapiens se nosse,
   non poterit reperire.
[Cap. IX.] Omnia hec tractaui in corde meo,
   ut curiose intelligerem:
Sunt iusti atque sapientes,
   et opera eorum in manu Dei:
Et tamen nescit homo, utrum amore an odio dignus
      sit:
    sed omnia in futurum seruantur incerta:
Eo quod uniuersa eque eueniant
   iusto et impio,
   bono et malo,
   mundo et immundo,
Immolanti uictimas,
   et sacrificia contemnenti.
Sicut bonus, sic et peccator:
   ut periurus, ita et ille qui uerum deierat.
Hoc est pessimum inter omnia, que sub sole fiunt,
   quia eadem cunctis eueniunt.
Unde et corda filiorum hominum implentur malitia,
   et contemptu in uita sua,
    et post hec ad inferos deducuntur.
Nemo est qui semper uiuat,
   et qui huius rei habeat fiduciam:
Melior est canis uiuus leone mortuo.
   uiuentes enim sciunt se esse morituros.
Mortui uero nichil nouerunt amplius,
   nec habent ultra mercedem:
   quia obliuioni tradita est memoria eorum.
Amor quoque, et odium, et inuidie simul perierunt,
   nec habent partem in hoc seculo,
   et in opere quod sub sole geritur.
uade ergo, et comede in letitia panem tuum,
   et bibe cum gaudio uinum tuum:
   quia Deo placent opera tua.
Omni tempore sint uestimenta tua candida,
   et oleum de capite tuo non deficiat.
Perfruere uita cum uxore, quam diligis,
   cunctis diebus uite instabilitatis tue:
   qui dati sunt tibi sub sole
   omni tempore uanitatis tue,
 Hec est enim pars in uita,
   et in labore tuo, quo laboras sub sole.
Quodcumque potest manus tua facere,
   instanter operare:
Quia nec opus, nec ratio,
   nec sapientia, nec scientia
   erunt apud inferos, quo tu properas.
uerti me ad aliud, et uidi sub sole,
   nec uelocium esse cursum,
   nec fortium bellum,
   nec sapientium panem,
   nec doctorum diuitias,
   nec artificum gratiam:
   sed tempus casumque in omnibus.
Nescit homo finem suum:
   sed sicut pisces capiuntur hamo,
   et sicut aues laqueo comprehenduntur:
Sic capiuntur homines in tempore malo,
   cum eis extemplo superuenerit.
 Hanc quoque sub sole uidi sapientiam,
   et probaui maximam.
Ciuitas parua, et pauci in ea uiri:
   uenit contra eam rex magnus, et uallauit eam:
Exstruxitque munitiones per gyrum,
   et perfecta est obsidio.
Inuentusque est in ea uir pauper et sapiens,
   liberauit urbem per sapientiam suam.
Et nullus deinceps recordatus est hominis illius pauperis.
Et dicebam ego, meliorem esse sapientiam fortitudine.
Quomodo ergo sapientia pauperis contempta est,
   et uerba eius non sunt audita?
uerba sapientium audiuntur in silentio,
   plus quam clamor principis inter stultos.
Melior est sapientia, quam arma bellica:
   et qui in uno peccauerit, multa bona perdet.
[Cap. X.] Musce morientes
   perdunt suauitatem unguenti.
 Pretiosior est sapientia et gloria,
   parua ad tempus stultitia.
Cor sapientis in dextera eius,
   et cor stulti in sinistra illius.
Sed [a 1Kb] et in uia stultus ambulans,
   cum ipse insipiens sit, omnes stultos estimat.
Si spiritus potestatem habentis ascenderit super te,
    locum tuum ne dimiseris:
   quia curatio cessare faciet peccata maxima.
Est malum quod uidi sub sole,
   quasi per errorem egrediens a facie principis:
Positum stultum in dignitate sublimi,
   et diuites sedere deorsum.
uidi seruos in equis,
   et principes ambulantes quasi seruos super terram.
Qui fodit foueam, incidet in eam:
   et qui dissipat sepem, mordebit eum coluber.
Qui transfert lapides, affligetur in eis:
   et qui scindit ligna, uulnerabitur ab eis.
Si retusum fuerit ferrum,
   et hoc non ut prius, sed hebetatum erit:
Multo labore exacuetur,
   et post industriam sequetur sapientia.
Si mordeat serpens in silentio,
   nichil eo minus habet qui occulte detrahit.
uerba oris sapientis gratia:
   et labia insipientis precipitabunt eum:
 Initium uerborum eius stultitia,
   et nouissimum oris illius error pessimus.
Stultus uerba multiplicat.
Ignorat homo, quid ante se fuerit:
   et quod post futurum est, quis illi poterit in dicare?
Labor stultorum affliget eos,
   qui nesciunt in urbem pergere.
ue tibi, terra, cuius rex est puer,
   et cuius principes mane comedunt.
Beata terra, cuius rex nobilis est,
   et cuius principes uescuntur in tempore suo,
   ad reficiendum, et non ad luxuriam.
In pigritiis humiliabitur contignatio,
   et in infirmitate manuum perstillabit domus.
In risum faciunt panem, et uinum ut epulentur [b 1Kb] uiuentes:
   et pecunie obediunt omnia.
In cogitatione tua regi ne detrahas,
   et in secreto cubiculi tui ne maledixeris diuiti:
 Quia auis celi portabit uocem tuam,
   et qui habet pennas annuntiabit sententiam.
[Cap. XI.] Mitte panem tuum super transeuntes
      aquas:
   quia post multa tempora inuenies illum.
Da partem septem, necnon et octo:
   quia ignoras quid futurum sit mali super terram.
Si replete fuerint nubes,
   imbrem super terram effundent.
Si ceciderit lignum ad austrum, aut ad aquilonem,
   in quocumque loco ceciderit, ibi erit.
Qui obseruat uentum, non seminat:
   et qui considerat nubes, numquam metet.
Quomodo ignoras que sit uia spiritus,
   et qua ratione compingantur ossa in uentre pregnantis:
   sic nescis opera Dei, qui fabricator est omnium.
Mane semina semen tuum,
   et uespere ne cesset manus tua:
 Quia nescis quid magis oriatur, hoc an illud,
   et si utrumque simul, melius erit.
Dulce lumen,
   et delectabile est oculis uidere solem.
Si annis multis uixerit homo,
   et in his omnibus letatus fuerit:
Meminisse debet tenebrosi temporis,
   et dierum multorum:
    qui cum uenerint, uanitatis arguentur preterita.
Letare ergo, iuuenis, in adolescentia tua,
   et in bono sit cor tuum in diebus iuuentutis tue,
Et ambula in uiis cordis tui,
   et in introitu oculorum tuorum:
Et scito quod pro omnibus his
   adducet te Deus in iudicium.
Aufer iram a corde tuo,
   et amoue malitiam a carne tua.
Adolescentia enim et uoluptas uana sunt.
[Cap. XII.] Memento Creatoris tui in diebus iuuentutis tue,
   antequam ueniat tempus afflictionis,
   et appropinquent anni, de quibus dicas: Non mihi
      placent.
Antequam tenebrescat sol,
   et lumen, et luna, et stelle,
   et reuertantur nubes post pluuiam:
Quando commouebuntur custodes domus,
   et nutabunt uiri fortissimi:
 Et otiose erunt molentes in minuto numero,
   et tenebrescent uidentes per foramina;
Et claudent ostia in platea,
   in humilitate uocis molentis:
Et consurgent ad uocem uolucris,
    [a 1Kb] et obsurdescent omnes filie carminis.
Excelsa quoque timebunt,
   et formidabunt in uia.
Florebit amygdalum,
   et impinguabitur locusta,
    et dissipabitur capparis:
Quoniam ibit homo in domum eternitatis sue,
   et circuibunt in platea plangentes.
Antequam rumpatur funiculus argenteus;
   et recurrat uitta aurea:
Et conteratur hydria super fontem,
   et confringatur tota super cisternam:
Et reuertatur puluis in terram suam unde erat,
   et spiritus redeat ad Deum, qui dedit illum.
uanitas uanitatum, dixit Ecclesiastes, omnia uanitas.
Cumque esset sapientissimus Ecclesiastes,
   docuit populum, et enarrauit que fecerat:
   et inuestigans composuit parabolas multas.
Quesiuit uerba utilia,
   et conscripsit sermones rectissimos, ac ueritate
      plenos.
uerba sapientium sicut stimuli,
   et quasi claui in altum defixi,
    que per magistrorum consilium data sunt a pastore uno.
His amplius, fili mi, ne requiras.
Faciendi plures libros nullus est finis:
   frequensque meditatio, carnis afflictio est.
Finem loquendi omnes pariter audiamus.
   Deum time, et mandata eius obserua:
Hoc est enim omnis homo:
   et cuncta que fiunt, adducet Deus in iudicium
   pro omni errato, siue bonum, siue malum illud
      sit.


Explicit liber Ecclesiastes.





INCIPIT CANTICUM CANTICORUM, Quod Hebraice dicitur SIR ASSIRIM.


 [Cap. I.] Osculetur me osculo oris sui:
   quia meliora sunt ubera tua uino,
   fragrantia unguentis optimis.
Oleum effusum nomen tuum:
   ideo adolescentule dilexerunt te.
Trahe me,
   post te curremus [a 1Kb] .
Introduxit me rex in cellaria sua:
   exsultabimus, et letabimur in te:
Memores uberum tuorum super uinum:
   recti diligunt te.
Nigra sum, sed formosa, filie Ierusalem,
   sicut tabernacula Cedar,
   sicut pelles Salomonis.
Nolite me considerare quod fusca sim,
   quia decolorauit me sol:
Filii matris mee pugnauerunt contra me,
   posuerunt me custodem in uineis:
   uineam meam non custodiui.
Indica mihi, quem diligit anima mea:
   ubi pascas, ubi cubes in meridie,
   ne uagari incipiam post greges sodalium tuorum:
Si ignoras te, o pulchra inter mulieres,
   egredere, et abi post uestigia gregum,
   et pasce hedos tuos iuxta tabernacula pastorum.
 Equitatui meo in curribus Pharaonis
   assimilaui te, amica mea.
Pulchre sunt gene tue sicut turturis:
   collum tuum sicut monilia.
Murenulas aureas faciemus tibi,
   uermiculatas argento.
Dum esset rex in accubitu suo,
   nardus mea dedit odorem suum:
Fasciculus myrrhe dilectus meus mihi
   inter ubera mea commorabitur.
Botrus Cypri dilectus meus mihi,
   in uineis Engaddi.
Ecce tu pulchra es, amica mea,
   ecce tu pulchra es,
   oculi tui columbarum.
Ecce tu pulcher es, dilecte mi, et decorus.
Lectulus noster floridus:
Tigna domorum nostrarum cedrina,
   laquearia nostra cupressina.
[Cap. II.] Ego flos campi,
   et lilium conuallium.
Sicut lilium inter spinas,
   sic amica mea inter filias.
Sicut malus [Al. malum] [b 1Kb] inter ligna siluarum,
   sic dilectus meus inter filios.
 Sub umbra illius, quem desideraueram, sedi:
   et fructus eius dulcis gutturi meo.
Introduxit me in cellam uinariam,
   ordinauit in me caritatem.
Fulcite me floribus,
   stipate me malis:
   quia amore langueo.
Leua eius sub capite meo,
   et dextera illius amplexabitur me.
Adiuro uos, filie Ierusalem,
   per capreas ceruosque camporum:
   ne suscitetis, neque euigilare faciatis dilectam,
   quoadusque ipsa uelit.
uox dilecti mei,
   ecce iste uenit saliens in montibus,
   transiliens colles:
Similis est dilectus meus capree,
hinnuloque ceruorum:
En ipse stat post parietem nostrum.
   respiciens per fenestras,
    prospiciens per cancellos.
En dilectus meus loquitur mihi:
Surge, propera, amica mea, columba mea,
   formosa mea, et ueni.
Iam enim hiems transiit,
   imber abit, et recessit.
Flores apparuerunt in terra.
   tempus putationis aduenit:
uox turturis audita est in terra nostra:
   ficus protulit grossos suos:
   uinee florentes dederunt odorem suum.
Surge, amica mea, speciosa mea, et ueni:
   columba mea in foraminibus petre,
   in cauerna macerie.
Ostende mihi faciem tuam,
   sonet uox tua in auribus meis:
uox enim tua dulcis,
   et facies tua decora.
Capite nobis uulpes paruulas,
    que demoliuntur uineas:
   nam uinea nostra floruit.
Dilectus meus mihi, et ego illi,
   qui pascitur inter lilia,
   donec aspiret dies, et inclinentur umbre.
Reuertere, similis esto, dilecte mi, capree.
   aut hinnulo ceruorum super montes Bether.
[Cap. III.] In lectulo meo per noctes quesiui quem
      diligit anima mea:
   quesiui illum, et non inueni.
Surgam, et circuibo ciuitatem:
   per uicos et plateas queram quem diligit anima mea:
   quesiui illum, et non inueni.
Inuenerunt me uigiles, qui custodiunt ciuitatem:
Num quem dilexit anima mea, uidistis?
Paululum cum pertransissem eos,
   inueni quem diligit anima mea:
Tenui eum, nec dimittam,
   donec introducam illum in domum matris mee,
    et in cubiculum genitricis mee.
Adiuro uos, filie Ierusalem,
   per capreas ceruosque camporum,
   ne suscitetis, neque euigilare faciatis dilectam,
   donec ipsa uelit.
Que est ista, que ascendit per desertum,
   sicut uirgula fumi ex aromatibus myrrhe, et thuris,
   et uniuersi pulueris pigmentarii?
En lectulum Salomonis
   sexaginta fortes ambiunt ex fortissimis Isrel:
Omnes tenentes gladios, et ad bella doctissimi:
   uniuscuiusque ensis super femur suum propter
      timores nocturnos.
Ferculum fecit sibi rex Salomon
   de lignis Libani:
Columnas eius fecit argenteas,
   reclinatorium aureum,
   ascensum purpureum:
Media caritate constrauit
    propter filias Ierusalem:
Egredimini, et uidete, filie Sion, regem Salomonem
   in diademate, quo coronauit illum mater sua
   in die desponsationis illius,
   et in die letitie cordis eius.
[Cap. Iu.] Quam pulchra es, amica mea,
   quam pulchra es!
Oculi tui columbarum,
   absque eo quod intrinsecus latet.
Capilli tui sicut greges caprarum,
   que ascenderunt de monte Galaad.
Dentes tui sicut greges tonsarum,
   que ascenderunt de lauacro:
Omnes gemellis fetibus,
   et sterilis non est inter eas.
Sicut uitta coccinea, labia tua:
   et eloquium tuum, dulce.
Sicut fragmen mali punici, ita gene tue,
   absque eo quod intrinsecus latet.
Sicut turris Dauid collum tuum,
    que edificata est cum propugnaculis:
Mille clypei pendent ex ea,
   omnis armatura fortium.
Duo ubera tua, sicut duo hinnuli capree gemelli,
   qui pascuntur in liliis,
   donec aspiret dies, et inclinentur umbre.
uadam ad montem myrrhe,
   et ad collem thuris.
Tota pulchra es, amica mea,
   et macula non est in te.
ueni de Libano, sponsa,
   ueni de Libano, ueni:
Coronaberis de capite Amana,
   de uertice Sanir et Hermon,
   de cubilibus leonum, de montibus Pardorum.
uulnerasti cor meum, soror mea sponsa,
   uulnerasti cor meum in uno oculorum tuorum,
   et in uno crine colli tui.
Quam pulchre sunt mamme tue, soror mea sponsa!
    pulchriora sunt ubera tua uino.
   et odor unguentorum tuorum super omnia aromata.
Fauus distillans labia tua, sponsa,
   mel et lac sub lingua tua:
   et odor uestimentorum tuorum sicut odor thuris.
Hortus conclusus, soror mea sponsa,
   hortus conclusus, fons signatus.
Emissiones tue paradisus
   malorum punicorum cum pomorum fructibus.
Cypri cum nardo, nardus et crocus,
   fistula et cinnamomum cum uniuersis lignis Libani,
   myrrha et ale cum omnibus primis unguentis.
Fons hortorum: puteus aquarum uiuentium,
   que fluunt impetu de Libano.
Surge, Aquilo, et ueni, Auster,
   perfla hortum meum, et fluant aromata illius.
[Cap. u.] ueniat dilectus meus in hortum suum,
   et comedat fructum pomorum suorum.
ueni in hortum meum, soror mea sponsa,
   messui myrrham meam cum aromatibus meis;
 Comedi fauum cum melle meo,
   bibi uinum meum de lacte meo:
Comedite, amici, et bibite,
   et inebriamini, karissimi.
Ego dormio,
   et cor meum uigilat:
uox dilecti mei pulsantis:
Aperi mihi, soror mea, amica mea, columba mea,
      immaculata mea:
Quia caput meum plenum est rore,
   et cincinni mei guttis noctium.
Exspoliaui me tunica mea,
   quomodo induar illa?
Laui pedes meos,
   quomodo inquinabo illos?
Dilectus meus misit manum suam per oramen,
   et uenter meus intremuit ad tactum eius.
Surrexi, ut aperirem dilecto meo;
    manus mee stillauerunt myrrham,
   et digiti mei pleni myrrha probatissima.
Pessulum ostii mei aperui dilecto meo:
   at ille declinauerat, atque transierat.
Anima mea liquefacta est, ut locutus est:
   quesiui, et non inueni illum:
   uocaui, et non respondit mihi.
Inuenerunt me custodes qui circumeunt ciuitatem:
   percusserunt me, et uulnerauerunt me:
   tulerunt pallium meum mihi custodes murorum.
Adiuro uos, filie Ierusalem,
   si inueneritis dilectum meum,
   ut nuntietis ei quia amore langueo.
Qualis est dilectus tuus ex dilecto,
   o pulcherrima mulierum?
Qualis est dilectus tuus ex dilecto,
   quia sic adiurasti nos?
Dilectus meus candidus et rubicundus, electus ex
      millibus.
Caput eius aurum optimum:
    Come eius sicut elate palmarum,
   nigre quasi coruus.
Oculi eius sicut columbe super riuulos aquarum,
      que lacte sunt lote,
   et resident iuxta fluenta plenissima.
Gene illius sicut areole aromatum
   consite a pigmentariis.
Labia illius lilia
   distillantia myrrham primam.
Manus illius tornatiles auree,
   plene hyacinthis.
uenter eius eburneus,
   distinctus sapphiris.
Crura illius columne marmoree,
   que fundate sunt super bases aureas.
Species eius ut Libani,
   electus ut cedri.
Guttur illius suauissimum,
   et totus desiderabilis:
 Talis est dilectus meus,
   et ipse est amicus meus, filie Ierusalem.
Quo abiit dilectus tuus, o pulcherrima mulierum?
   quo declinauit dilectus tuus: et queremus eum
      tecum?
[Cap. uI.] Dilectus meus descendit in hortum suum
      ad areolam aromatum,
   ut pascatur in hortis, et lilia colligat.
Ego dilecto meo, et dilectus meus mihi, qui pascitur
      inter lilia.
Pulchra es, amica mea, suauis, et decora sicut Ierusalem:
   terribilis ut castrorum acies ordinata.
Auerte oculos tuos a me,
   quia ipsi me auolare fecerunt.
Capilli tui sicut grex caprarum,
   que apparuerunt de Galaad.
Dentes tui sicut grex ouium,
   que ascenderunt de lauacro:
 Omnes gemellis fetibus,
   et sterilis non est in eis.
Sicut cortex mali punici gene tue
   absque occultis tuis.
Sexaginta sunt regine,
   et octoginta concubine,
   et adolescentularum non est numerus.
Una est columba mea, perfecta mea,
   una est matris sue, electa genitrici sue.
uiderunt eam filie,
   et beatissimam predicauerunt:
Regine et concubine,
   et laudauerunt eam.
 Que est ista, que progreditur quasi aurora consurgens,
   pulchra ut luna, electa ut sol,
   terribilis ut castrorum acies ordinata?
Descendi ad hortum nucum,
   ut uiderem poma conuallis,
   et inspicerem si floruisset uinea,
   et germinassent mala punica.
Nesciui: anima mea conturbauit me
   propter quadrigas Aminadab.
Reuertere, reuertere, [a 1Kb] Sulamitis:
   reuertere, reuertere, ut intueamur te.
[Cap. uII.] Quid uidebis in Sulamite,
   nisi choros castrorum?
Quam pulchri sunt gressus tui
   in calceamentis, filia principis!
Iuncture femorum tuorum, sicut monilia,
   que fabricata sunt manu artificis.
Umbilicus tuus crater tornatilis:
   numquam indigens poculis.
 uenter tuus sicut aceruus tritici,
   uallatus liliis.
Duo ubera tua,
   sicut duo hinnuli gemelli capree.
Collum tuum
   sicut turris eburnea.
Oculi tui sicut piscinea in Esebon,
   que sunt in porta filie multitudinis.
Nasus tuus sicut turris Libani,
   que respicit contra Damascum.
Caput tuum ut Carmelus:
   et come capitis tui, sicut purpura regis uincta canalibus.
Quam pulchra es, et quam decora,
   carissima in deliciis!
Statura tua assimilata est palme,
   et ubera tua botris.
Dixi: Ascendam in palmam,
   et apprehendam fructus eius:
 Et erunt ubera tua sicut botri uinee:
   et odor oris tui sicut malorum.
Guttur tuum sicut uinum optimum,
   dignum dilecto meo ad potandum,
   labiisque et dentibus illius ad ruminandum.
Ego dilecto meo,
   et ad me conuersio eius.
ueni, dilecte mi, egrediamur in agrum,
   commoremur in uillis.
Mane surgamus ad uineas,
   uideamus si floruit uinea,
   si flores fructus parturiunt,
   si floruerunt mala punica:
   ibi dabo tibi ubera mea.
Mandragore dederunt odorem in portis nostris:
   omnia poma noua et uetera, dilecte mi,
   seruaui tibi.
[Cap. uIII.] Quis mihi det te fratrem meum sugentem ubera matris mee,
    ut inueniam te foris, et deosculer te,
   et iam me nemo despiciat?
Apprehendam te,
   et ducam in domum matris mee:
Ibi me docebis,
   et dabo tibi poculum ex uino condito,
   et mustum malorum granatorum meorum.
Leua eius sub capite meo,
   et dextera illius amplexabitur me.
Adiuro uos, filie Ierusalem,
   ne suscitetis, neque euigilare faciatis dilectam,
   donec ipsa uelit.
Que est ista, que ascendit de deserto,
    deliciis affluens, innixa super dilectum suum?
Sub arbore malo suscitaui te:
   ibi corrupta est mater tua,
   ibi uiolata est genitrix tua:
Pone me ut signaculum super cor tuum;
   ut signaculum super brachium tuum:
Quia fortis est ut mors dilectio,
   dura sicut infernus emulatio:
Lampades eius,
   lampades ignis atque flammarum.
Aque multe non potuerunt exstinguere caritatem,
   nec flumina obruent illam:
Si dederit homo omnem substantiam domus sue pro
      dilectione,
   quasi nichil [a 1Kb] despicient eum.
Soror nostra parua,
   et ubera non habet:
Quid faciemus sorori nostre
    in die quando alloquenda est?
Si murus est,
   edificemus super eum propugnacula argentea:
Si ostium est,
   compingamus illud tabulis cedrinis.
Ego murus: et ubera mea sicut turris,
   ex quo facta sum coram eo quasi pacem reperiens.
uinea fuit pacifico,
   in ea, que habet populos:
Tradidit eam custodibus:
   uir affert pro fructu eius mille argenteos.
uinea mea coram me est.
Mille tui pacifici,
   et ducenti his qui custodiunt fructus eius.
Que habitas in hortis, amici auscultant:
   fac me audire uocem tuam.
Fuge, dilecte mi, et assimilare capree
   hinnuloque ceruorum super montes aromatum.


Explicit Canticum Canticorum.





[LIBER DANIELIS.]



[a 1Kb] PRAEFATIO HIERONYMI IN DANIELEM PROPHETAM.

 Danielem prophetam iuxta Septuaginta Interpretes Domini Saluatoris Ecclesie non legunt utentes Theodotionis editione, et hoc cur acciderit, nescio. Siue enim quia sermo Chaldaicus est, et quibusdam proprietatibus a nostro eloquio discrepat, noluerunt Septuaginta Interpretes easdem [b 1Kb] lingue lineas in translatione seruare: siue sub nomine eorum ab alio nescio quo non satis Chaldeam linguam sciente, editus liber est: siue aliud quid cause exstiterit ignorans: hoc unum affirmare possum, quod multum a ueritate discordet, et recto iudicio repudiatus sit. Sciendum quippe, [c 9Kb] Danielem maxime et Ezram, Hebraicis quidem litteris; sed Chaldaico sermone conscriptos, et unam Ieremie , Iob quoque cum Arabica lingua habere plurimam societatem.  Denique et ego adolescentulus, post Quintiliani et Tullii lectionem ac flores rhetoricos, cum me in lingue  huius pistrinum reclusissem, et multo sudore, multoque tempore uix cepissem anhelantia stridentiaque uerba resonare, et quasi per cryptam ambulans, rarum desuper lumen aspicerem, impegi nouissime in Danielem, et tanto tedio affectus sum, ut desperatione subita omnem ueterem laborem uoluerim contemnere. uerum adhortante me quodam Hebreo, et illud mihi crebrius [d 1Kb] in sua lingua ingerente [e 1Kb] , Labor omnia uincit improbus, qui [Al. et qui] mihi uidebar sciolus inter [f 1Kb] eos, cepi rursum discipulus esse Chaldaicus. Et ut uerum fatear, usque ad presentem diem magis possum sermonem Chaldaicum legere et intelligere, quam sonare. Hec idcirco [g 1Kb] , ut difficultatem uobis Danielis ostenderem, qui apud Hebreos nec Susanne habet historiam, nec  hymnum trium puerorum, nec Belis, draconisque fabulas: [h 1Kb] quas nos, quia in toto orbe disperse sunt,  [a 1Kb] ueru ÷ anteposito, easque iugulante, subiecimus: ne uideremur apud imperitos magnam partem uoluminis detruncasse. Audiui ego quemdam de preceptoribus Iudeorum, cum Susanne derideret historiam, et a Greco nescio quo diceret esse confictam, illud opponere, quod Origeni quoque [b 1Kb] Africanus opposuit, etymologias has , , de Greco sermone descendere. Cuius rei nos intelligentiam nostris hanc possumus dare: Ut, uerbi gratia, dicamus ab arbore ilice dixisse eum, Illico pereas: et a lentisco, In lentem te comminuat angelus, uel non lente pereas, aut lentus, id est flexibilis ducaris ad mortem: siue aliud quid ad arboris nomen conueniens. Deinde tantum [c 1Kb] fuisse otii tribus pueris cauillabatur, ut in  camino estuantis incendii metro luderent, et per ordinem ad laudem Dei omnia elementa prouocarent: aut quod miraculum, diuineque aspirationis indicium, uel draconem interfectum offa picis, uel sacerdotum Belis machinas deprehensas: que magis prudentia solertis uiri, quam prophetali essent [Al. esse] spiritu perpetrata? Cum uero ad Abacuc ueniret, et de Iudea in [d 1Kb] Chaldeam raptum discophorum [Al. discumferentem] lectitaret: querebat exemplum, ubi legissemus in toto ueteri Testamento, quemquam sanctorum graui uolasse corpore, et in puncto hore tanta terrarum spatia transisse. Cui cum quidam e nostris satis ad loquendum promptulus,  Ezechielem adduxisset in medium, et diceret eum de Chaldea in Iudeam fuisse translatum: derisit hominem, et ex ipso uolumine demonstrauit Ezechielem in spiritu se uidisse transpositum. Denique et Apostolum nostrum, uidelicet ut eruditum uirum, et qui legem ab Hebreis didicisset, non fuisse ausum affirmare se raptum in corpore, sed dixisse: Siue in corpore, siue extra corpus, nescio. Deus scit . His et talibus argumentis apocryphas in libro Ecclesie fabulas arguebat. Super qua re lectoris arbitrio iudicium derelinquens, illud admoneo, non haberi Danielem apud Hebreos inter prophetas, sed inter eos qui conscripserunt. In tres siquidem partes omnis ab eis Scriptura [e 1Kb] diuiditur: in Legem, in Prophetas in ,  id est, in quinque, et octo, et in undecim libros: de quo non est huius temporis disserere. Que autem ex hoc propheta, immo contra hunc librum, Porphyrius obiiciat, testes sunt Methodius, Eusebius, Apollinaris: qui multis uersuum millibus eius uesanie respondentes, nescio an curioso lectori satisfecerint. Unde obsecro uos, o Paula et Eustochium, fundatis pro me ad Dominum preces: ut quamdiu in hoc corpusculo sum, scribam aliquid gratum uobis, utile Ecclesie, dignum posteris. Presentium quippe iudiciis non satis moueor: qui in utramque partem, aut amore labuntur, aut odio.



INCIPIT LIBER DANIELIS PROPHETAE.


 [uisio I.] Anno tertio regni Ioiacim regis Iuda,
   uenit Nabuchodonosor rex Babylonis in [Al. tac.
      in] Ierusalem,
   et obsedit eam.
Et tradidit Dominus in manu eius Ioiacim regem
      Iuda,
   et partem uasorum domus Dei [a 1Kb] :
Et asportauit in terram Sennaar in domum Dei sui,
   et uasa intulit in domum thesauri Dei sui.
Et ait rex Asphanaz preposito eunuchorum [b 1Kb] ,
   ut introduceret de filiis Isrel,
   et de semine regio et tyrannorum, pueros,
In quibus nulla esset macula, decoros forma,
   et eruditos omni sapientia,
   cautos scientia, et doctos disciplina,
 Et qui possent stare in palatio regis,
   ut doceret eos litteras, et linguam Chaldeorum.
Et constituit eis rex annonam per singulos dies de
      cibis suis,
   et de uino unde bibebat ipse;
Ut enutriti tribus annis,
   postea starent in conspectu regis.
Fuerunt ergo inter eos de filiis Iuda,
   Daniel, Ananias, Misel, et Azarias.
Et imposuit eis prepositus eunuchorum, nomina:
   Danieli, Baltassar:
   Ananie, Sidrach:
   Miseli, Misach,
   et Azarie, Abdenago.
Proposuit autem Daniel in corde suo,
    ne pollueretur de mensa regis,
   neque de uino potus eius,
   et rogauit eunuchorum prepositum ne contaminaretur.
Dedit autem Deus Danieli gratiam et misericordiam
   in conspectu principis eunuchorum.
Et ait princeps eunuchorum ad Danielem:
   Timeo ego dominum meum regem,
   qui constituit uobis cibum et potum:
Qui si uiderit uultus uestros macilentiores pre ceteris adolescentibus ceuis uestris,
   condemnabitis caput meum regi.
Et dixit Daniel ad Malassar,
   quem constituerat princeps eunuchorum super
      Danielem, Ananiam,
   Miselem, et Azariam,
Tenta nos, obsecro, seruos tuos diebus decem,
   et dentur nobis legumina ad uescendum, et aqua
      ad bibendum:
Et contemplare uultus nostros,
    et uultus puerorum qui uescuntur cibo regio:
   et sicut uideris, facies cum seruis tuis.
Qui audito sermone huiuscemodi,
   tentauit eos diebus decem.
Post dies autem decem,
   apparuerunt uultus eorum meliores et corpulentiores pre omnibus pueris
   qui uescebantur [a 1Kb] cibo regio.
Porro Malassar tollebat cibaria, et uinum potus
      eorum:
   dabatque eis legumina.
Pueris autem his dedit Deus scientiam et disciplinam,
   in omni libro et sapientia:
   Danieli autem intelligentiam omnium uisionum et
      somniorum.
Completis itaque diebus, post quos dixerat rex ut
      introducerentur:
   introduxit eos prepositus eunuchorum in conspectu Nabuchodonosor.
 Cumque eis locutus fuisset rex,
   non sunt inuenti de uniuersis tales,
   ut Daniel, Ananias, Misel, et Azarias:
Et steterunt in conspectu regis:
   et omne uerbum sapientie et intellectus, quod
      sciscitatus est ab eis rex,
   inuenit in eis decuplum, super cunctos hariolos
      et magos,
   qui erant in uniuerso regno eius.
Fuit autem Daniel usque ad annum primum Cyri
      regis.
[uisio II.] In anno secundo regni Nabuchodonosor,
   uidit Nabuchodonosor somnium,
   et conterritus est spiritus eius,
   et somnium eius fugit ab eo.
Precepit autem rex, ut conuocarentur harioli, et
      magi, et malefici, et Chaldei,
   ut indicarent regi somnia sua:
   qui cum uenissent, steterunt coram rege.
Et dixit ad eos rex: uidi somnium:
    et mente confusus ignoro quid uiderim.
Responderuntque Chaldei regi Syriace:
   Rex, in eternum uiue:
Dic somnium seruis tuis,
   et interpretationem eius indicabimus.
Et respondens rex, ait Chaldeis:
   Sermo recessit a me:
Nisi indicaueritis mihi somnium, et coniecturam
      eius,
   peribitis uos, et domus uestre publicabuntur.
Si autem somnium, et coniecturam eius narraueritis,
   premia, et dona, et honorem multum accipietis
      a me:
    somnium igitur, et interpretationem eius indicate
      mihi.
Responderunt secundo, atque dixerunt:
   Rex somnium dicat seruis suis,
   et interpretationem illius indicabimus.
Respondit rex, et ait:
   Certe noui quia tempus redimitis,
   scientes quod recesserit a me sermo.
Si ergo somnium non indicaueritis mihi, una est de
      uobis sententia,
   quod interpretationem quoque fallacem et deceptione plenam composueritis,
   ut loquamini mihi donec tempus pertranseat.
Somnium itaque dicite mihi,
   ut sciam, quod interpretationem quoque eius ueram loquamini.
Respondentes ergo Chaldei coram rege, dixerunt:
   Non est homo super terram, qui sermonem tuum,
      rex, possit implere:
 Sed neque regum quisquam magnus et potens uerbum huiuscemodi sciscitatur
   ab omni hariolo, et mago, et Chaldeo.
Sermo enim, quem tu, rex, queris, grauis est:
   nec reperietur quisquam, qui indicet illum in conspectu regis:
   exceptis diis, quorum non est cum hominibus
      conuersatio.
Quo audito, rex in furore et in ira magna precepit
   ut perirent omnes sapientes Babylonis.
Et egressa sententia, sapientes interficiebantur:
   querebaturque Daniel et socii eius, ut perirent.
Tunc Daniel requisiuit de lege atque sententia,
   ab Arioch principe militie regis,
   qui egressus fuerat ad interficiendos sapientes Babylonis.
Et interrogauit eum, qui a rege potestatem acceperat,
   quam ob causam tam crudelis sententia a facie regis esset egressa.
 Cum ergo rem indicasset Arioch Danieli,
   Daniel ingressus rogauit regem,
   ut tempus daret sibi ad solutionem indicandam
      regi.
Et ingressus est domum suam,
   Ananieque, Miseli et Azarie sociis suis indicauit negotium:
Ut quererent misericordiam a facie Dei celi super
      sacramento isto,
   et non perirent Daniel et socii eius cum ceteris
      sapientibus Babylonis.
Tunc Danieli per uisionem nocte mysterium reuelatum est:
   et Daniel benedixit Deo celi,
   et locutus ait:
Sit nomen Dei benedictum a seculo et usque in seculum:
   quia sapientia et fortitudo eius sunt.
Et ipse mutat tempora, et etates:
   transfert regna, atque constituit:
    dat sapientiam sapientibus, et scientiam intelligentibus disciplinam:
Ipse reuelat profunda, et abscondita,
   et nouit in tenebris constituta:
   et lux cum eo est.
Tibi, Deus patrum [b 1Kb] meorum, confiteor, teque laudo:
   quia sapientiam et fortitudinem dedisti mihi:
Et nunc ostendisti mihi que rogauimus te,
   quia sermonem regis aperuisti nobis.
Post hec Daniel ingressus ad Arioch,
   quem constituerat rex ut perderet sapientes Babylonis,
   sic ei locutus est:
Sapientes Babylonis ne perdas;
    introduc me in conspectu regis,
   et solutionem regi narrabo.
Tunc Arioch festinus introduxit Danielem ad regem,
      et dixit ei:
   Inueni hominem de filiis transmigrationis Iuda,
      qui solutionem regi annuntiet.
Respondit rex, et dixit Danieli,
   cuius nomen erat Baltassar:
Putasne uere potes indicare mihi somnium, quod
      uidi,
   et interpretationem eius?
Et respondens Daniel coram rege, ait:
   Mysterium, quod rex interrogat,
   sapientes, magi, et harioli, et aruspisces non
      queunt indicare regi.
Sed est Deus in celo reuelans mysteria,
   qui indicauit tibi, rex Nabuchodonosor,
   que uentura sunt in nouissimis temporibus.
Somnium tuum et uisiones capitis tui in cubili tuo,
    huiuscemodi sunt:
Tu, rex, cogitare cepisti in stratu tuo,
   quid esset futurum post hec:
Et qui reuelat mysteria,
   ostendit tibi que uentura sunt.
Mihi quoque non in sapientia, que est in me plus
      quam cunctis uiuentibus,
   sacramentum hoc reuelatum est:
Sed ut interpretatio regi manifesta fieret,
   et cogitationes mentis tue scires.
Tu, rex, uidebas, et ecce quasi statua una grandis:
   statua illa magna, et statura sublimis stabat contra te,
   et intuitus eius erat terribilis.
Huius statue caput ex auro optimo erat,
   pectus autem et brachia de argento,
   porro uenter et femora ex ere.
Tibie autem ferree,
   pedum quedam pars erat ferrea,
   quedam fictilis.
 uidebas ita, donec abscisus est lapis de monte sine
      manibus:
   et percussit statuam in pedibus eius ferreis et fictilibus,
   et comminuit eos.
Tunc contrita sunt pariter ferrum,
   testa, es, argentum, et aurum:
Et redacta quasi in fauillam estiue aree,
   que rapta sunt uento:
   nullusque locus inuentus est eis:
Lapis autem, qui percusserat statuam,
      factus est mons magnus,
   et impleuit uniuersam terram.
Hoc est somnium:
   Interpretationem quoque eius dicemus coram
      te, rex.
Tu rex regum es:
   et Deus celi, regnum, et fortitudinem, et imperium, et gloriam dedit tibi:
Et omnia in quibus habitant filii hominum:
    et bestias agri, uolucres quoque celi dedit in
      manu tua,
   et sub ditione tua uniuersa constituit;
   tu es ergo caput aureum.
Et post te consurget regnum aliud minus te [uulg.
      add. argenteum]:
   et regnum tertium aliud ereum,
   quod imperabit uniuerse terre.
Et regnum quartum erit uelut ferrum:
   quomodo ferrum comminuit et domat omnia,
   sic comminuet omnia hec, et conteret.
Porro quia uidisti pedum et digitorum partem teste
      figuli,
   et partem ferream:
Regnum diuisum erit,
   quod tamen de plantario ferri orietur,
secundum quod uidisti, ferrum mixtum teste ex
   luto.
 Et digitos pedum ex parte ferreos, et ex parte fictiles:
   ex parte regnum erit solidum, et ex parte contritum.
Quod autem uidisti ferrum mixtum teste ex luto,
   commiscebuntur quidem humano semine:
Sed non adherebunt sibi,
   sicut ferrum misceri non potest teste.
In diebus autem regnorum illorum,
   suscitabit Deus celi regnum, quod in eternum
      non dissipabitur,
   et regnum eius populo alteri non tradetur.
Comminuet, et consumet uniuersa regna hec:
   et ipsum stabit in eternum.
Secundum quod uidisti, quod de monte abscisus est
      lapis, sine manibus,
   et comminuit testam, et ferrum, et es, et argentum, et aurum.
Deus magnus ostendit regi, que futura sunt postea,
   et uerum est somnium,
    et fidelis interpretatio eius.
Tunc rex Nabuchodonosor cecidit in faciem suam,
      et Danielem adorauit:
   et hostias et incensum precepit ut sacrificarent ei.
Loquens ergo rex, ait Danieli:
   uere Deus uester Deus deorum est,
      et Dominus regum, et reuelans mysteria:
   quoniam potuisti aperire sacramentum hoc.
Tunc rex Danielem in sublime extulit,
   munera multa et magna dedit ei:
Et constituit eum principem super omnes prouincias Babylonis,
   et prefectum magistratuum super cunctos sapientes Babylonis.
Daniel autem postulauit a rege,
   et constituit super opera prouincie Babylonis,
      Sidrach, Misach, et Abdenago:
   ipse autem Daniel erat in foribus regis.
[uisio III.] Nabuchodonosor rex fecit statuam auream,
    altitudine cubitorum sexaginta,
   latitudine cubitorum sex,
   et statuit eam in campo Dura prouincie Babylonis;
Itaque Nabuchodonosor rex
   misit ad congregandos satrapas, magistratus, et
      iudices, duces, et tyrannos, et prefectos,
   omnesque principes regionum;
Ut conuenirent ad dedicationem statue,
   quam erexerat Nabuchodonosor rex.
Tunc congregati sunt satrape, magistratus, et iudices, et duces, et tyranni,
   et optimates qui erant in potestatibus constituti,
   et uniuersi principes regionum;
Ut conuenirent ad dedicationem statue,
   quam erexerat Nabuchodonosor rex.
Stabant autem in conspectu statue,
   quam posuerat Nabuchodonosor rex:
Et preco clamabat ualenter:
   uobis dicitur populis, tribubus, et linguis:
 In hora, qua audieritis sonitum tube,
   et fistule, et cithare,
   sambuce, et psalterii, et symphonie,
   et uniuersi generis musicorum,
Cadentes adorate statuam auream,
   quam constituit Nabuchodonosor rex.
Si quis autem non prostratus adorauerit,
   eadem hora mittetur in fornacem ignis ardentis.
Post hec igitur statim, ut audierunt omnes populi
      sonitum tube,
   fistule, et cithare,
   sambuce et psalterii, et symphonie,
   et omnis generis musicorum:
Cadentes omnes populi, et tribus et lingue adorauerunt statuam auream,
   quam constituerat Nabuchodonosor rex.
Statimque in ipso tempore accedentes uiri Chaldei
      accusauerunt Iudeos:
    dixeruntque Nabuchodonosor regi: Rex, in eternum uiue:
Tu, rex, posuisti decretum,
   ut omnis homo, qui audierit sonitum tube,
   fistule, et cithare,
   sambuce, et psalterii, et symphonie,
   et uniuersi generis musicorum,
   prosternat se, et adoret statuam auream.
Si quis autem non procidens adorauerit,
   mittatur in fornacem ignis ardentis.
Sunt ergo uiri Iudei, quos constituisti super opera
      regionis Babylonis,
   Sidrach, Misach, et Abdenago:
uiri isti contempserunt, rex, decretum
   tuum: deos tuos non colunt,
   et statuam auream, quam erexisti, non adorant.
Tunc Nabuchodonosor in furore et in ira precepit,
   ut adducerentur Sidrach, Misach et Abdenago:
   qui confestim adducti sunt in conspectu regis.
Pronuntiansque Nabuchodonosor rex, ait eis:
    uerene, Sidrach, Misach, et Abdenago, deos meos
      non colitis,
   et statuam auream, quam constitui, non adoratis?
Nunc ergo si estis parati, quacumque
   hora audieritis sonitum tube,
   fistule, cithare, sambuce, et psalterii, et symphonie,
   omnisque generis musicorum,
   prosternite uos, et adorate statuam quam feci:
Quod si non adoraueritis,
   eadem hora mittemini in fornacem ignis ardentis:
   et quis est Deus, qui eripiat uos de manu mea?
Respondentes Sidrach, Misach, et Abdenago, dixerunt [a 1Kb] regi Nabuchodonosor:
   Non oportet nos de hac re respondere tibi.
Ecce enim Deus noster, quem colimus,
   potest eripere nos de camino ignis ardentis,
   et de manibus tuis, o rex, liberare.
Quod si noluerit, notum sit tibi, rex, quia deos tuos
       non colimus,
   et statuam auream, quam erexisti, non adoramus.
Tunc Nabuchodonosor repletus est furore:
   et aspectus faciei illius immutatus est super Sidrach, Misach, et Abdenago,
   et precepit, ut succenderetur fornax septuplum
      quam succendi consueuerat.
Et uiris fortissimis de exercitu suo iussit,
   ut ligatis pedibus Sidrach, Misach, et Abdenago,
   mitterent eos in fornacem ignis ardentis.
   Et confestim uiri illi uincti, cum braccis suis, et
      tiaris, et calceamentis, et uestibus,
   missi sunt in medium fornacis ignis ardentis.
Nam iussio regis urgebat:
   fornax autem succensa erat nimis.
Porro uiros illos, qui miserant Sidrach, Misach, et
      Abdenago,
   interfecit flamma ignis,
uiri autem hi tres, id est, Sidrach, Misach, et Abdenago,
    ceciderunt in medio camino ignis ardentis, colligati,

[b 1Kb] Que sequuntur, in Hebreis uoluminibus non reperi.

Et ambulabant in medio flamme,
   laudantes Deum, et benedicentes Domino.
Stans autem Azarias orauit sic,
   aperiensque os suum in medio ignis, ait:
 Benedictus es, Domine Deus patrum nostrorum,
   et [c 1Kb] laudabile et gloriosum nomen tuum in secula:
Quia iustus es in omnibus que fecisti in nobis,
   et uniuersa opera tua uera,
   et uie tue recte, et omnia iudicia tua uera.
Iudicia enim uera fecisti,
   iuxta omnia que induxisti super nos,
   et super ciuitatem sanctam patrum nostrorum
      Ierusalem:
Quia in ueritate, et in iudicio,
   induxisti omnia hec propter peccata nostra.
Peccauimus enim, et inique egimus recedentes a te:
   et deliquimus in omnibus:
Et precepta tua non audiuimus, nec obseruauimus,
   nec fecimus sicut preceperas nobis, ut bene nobis esset.
Omnia ergo, que induxisti super nos,
   et uniuersa, que fecisti nobis, uero iudicio fecisti:
Et tradidisti nos in manibus inimicorum iniquorum,
    et pessimorum, preuaricatorumque,
   et regi iniusto et pessimo ultra omnem terram.
Et nunc non possumus aperire os:
   confusio et opprobrium facti sumus seruis tuis, et
      his qui colunt te.
Ne, quesumus, tradas nos in perpetuum,
   propter nomen tuum,
   et ne dissipes testamentum tuum:
Neque auferas misericordiam tuam a nobis,
   propter Abraham dilectum tuum,
   et Isaac seruum tuum,
   et Isrel sanctum tuum:
Quibus locutus es pollicens,
   quod multiplicares semen eorum sicut stellas celi,
   et sicut arenam que est in littore maris:
Quia, Domine, imminuti sumus plus quam omnes
      gentes,
   sumusque humiles in uniuersa terra hodie propter
      peccata nostra.
 Et non est in tempore hoc princeps,
   et propheta, et dux,
   neque holocaustum, neque sacrificium,
   neque oblatio, neque incensum,
Neque locus primitiarum coram te,
   ut possimus inuenire misericordiam:
Sed in anima contrita,
   et spiritu humilitatis suscipiamur.
Sicut in holocausto arietum, et taurorum,
   et sicut in millibus agnorum pinguium:
Sic fiat sacrificium nostrum in conspectu tuo hodie,
      ut placeat tibi:
   quon am non est confusio confidentibus in te,
Et nunc sequimur in toto corde,
   et timemus te, et querimus faciem tuam.
Ne confundas nos:
   sed fac nobiscum iuxta mansuetudinem tuam,
   et secundum multitudinem misericordie tue.
Et erue nos in mirabilibus tuis,
   et da gloriam nomini tuo, Domine:
 Et confundantur omnes, qui ostendunt seruis tuis
      mala,
   confundantur in omni potentia,
   et robur eorum conteratur:
Et sciant, quia tu es Dominus Deus solus,
   et gloriosus super orbem terrarum.
Et non cessabant qui miserant eos, ministri regis
      succendere fornacem,
    naphtha, et stuppa, et pice, et malleolis;
Et effundebatur flamma super fornacem
   cubitis quadraginta et nouem:
Et erupit,
   et incendit quos reperit iuxta fornacem de Chaldeis.
Angelus autem Domini descendit cum Azaria,
   et sociis eius, in fornacem:
Et excussit flammam ignis de fornace,
   et fecit medium fornacis quasi uentum roris flantem;
Et non tetigit eos omnino ignis, neque contristauit,
   nec quidquam molestie intulit.
Tunc hi tres quasi ex uno ore laudabant,
   et glorificabant, et benedicebant Deo in fornace,
      dicentes:
Benedictus es, Domine Deus patrum nostrorum:
   et laudabilis, et superexaltatus in secula.
Et benedictum nomen glorie tue sanctum:
   et laudabile, et superexaltatum in omnibus seculis.
Benedictus es in templo sancto glorie tue:
    et superlaudabilis, et [a 1Kb] superexaltatus in secula.
Benedictus es in throno regni tui:
   et superlaudabilis, et superexaltatus in secula.
Benedictus es, qui intueris abyssos,
   et sedes super cherubim:
   et laudabilis, et superexaltatus in secula.
Benedictus es in firmamento celi:
   et laudabilis et gloriosus in secula.
Benedicite omnia opera Domini Domino:
   laudate et superexaltate eum in secula.
Benedicite angeli Domini Domino:
   laudate et superexaltate eum in secula.
Benedicite celi Domino:
   laudate et superexaltate eum in secula.
Benedicite aque omnes, que super celos sunt, Domino:
   laudate et superexaltate eum in secula.
Benedicite omnes uirtutes Domini Domino:
   laudate et superexaltate eum in secula.
 Benedicite sol et luna Domino:
   laudate et superexaltate eum in secula.
Benedicite stelle celi Domino:
   laudate et superexaltate eum in secula.
Benedicite omnis imber et ros Domino:
   laudate et superexaltate eum in secula.
Benedicite omnes spiritus Dei Domino:
   laudate et superexaltate eum in secula.
Benedicite [b 1Kb] ignis et estus Domino:
   laudate et superexaltate eum in secula.
Benedicite frigus et estus Domino:
   laudate et superexaltate eum in secula.
Benedicite rores et pruina Domino:
   laudate et superexaltate eum in secula.
Benedicite gelu et frigus Domino:
   laudate et superexaltate eum in secula.
Benedicite glacies et niues Domino:
   laudate et superexaltate eum in secula.
Benedicite noctes et dies Domino:
    laudate et superexaltate eum in secula.
Benedicite lux et tenebre Domino:
   laudate et superexaltate eum in secula.
Benedicite fulgura et nubes Domino:
   laudate et superexaltate eum in secula.
Benedicat terra Dominum:
   laudet et superexaltet eum in secula.
Benedicite montes et colles Domino:
   laudate et superexaltate eum in secula.
Benedicite uniuersa germinantia in terra Domino:
   laudate et superexaltate eum in secula.
 Benedicite fontes Domino:
   laudate et superexaltate eum in secula.
Benedicite maria et flumina Domino:
   laudate et superexaltate eum in secula.
Benedicite cete, et omnia que mouentur in aquis,
      Domino:
   laudate et superexaltate eum in secula.
Benedicite omnes uolucres celi Domino:
   laudate et superexaltate eum in secula.
Benedicite omnes bestie et pecora Domino:
   laudate et superexaltate eum in secula.
Benedicite filii hominum Domino:
   laudate et superexaltate eum in secula.
Benedicat Isrel Dominum:
   laudet et superexaltet eum in secula.
Benedicite sacerdotes Domini Domino:
   laudate et superexaltate eum in secula.
Benedicite serui Domini Domino:
   laudate et superexaltate eum in secula.
Benedicite spiritus et anime iustorum Domino:
    laudate et superexaltate eum in secula.
Benedicite sancti et humiles corde Domino:
   laudate et superexaltate eum in secula.
Benedicite Anania, Azaria, Misel Domino:
   laudate et superexaltate eum in secula.
Quia eruit nos de inferno,
   et saluos fecit de manu mortis,
   et liberauit nos de medio ardentis flamme,
   et de medio ignis eruit nos.
Confitemini Domino quoniam bonus;
   quoniam in seculum misericordia eius.
Benedicite omnes religiosi Domino Deo deorum:
   laudate et confitemini ei,
   quia in omnia secula misericordia eius.

Hucusque non habentur in Hebreo, et que posuimus, de Theodotionis editione translata sunt.

Tunc Nabuchodonosor rex obstupuit, et surrexit
      propere,
    et ait optimatibus suis:
Nonne tres uiros misimus in medium ignis compeditos?
Qui respondentes dixerunt regi:
   uere, rex.
Respondit, et ait:
   Ecce ego uideo uiros quatuor solutos,
   et ambulantes in medio ignis,
   et nichil corruptionis in eis est,
   et species quarti similis filio Dei.
Tunc accessit Nabuchodonosor ad ostium fornacis
      ignis ardentis, et ait:
   Sidrach, Misach, et Abdenago, serui Dei excelsi,
   egredimini, et uenite:
Statimque egressi sunt Sidrach, Misach, et Abdenago
      de medio ignis.
Et congregati satrape, magistratus, et iudices, et
      potentes regis,
   contemplabantur uiros illos,
Quoniam nichil potestatis habuisset ignis in corporibus eorum,
    et capillus capitis eorum non esset adustus,
   et [c 17Kb] saraballa eorum non fuisset immutata,
   et odor ignis non transisset per eos.
Et erumpens Nabuchodonosor, ait;
Benedictus Deus eorum,
   Sidrach uidelicet, Misach et Abdenago,
   qui misit angelum suum:
Et eruit seruos suos,
   qui crediderunt in eum:
Et uerbum regis immutauerunt,
    Et tradiderunt corpora sua ne seruirent,
   et ne adorarent omnem Deum, excepto Deo suo:
A me ergo positum est hoc decretum,
   ut omnis populus, tribus, et lingua,
   quecumque locuta fuerit blasphemiam contra
      Deum Sidrach, Misach, et Abdenago, dispereat,
   et domus eius uastetur:
Neque enim est Deus alius,
   qui possit ita saluare.
Tunc rex promouit Sidrach, Misach, et Abdenago,
   in prouincia Babylonis.
NABUCHODONOSOR rex,
   omnibus populis, gentibus, et linguis, qui habitant in uniuersa terra,
   pax uobis multiplicetur.
Signa et mirabilia fecit apud me Deus excelsus.
Placuit ergo mihi predicare signa eius, quia magna
      sunt;
   et mirabilia eius, quia fortia:
Et regnum eius regnum sempiternum;
    et potestas eius in generationem et generationem.
[uisio Iu.] Ego Nabuchodonosor quietus eram in
      domo mea,
   et florens in palatio meo:
Somnium uidi, quod perterruit me:
   et cogitationes mee in stratu meo,
   et uisiones capitis mei conturbauerunt me.
Et per me propositum est decretum,
   ut introducerentur in conspectu meo cuncti sapientes Babylonis,
   et ut solutionem somnii indicarent mihi.
Tunc ingrediebantur harioli, magi, Chaldei, et aruspices,
   et somnium narraui in conspectu eorum:
   et solutionem eius non indicauerunt mihi:
    [a 13Kb] Donec collega ingressus est in conspectu meo
      Daniel,
   cui nomen Baltassar secundum nomen Dei mei,
   qui habet spiritum deorum sanctorum in semetipso:
    et somnium coram ipso locutus sum.
Baltassar, princeps hariolorum,
   quem ego scio quod spiritum sanctorum deorum
      habeas in te,
   et omne sacramentum non est impossibile tibi:
uisiones somniorum meorum, quas uidi, et solutionem eorum narra.
uisio capitis mei in cubili meo:
   uidebam, et ecce arbor in medio terre,
   et altitudo eius nimia.
Magna arbor, et fortis:
   et proceritas eius contingens celum:
   aspectus illius erat usque ad terminos uniuerse
      terre.
Folia eius pulcherrima, et fructus eius nimius:
   et esca uniuersorum in ea.
Subter eam habitabant animalia et bestie,
   et in ramis eius conuersabantur uolucres celi:
   et ex ea uescebatur omnis caro.
 uidebam in uisione capitis mei super stratum
      meum,
   et ecce uigil et sanctus de celo descendit.
Clamauit fortiter, et sic ait:
Succidite arborem, et precidite ramos eius:
Excutite folia eius,
   et dispergite fructum eius:
Fugiant bestie que subter eam sunt,
   et uolucres de ramis eius.
uerumtamen germen radicum eius in terra sinite,
   et alligetur uinculo ferreo et ereo, in herbis que
      foris sunt,
   et rore celi tingatur,
    et cum feris pars eius in herba terre.
Cor eius ab humano commutetur,
   et cor fere detur ei:
   et septem tempora mutentur super eum.
In sententia uigilum decretum est,
   et sermo sanctorum, et petitio:
Donec cognoscant uiuentes,
   quoniam dominatur Excelsus in regno hominum;
Et cuicumque uoluerit, dabit illud,
   et humillimum hominem constituet super eum.
Hoc somnium uidi
   ego rex Nabuchodonosor:
Tu ergo, Baltassar, interpretationem narra festinus:
   quia omnes sapientes regni mei non queunt solutionem edicere mihi:
Tu autem potes,
   quia spiritus deorum sanctorum in te est.
Tunc Daniel, cuius nomen Baltassar,
   cepit intra semetipsum tacitus cogitare quasi hora
      una:
    et cogitationes eius conturbabant eum.
Respondens autem rex ait:
   Baltassar, somnium et interpretatio eius non conturbent te,
Respondit Baltassar, et dixit:
   Domine mi, somnium his qui te oderunt,
   et interpretatio eius hostibus tuis sit,
Arborem quam uidisti sublimem atque robustam,
   cuius altitudo pertingit ad celum, et aspectus
      illius in omnem terram:
Et rami eius pulcherrimi,
   et fructus eius nimius;
Et esca omnium in ea,
   et subter eam habitantes bestie agri,
   et in ramis eius commorantes aues celi:
Tu es rex, qui magnificatus es, et inualuisti:
   et magnitudo tua creuit, et peruenit usque ad
      celum,
   et potestas tua in terminos uniuerse terre.
 Quod autem uidit rex uigilem et sanctum descendere
      de celo, et dicere:
Succidite arborem, et dissipate illam;
Attamen germen radicum eius in terra dimittite,
   et uinciatur ferro et ere in herbis foris,
   et rore celi conspergatur,
   et cum feris sit pabulum eius,
   donec septem tempora mutentur super eum:
Hec est interpretatio sententie Altissimi,
   que peruenit super dominum meum regem:
Eiicient te ab hominibus,
   et cum bestiis feris erit habitatio tua,
   et fenum ut bos comedes,
   et rore celi infunderis:
Septem quoque tempora mutabuntur super te,
   donec scias quod dominetur Excelsus super regnum
      hominum,
   et cuicumque uoluerit, det illud.
Quod autem precepit, ut relinqueretur germen radicum eius,
    id est, arboris:
Regnum tuum tibi manebit,
   postquam cognoueris potestatem esse celestem.
Quamobrem, rex, consilium meum placeat tibi,
   et peccata tua eleemosynis redime,
   et iniquitates tuas misericordiis pauperum:
   forsitan ignoscet delictis tuis.
Omnia uenerunt super Nabuchodonosor regem.
Post finem mensium duodecim,
   in aula Babylonis deambulabat.
Responditque rex, et ait:
   Nonne hec est Babylon magna, quam ego edificaui in domum regni,
    in robore fortitudinis mee, et in gloria decoris
      mei?
Cum adhuc sermo esset in ore regis,
   uox de celo ruit:
Tibi dicitur, Nabuchodonosor rex:
   Regnum transiit a te:
Et ab hominibus te eiicient,
   et cum bestiis feris erit habitatio tua:
Fenum quasi bos comedes,
   et septem tempora mutabuntur super te:
Donec scias quod dominetur Excelsus in regno hominum,
   et cuicumque uoluerit, det illud.
Eadem hora sermo completus est super Nabuchodonosor,
   et ex hominibus eiectus est;
Et fenum ut bos comedit,
   et rore celi corpus eius infectum est:
Donec capilli eius in similitudinem aquilarum crescerent,
    et ungues eius quasi auium.
Igitur post finem dierum,
   ego Nabuchodonosor oculos meos ad celum leuaui,
   et sensus meus redditus est mihi:
Et Altissimo benedixi,
   et uiuentem in sempiternum laudaui et glorificaui:
Quia potestas eius potestas sempiterna,
   et regnum eius in generationem et generationem.
Et omnes habitatores terre apud eum in nichilum
      reputati sunt;
   iuxta uoluntatem enim suam facit tam in uirtutibus
      celi, quam in habitatoribus terre:
Et non est qui resistat manui eius,
   et dicat ei: Quare fecisti?
In ipso tempore sensus meus reuersus est ad me,
   et ad honorem regni mei decoremque perueni,
   et figura mea reuersa est ad me:
 Et optimates mei, et magistratus mei requisicrunt me,
   et in regno meo restitutus sum:
   et magnificentia amplior addita est mihi.
Nunc igitur ego Nabuchodonosor laudo, et magnifico,
   et glorifico regem celi:
Quia omnia opera eius uera,
   et uie eius iudicia;
   et gradientes in superbia potest humiliare.
[uisio u.] Baltassar rex fecit grande conuiuium optimatibus suis mille:
   et unusquisque secundum suam bibebat etatem.
Precepit ergo iam temulentus, ut afferrentur uasa
      aurea et argentea,
   que asportauerat Nabuchodonosor pater eius de
   templo, quod fuit in Ierusalem,
Ut biberent in eis rex et optimates eius,
   uxoresque eius, et concubine.
 Tunc allata sunt uasa aurea,
   que asportauerat de templo, quod fuerat in Ierusalem:
Et biberunt in eis rex et optimates eius,
   uxores et concubine eius.
Bibebant uinum, et laudabant deos suos aureos,
   et argenteos, et ereos, ferreos, ligneosque et lapideos.
In eadem hora apparuerunt digiti,
   quasi manu hominis scribentis contra candelabrum
   in superficie parietis aule regie:
   et rex aspiciebat articulos manus scribentis.
Tunc regis facies commutata est,
   et cogitationes eius perturbabant eum;
Et compages renum eius soluebantur,
   et genua eius ad se inuicem collidebantur.
Exclamauit itaque rex fortiter,
   ut introducerent magos, Chaldeos, et aruspices.
 Et proloquens rex ait sapientibus Babylonis:
   Quicumque legerit scripturam hanc,
   et interpretationem eius manifestam mihi fecerit,
Purpura uestietur, et torquem auream habebit in
      collo,
   et tertius in regno meo erit.
Tunc ingressi omnes sapientes regis, non potuerunt
      scripturam legere,
   nec interpretationem indicare regi.
Unde rex Baltassar satis conturbatus est,
   et uultus illius immutatus est:
   sed et optimates eius turbabantur.
Regina autem, pro re que acciderat regi, et optimatibus eius,
   domum conuiuii ingressa est:
Et proloquens ait: Rex, in eternum uiue:
   non te conturbent cogitationes tue, neque facies
      tua immutetur.
Est uir in regno tuo, qui spiritum deorum sanctorum
      habet in se:
    et in diebus patris tui scientia et sapientia inuente
      sunt in eo:
Nam et rex Nabuchodonosor pater tuus,
   principem magorum, incantatorum, Chaldeorum,
      et aruspicum constituit eum,
   pater, inquam, tuus, o rex:
Quia spiritus amplior, et prudentia, intelligentiaque,
   interpretatio somniorum, et ostensio secretorum,
      ac solutio ligatorum, inuente sunt in eo,
   hoc est in Daniele: cui rex posuit nomen Baltassar,
Nunc itaque Daniel uocetur,
   et interpretationem narrabit.
Igitur introductus est Daniel coram rege.
   Ad quem prefatus rex ait:
Tu es Daniel de filiis captiuitatis Iude,
   quem adduxit rex pater meus de Iudea?
Audiui de te, quoniam spiritum deorum habeas:
   et scientia intelligentiaque ac sapientia amplior
       inuenta est in te.
Et nunc introgressi sunt in conspectu meo sapientes
      magi, ut scripturam hanc legerent,
   et interpretationem eius indicarent mihi:
   et nequiuerunt sensum sermonis huius edicere.
Porro ego audiui de te, quod possis obscura interpretari,
   et ligata dissoluere:
Si ergo uales scripturam legere,
   et interpretationem eius indicare mihi,
Purpura uestieris, et torquem auream circa collum
      tuum habebis,
   et tertius in regno meo princeps eris.
Ad que respondens Daniel, ait coram rege:
   Munera tua sint tibi, et dona domus tue alteri da:
Scripturam autem legam tibi, rex,
   et interpretationem eius ostendam tibi.
O rex, Deus altissimus, regnum et magnificentiam,
      et gloriam et honorem dedit Nabuchodonosor
       patri tuo.
Et propter magnificentiam quam dederat ei, uniuersi
      populi, tribus, et lingue,
   tremebant et metuebant eum:
Quos uolebat, interficiebat:
   et quos uolebat, percutiebat:
Quos uolebat, exaltabat:
   et quos uolebat, humiliabat.
Quando autem eleuatum est cor eius,
   et spiritus illius obfirmatus est ad superbiam,
Depositus est de solio regni sui,
   et gloria eius ablata est:
Et a filiis hominum eiectus est,
   sed et cor eius cum bestiis positum est,
   et cum onagris erat habitatio eius:
Fenum quoque ut bos comedebat,
   et rore celi corpus eius infectum est;
Donec cognosceret quod potestatem habeat Altissimus in regno hominum.
    et quemcumque uoluerit, suscitabit super illud.
Tu quoque, filius eius Baltassar, non humiliasti cor
      tuum,
   cum scires hec omnia:
Sed aduersum Dominatorem celi eleuatus es,
   et uasa domus eius allata sunt coram te:
Et tu, et optimates tui,
   et uxores tue, et concubine tue, uinum bibistis
      in eis?
Deos quoque argenteos, et aureos, et ereos, ferreos,
      ligneosque et lapideos,
   qui non uident, neque audiunt, neque sentiunt,
      laudasti:
Porro Deum, qui habet flatum tuum in manu sua,
      et omnes uias tuas,
   non glorificasti.
Idcirco ab eo missus est articulus manus,
    [a 1Kb] que scripsit hoc, quod exaratum est.
Hec est autem scriptura, que digesta est:
    MANE, THECEL, PHARES.
   Et hec est interpretatio sermonis.
MANE: numerauit Deus regnum tuum,
   et compleuit illud.
THECEL: appensus es in statera,
   et inuentus es minus habens.
PHARES: diuisum est regnum tuum,
   et datum est Medis et Persis.
Tunc, iubente rege, indutus est Daniel purpura,
   et circumdata est torques aurea collo eius:
   et predicatum est de eo quod haberet potestatem
      tertius in regno [b 1Kb] suo.
Eadem nocte interfectus est [c 1Kb] Baltassar rex Chaldeus.
Et Darius Medus successit in regnum annos natus
      sexaginta duos.
[uisio uI.] Placuit Dario, et constituit super regnum
      satrapas centum uiginti,
   ut essent in toto regno suo.
Et super eos principes tres,
    ex quibus Daniel unus erat:
Ut satrape illis redderent rationem,
   et rex non sustineret molestiam.
Igitur Daniel superabat omnes principes et satrapas:
      quia spiritus Dei amplior erat in eo.
Porro rex cogitabat constituere eum super omne
      regnum:
   unde principes et satrape querebant occasionem
      ut inuenirent [d 1Kb] Danieli ex latere regis.
Nullamque causam et suspicionem reperire potuerunt, eo quod fidelis esset,
   et omnis culpa et suspicio non inueniretur in eo.
Dixerunt ergo uiri illi:
   Non inueniemus Danieli huic aliquam occasionem,
   nisi forte in lege Dei sui.
Tunc principes et satrape surripuerunt regi,
   et sic locuti sunt ei:
Dari rex, in eternum uiue:
   consilium inierunt cuncti principes regni,
    magistratus, et satrape, senatores, et iudices,
   ut decretum imperatorium exeat, et edictum:
Ut omnis qui petierit aliquam petitionem a quocumque
      Deo et homine, usque ad dies triginta,
   nisi a te rex,
   mittatur in lacum leonum.
Nunc itaque, rex, confirma sententiam, et scribe decretum:
    ut non immutetur quod statutum est a Medis et
      Persis,
   nec preuaricari cuiquam liceat.
Porro rex Darius proposuit edictum,
   et statuit.
Quod cum Daniel comperisset, id est, constitutam
      legem,
   ingressus est domum suam:
Et fenestris apertis in cenaculo suo contra Ierusalem tribus temporibus in die flectebat genua
      sua, et adorabat,
Confitebaturque coram Deo suo,
   sicut et ante facere consueuerat.
uiri igitur illi curiosius inquirentes,
   inuenerunt Danielem orantem et obsecrantem
      Deum suum.
Et accedentes locuti sunt regi super edicto:
   Rex, numquid non constituisti,
   ut omnis homo, qui rogaret quemquam de diis et
      hominibus, usque ad dies triginta,
    nisi te, rex,
   mitteretur in lacum leonum?
Ad quos respondens rex, ait:
uerus sermo, iuxta decretum Medorum atque Persarum,
   quod preuaricari non licet.
Tunc respondentes dixerunt coram rege:
Daniel de filiis captiuitatis Iude,
   non curauit de lege tua et de edicto quod constituisti,
   sed tribus temporibus per diem orat obsecratione
      sua.
Quod uerbum cum audisset rex,
   satis contristatus est:
Et pro Daniele posuit cor ut liberaret eum,
   et usque ad occasum solis laborabat ut erueret
      illum.
uiri autem illi intelligentes regem, dixerunt ei:
   Scito, rex, quia lex Medorum atque Persarum est,
    ut omne decretum, quod constituerit rex, non
      liceat immutari.
Tunc rex precepit:
   et adduxerunt Danielem,
   et miserunt eum in lacum leonum.
Dixitque rex Danieli:
   Deus tuus, quem colis semper, ipse liberabit te.
Allatusque est lapis unus,
   et positus est super os laci:
Quem obsignauit rex annulo suo, et annulo optimatum suorum,
   ne quid fieret contra Danielem.
Et abiit rex in domum suam, et dormiuit incenatus,
   cibique non sunt illati coram eo,
   insuper et somnus recessit ab eo.
Tunc rex primo diluculo consurgens,
   festinus ad lacum leonum perrexit:
Appropinquansque lacui, Danielem uoce lacrymabili
      inclamauit,
   et affatus est eum:
 Daniel, serue Dei uiuentis,
   Deus tuus, cui tu seruis semper, putasne ualuit
      te liberare a leonibus?
Et Daniel regi respondens ait:
   Rex, in eternum uiue:
Deus meus misit angelum suum,
   et conclusit ora leonum, et non nocuerunt mihi:
 Quia coram eo iustitia inuenta est in me:
   sed et coram te, rex, delictum non feci.
Tunc rex uehementer gauisus est super eo.
   et Danielem precepit educi de lacu:
Eductusque est Daniel de lacu,
   et nulla lesio inuenta est in eo,
   quia credidit Deo suo.
Iubente autem rege, adducti sunt uiri illi,
   qui accusauerant Danielem:
Et in lacum leonum missi sunt,
   ipsi, et filii, et uxores eorum:
Et non peruenerunt usque ad pauimentum laci,
   donec arriperent eos leones, et omnia ossa eorum comminuerunt.
Tunc Darius rex scripsit uniuersis populis, tribubus,
      et linguis,
   habitantibus in uniuersa terra:
PAX uobis multiplicetur.
A me constitutum est decretum,
   ut in uniuerso imperio et regno meo,
    tremiscant et paueant Deum Danielis.
Ipse est enim Deus uiuens, et eternus in secula,
   et regnum eius non dissipabitur,
   et potestas eius usque in eternum.
Ipse liberator, atque saluator,
   faciens signa, et mirabilia in celo et in terra:
   qui liberauit Danielem de lacu leonum.
Porro Daniel perseuerauit usque ad regnum Darii,
   regnumque Cyri Perse.
[uisio uII.] Anno primo Baltassar regis Babylonis,
      Daniel somnium uidit:
   uisio autem capitis eius in cubili suo:
   et somnium scribens, breui sermone comprehendit:
   summatimque perstringens, ait:
uidebam in uisione mea nocte,
   et ecce quatuor uenti celi pugnabant in mari
      magno.
Et quatuor bestie grandes ascendebant de mari
    diuerse inter se.
Prima quasi leena,
   et alas habebat aquile:
Aspiciebam donec euulse sunt ale eius,
   et sublata est de terra;
Et super pedes quasi homo stetit,
   et cor eius datum est ei.
Et ecce bestia alia similis urso in parte stetit:
   et tres ordines erant in ore eius,
   et in dentibus eius,
Et sic dicebant ei:
   Surge, comede carnes plurimas.
Post hoc aspiciebam,
   et ecce alia quasi pardus;
Et alas habebat auis quatuor super se,
   et quatuor capita erant in bestia,
   et potestas data est ei.
Post hoc aspiciebam in uisione noctis,
   et ecce bestia quarta terribilis, atque mirabilis,
       et fortis nimis,
Dentes ferreos habebat magnos, comedens atque
      comminuens,
   et reliqua pedibus suis conculcans:
Dissimilis autem erat ceteris bestiis, quas uideram
      ante eam,
   et habebat cornua decem.
Considerabam cornua,
   et ecce cornu aliud paruulum ortum est de medio
      eorum:
Et tria de cornibus primis euulsa sunt a facie eius:
   et ecce oculi, quasi oculi hominis erant in cornu
      isto,
    et os loquens ingentia.
Aspiciebam donec throni positi sunt,
   et antiquus dierum sedit.
uestimentum eius quasi nix candidum,
   et capilli capitis eius quasi lana munda:
Thronus eius flamme ignis:
   rote eius ignis accensus.
Fluuius igneus, rapidusque
   egrediebatur a facie eius.
Millia millium ministrabant ei,
   et decies millies centena millia assistebant ei.
Iudicium sedit,
   et libri aperti sunt.
Aspiciebam propter uocem sermonum grandium,
   quos cornu illud loquebatur:
Et uidi quoniam interfecta esset bestia,
   et perisset corpus eius, et traditum esset ad comburendum igni:
Aliarum quoque bestiarum ablata esset potestas,
   et tempora uite constituta essent eis usque ad
       tempus et tempus.
Aspiciebam ergo in uisione noctis.
   et ecce cum nubibus celi quasi filius hominis ueniebat,
   et usque ad antiquum dierum peruenit:
   et in conspectu eius obtulerunt eum.
Et dedit ei potestatem, et honorem, et regnum:
   et omnes populi, tribus, et lingue ipsi seruient;
Potestas eius potestas eterna, que non auferetur:
   et regnum eius, quod non corrumpetur.
Horruit spiritus meus,
   ego Daniel territus sum in his,
   et uisiones capitis mei conturbauerunt me.
Accessi ad unum de assistentibus,
   et ueritatem querebam ab eo de omnibus his.
Qui dixit mihi interpretationem sermonum,
   et docuit me:
He bestie [a 1Kb] magne quatuor,
   quatuor regna consurgent de terra.
 Suscipient autem regnum sancti Dei altissimi,
   et obtinebunt regnum usque in seculum, et seculum seculorum.
Post hoc uolui diligenter discere de bestia quarta,
   que erat dissimilis ualde ab omnibus, et terribilis
      nimis,
   dentes et ungues eius ferrei:
Comedebat, et comminuebat,
   et reliquias pedibus suis conculcabat:
   et de cornibus decem, que habebat in capite:
   et de alio, quod ortum fuerat,
   ante quod ceciderant tria cornua:
Et de cornu illo quod habebat oculos,
   et os loquens grandia, et maius erat ceteris.
Aspiciebam,
   et ecce cornu illud faciebat bellum aduersus sanctos,
   et preualebat eis,
Donec uenit antiquus dierum, et iudicium dedit sanctis
      Excelsi,
    et tempus aduenit, et regnum obtinuerunt sancti.
Et sic ait: Bestia quarta, regnum quartum erit in
      terra,
   quod maius erit omnibus regnis,
   et deuorabit uniuersam terram, et conculcabit, et
      comminuet eam.
Porro cornua decem ipsius regni,
   decem reges erunt:
Et alius consurget post eos,
   et ipse potentior erit prioribus,
   et tres reges humiliabit.
Et sermones contra Excelsum loquetur,
    et sanctos Altissimi conteret:
Et putabit quod possit mutare tempora, et leges;
   et tradentur in manu eius usque ad tempus, et
      tempora, et dimidium temporis.
Et iudicium sedebit,
   ut auferatur potentia, et conteratur, et dispereat
      usque in finem.
Regnum autem, et potestas, et magnitudo regni, que
      est subter omne celum,
   detur populo sanctorum Altissimi:
Cuius regnum, regnum sempiternum est,
   et omnes reges seruient ei, et obedient.

HUCUSQUE FINIS uERBI.

Ego Daniel multum cogitationibus meis conturbabar,
   et facies mea mutata est in me:
   uerbum autem in corde meo conseruaui.
[uisio uIII.] Anno tertio regni Baltassar regis,
   uisio apparuit mihi.
Ego Daniel, post id quod uideram in principio,
    uidi in uisione [a 1Kb] mea,
   cum essem in Susis castro, quod est in Elam ciuitate:
uidi autem in uisione
   esse me super portam Ulai.
Et leuaui oculos meos, et uidi:
   et ecce aries unus stabat ante paludem, habens
      cornua excelsa,
   et unum excelsius altero atque succrescens.
Postea uidi arietem cornibus uentilantem contra occidentem,
   et contra aquilonem,
   et contra meridiem,
Et omnes bestie non poterant resistere ei,
   neque liberari de manu eius:
Fecitque secundum uoluntatem suam,
   et magnificatus est:
Et ego intelligebam:
   ecce autem hircus caprarum ueniebat ab occidente
       super faciem totius terre,
   et non tangebat terram:
   porro hircus habebat cornu insigne inter oculos
      suos.
Et uenit usque ad arietem illum cornutum,
   quem uideram stantem ante portam,
   et cucurrit ad eum in impetu fortitudinis sue.
Cumque appropinquasset prope arietem, efferatus
      est in eum,
   et percussit arietem:
Et comminuit duo cornua eius,
   et non poterat aries resistere ei:
Cumque eum misisset in terra, conculcauit,
   et nemo quibat liberare arietem de manu eius.
Hircus autem caprarum magnus factus est nimis:
   cumque creuisset, fractum est cornu magnum,
   et orta sunt quatuor cornua subter illud per quatuor uentos celi.
De uno autem ex eis egressum est cornu unum modicum:
    et factum est grande contra meridiem,
   et contra orientem,
   et contra fortitudinem:
Et magnificatum est usque ad fortitudinem celi:
   et deiecit de fortitudine, et de stellis, et conculcauit eas:
Et usque ad principem fortitudinis magnificatum est:
   et ab eo tulit iuge sacrificium,
   et deiecit locum sanctificationis eius.
Robur autem datum est contra iuge sacrificium
      propter peccata:
    et prosternetur ueritas in terra, et faciet, et prosperabitur.
Et audiui unum de sanctis loquentem:
   et dixit unus sanctus alteri nescio cui loquenti,
Usquequo uisio, et iuge sacrificium,
   et peccatum desolationis, que facta est:
   et sanctuarium, et fortitudo conculcabitur?
Et dixit ei: Usque ad uesperam et mane, [b 1Kb] duo millia trecenti:
   et mundabitur sanctuarium:
Factum est autem cum uiderem ego Daniel uisionem,
   et quererem intelligentiam:
   ecce stetit in conspectu meo quasi species uiri.
Et audiui uocem uiri inter Ulai:
   et clamauit, et ait:
   Gabriel, fac intelligere istam uisionem.
Et uenit, et stetit iuxta ubi ego stabam:
   cumque uenisset, pauens corrui in faciem meam,
   et ait ad me:
Intellige, fili hominis,
    quoniam in tempore finis complebitur uisio.
Cumque loqueretur ad me, collapsus sum pronus in
      terram,
   et tetigit me, et statuit me in gradu meo, dixitque
      mihi:
Ego ostendam tibi que futura sunt in nouissimo maledictionis:
   quoniam habet tempus finem suum.
Aries quem uidisti habere cornua,
   rex Medorum est atque Persarum.
Porro hircus caprarum, rex Grecorum est,
   et cornu grande quod erat inter oculos eius, ipse
      est rex primus.
Quod autem, fracto illo, surrexerunt quatuor pro
      eo,
   quatuor reges de gente eius consurgent,
   sed non in fortitudine eius.
Et post regnum eorum, cum creuerint iniquitates,
   consurget rex impudens facie, et intelligens propositiones,
 Et roborabitur fortitudo eius,
   sed non in uiribus suis:
Et supra quam credi potest, uniuersa uastabit,
   et prosperabitur, et faciet.
Et interficiet robustos,
   et populum sanctorum, secundum uoluntatem
      suam,
   et dirigetur dolus in manu eius:
Et cor suum magnificabit,
   et in copia rerum omnium occidet plurimos:
Et contra principem principum consurget,
   et sine manu conteretur.
Et uisio uespere et mane, que dicta est, uera est:
   tu ergo signa uisionem, quia post dies multos erit,
Et ego Daniel langui,
   et egrotaui per dies:
Cumque surrexissem, faciebam opera regis,
   et stupebam ad uisionem,
   et non erat qui interpretaretur.
 [uisio. IX.] In anno primo Darii filii Assueri de semine Medorum,
   qui imperauit super regnum Chaldeorum:
Anno uno regni eius,
   ego Daniel intellexi in libris numerum annorum,
      de quo factus est sermo Domini ad Ieremiam
      prophetam,
   ut complerentur desolationis Ierusalem septuaginta anni,
Et posui faciem meam ad Dominum Deum meum rogare,
    et deprecari in ieiuniis, sacco et cinere.
Et oraui Dominum Deum meum,
   et confessus sum, et dixi:
Obsecro, Domine Deus magne et terribilis,
   custodiens pactum et misericordiam diligentibus
      te,
   et custodientibus mandata tua.
Peccauimus,
   iniquitatem fecimus,
   impie egimus,
   et recessimus:
Et declinauimus a mandatis tuis ac iudiciis:
Non obediuimus seruis tuis prophetis,
   qui locuti sunt in nomine tuo regibus nostris,
   principibus nostris,
   patribus nostris,
   omnique populo terre.
Tibi, Domine, iustitia:
   nobis autem confusio faciei:
    sicut est hodie uiro Iuda, et habitatoribus Ierusalem, et omni Isrel;
His qui prope sunt, et his qui procul,
   in uniuersis terris, ad quas eiecisti eos,
   propter iniquitates eorum, in quibus peccauerunt
      in te.
Domine, nobis confusio faciei,
   regibus nostris,
   principibus nostris,
   et patribus nostris, qui peccauerunt.
Tibi autem Domino Deo nostro misericordia, et propitiatio,
   quia recessimus a te:
Et non audiuimus uocem Domini Dei nostri,
   ut ambularemus in lege eius, quam posuit nobis
      per seruos suos prophetas.
Et omnis Isrel preuaricati sunt legem tuam, et declinauerunt, ne audirent uocem tuam,
Et stillauit super nos maledictio, et detestatio, que
      scripta est in libro Mosi serui Dei,
    quia peccauimus ei.
Et statuit sermones suos, quos locutus est super
   nos,
      et super principes nostros, qui iudicauerunt
      nos,
Ut superinduceret in nos malum magnum,
   quale numquam fuit sub omni celo,
   secundum quod factum est in Ierusalem.
Sicut scriptum est in lege Mosi,
   omne malum hoc uenit super nos.
Et non rogauimus faciem tuam, Domine Deus noster,
   ut reuerteremur ab iniquitatibus nostris,
   et cogitaremus ueritatem tuam.
Et uigilauit Dominus super malitiam,
   et adduxit eam super nos:
Iustus Dominus Deus noster in omnibus operibus
      suis, que fecit:
   non enim audiuimus uocem eius.
Et nunc, Domine Deus noster,
    qui eduxisti populum tuum de terra Aegypti in
      manu forti,
   et fecisti tibi nomen secundum diem hanc:
Peccauimus, iniquitatem fecimus,
   Domine, in omnem iustitiam tuam:
Auertatur, obsecro, ira tua, et furor tuus,
   a ciuitate tua Ierusalem, et monte sancto tuo.
 Propter peccata enim nostra, et iniquitates patrum
      nostrorum,
Ierusalem et populus tuus in opprobrium sunt omnibus per circuitum nostrum.
Nunc ergo exaudi, Deus noster, orationem serui tui,
      et preces eius:
   et ostende faciem tuam super sanctuarium tuum,
      quod desertum est,
   propter temetipsum.
Inclina, Deus meus, aurem tuam, et audi:
   aperi oculos tuos, et uide desolationem nostram,
   et ciuitatem, super quam inuocatum est nomen
      tuum:
Neque enim in iustificationibus nostris prosternimus
      preces ante faciem tuam,
   sed in miserationibus tuis multis.
Exaudi, Domine,
   placare, Domine:
   attende, et fac:
Ne moreris propter temetipsum, Deus meus:
    quia nomen tuum inuocatum est super ciuitatem,
   et super populum tuum,
Cumque adhuc loquerer, et orarem,
   et confiterer peccata mea, et peccata populi mei
      Isrel,
   et prosternerem preces meas in conspectu Dei mei,
   pro monte sancto Dei mei:
Adhuc me loquente in oratione,
   ecce uir Gabriel, quem uideram in uisione in
      principio,
   cito uolans tetigit me in tempore sacrificii uespertini.
Et docuit me,
   et locutus est mihi, dixitque:
Daniel nunc egressus sum, ut docerem te,
   et intelligeres.
Ab exordio precum tuarum egressus est sermo:
   ego autem ueni, ut indicarem tibi,
   quia uir desideriorum es:
 Tu ergo animaduerte sermonem,
   et intellige uisionem.
Septuaginta hebdomades abbreuiate sunt super populum tuum et super urbem sanctam tuam,
   ut consummetur preuaricatio, et finem accipiat
      peccatum,
Et deleatur iniquitas,
   et adducatur iustitia sempiterna,
Et impleatur uisio, et [a 1Kb] prophetia,
   et ungatur Sanctus sanctorum.
Scito ergo, et animaduerte:
   Ab exitu sermonis, ut iterum edificetur Ierusalem, usque ad Christum ducem,
   hebdomades septem, et hebdomades sexaginta
      due erunt:
Et rursum edificabitur platea,
   et muri in angustia temporum.
Et post hebdomades sexaginta duas occidetur Christus:
   et non erit eius [b 1Kb] :
 Et ciuitatem et sanctuarium dissipabit populus
   cum duce uenturo:
Et finis eius uastitas,
   et post finem belli statuta desolatio.
Confirmabit autem pactum multis hebdomada una:
   et in dimidio hebdomadis deficiet hostia et sacrificium:
 Et in templo erit abominatio desolationis:
   et usque ad consummationem et finem perseuerabit desolatio.
[uisio X.] Anno tertio Cyri regis Persarum, uerbum
      reuelatum est Danieli cognomento Baltassar,
   et uerbum uerum, et fortitudo magna:
Intellexitque sermonem:
   intelligentia enim opus est in uisione.
In diebus illis ego Daniel lugebam trium hebdomadarum diebus:
   panem desiderabilem non comedi,
   et caro et uinum non introierunt in os meum;
Sed neque unguento unctus sum:
   donec complerentur trium hebdomadarum dies.
Die autem uigesima et quarta mensis primi,
   eram iuxta fluuium magnum, qui est Tigris,
Et leuaui oculos meos, et uidi:
   et ecce uir unus uestitus lineis,
   et renes eius accincti auro obryzo:
Et corpus eius quasi chrysolithus,
    et facies eius uelut species fulguris,
   et oculi eius, ut lampas ardens:
Et brachia eius, et que deorsum usque ad pedes,
   quasi species eris candentis:
   et uox sermonum eius, ut uox multitudinis.
uidi autem ego Daniel solus uisionem:
   porro uiri, qui erant mecum, non uiderunt:
   sed terror nimius irruit super eos, et fugerunt in
      absconditum.
Ego autem relictus solus uidi uisionem grandem
      hanc:
   et non remansit in me fortitudo,
   sed et species mea immutata est in me,
   et emarcui, nec habui quidquam uirium.
Et audiui uocem sermonum eius:
   et audiens iacebam consternatus super faciem
      meam,
   uultusque meus herebat terre.
Et ecce manus tetigit me,
 et erexit me super genua mea,
   et super articulos manuum mearum.
Et dixit ad me: Daniel, uir desideriorum,
   intellige uerba, que ego loquor ad te, et sta in
   gradu tuo:
   nunc enim missus sum ad te.
Cumque dixisset mihi sermonem istum, steti tremens.
Et ait ad me: Noli metuere, Daniel:
   quia ex die primo, quo posuisti cor tuum ad intelligendum,
   ut te affligeres in conspectu Dei tui,
   exaudita sunt uerba tua:
   et ego ueni propter sermones tuos.
Princeps autem regni Persarum restitit mihi uiginti
      et uno diebus,
   et ecce Michel unus de principibus primis uenit in
      adiutorium meum,
   et ego remansi ibi iuxta regem Persarum.
ueni autem, ut docerem te que uentura sunt populo
       tuo in nouissimis diebus,
   quoniam adhuc uisio in dies.
Cumque loqueretur mihi huiuscemodi uerbis,
   deieci uultum meum ad terram, et tacui.
Et ecce quasi similitudo filii hominis tetigit labia
      mea:
   et aperiens os meum locutus sum,
   et dixi ad eum qui stabat contra me:
Domine mi, in uisione tua dissolute sunt compages
      mee,
   et nichil in me remansit uirium.
Et quomodo poterit seruus Domini mei loqui cum
      Domino meo?
   nichil enim in me remansit uirium,
   sed et halitus meus intercluditur.
Rursum ergo tetigit me quasi uisio hominis,
   et confortauit me, et dixit:
Noli timere, uir desideriorum:
    pax tibi:
   confortare, et esto robustus.
Cumque loqueretur mecum, conualui, et dixi:
   Loquere, Domine mi, quia confortasti me.
Et ait:
   Numquid scis quare uenerim ad te?
Et nunc reuertar ut prelier aduersum principem
      Persarum:
   cum ergo egrederer, apparuit princeps Grecorum ueniens.
uerumtamen annuntiabo tibi, quod expressum est
      in scriptura ueritatis,
   et nemo est adiutor meus in omnibus his,
   nisi Michel princeps uester.
[Cap. XI.] Ego autem ab anno primo Darii Medi
   stabam ut confortaretur, et roboraretur.
Et nunc ueritatem annuntiabo tibi.
Ecce adhuc tres reges stabunt in Perside,
   et quartus ditabitur opibus nimiis super omnes:
Et cum inualuerit diuitiis suis,
    concitabit omnes aduersum regnum Grecie.
Surget uero rex fortis,
   et dominabitur potestate multa,
   et faciet quod placuerit ei.
Et cum steterit, conteretur regnum eius,
   et diuidetur in quatuor uentos celi;
Sed non in posteros eius,
   neque secundum potentiam illius, qua dominatus
      est.
Lacerabitur enim regnum eius etiam in externos,
   exceptis his.
Et confortabitur rex Austri:
   et de principibus eius preualebit super eum, et
      dominabitur ditione:
   multa enim dominatio eius.
Et post finem annorum federabuntur:
   filiaque regis austri ueniet ad regem aquilonis
      facere amicitiam;
Et non obtinebit fortitudinem brachii, nec stabit
       semen eius:
Et tradetur ipsa, et qui adduxerunt eam,
   adolescentes eius, et qui confortabant eam in
      temporibus.
Et stabit de germine radicum eius plantatio:
   et ueniet cum exercitu, et ingredietur prouinciam
      regis aquilonis:
   et abutetur eis; et obtinebit.
Insuper et deos eorum, et sculptilia,
   uasa quoque pretiosa argenti et auri,
   et captiua ducet in Aegyptum:
   ipse preualebit aduersus regem aquilonis,
Et intrabit in regnum rex austri,
   et reuertetur ad terram suam.
Filii autem eius prouocabuntur,
   et congregabunt multitudinem exercituum plurimorum:
Et ueniet properans, et inundans:
   et reuertetur, et concitabitur, et congredietur cum
      robore eius.
 Et prouocatus rex austri egredietur,
   et pugnabit aduersus regem aquilonis;
   et preparabit multitudinem nimiam,
   et dabitur multitudo in manu eius.
Et capiet multitudinem, et exaltabitur cor eius.
   et deiiciet multa millia, sed non preualebit.
Conuertetur enim rex aquilonis,
   et preparabit multitudinem multo maiorem quam
      prius:
Et in fine temporum annorumque,
   ueniet properans cum exercitu magno, et opibus
      nimiis.
Et in temporibus illis multi consurgent aduersus
      regem austri:
   filii quoque preuaricatorum populi tui extollentur,
      ut impleant uisionem,
   et corruent.
Et ueniet rex aquilonis, et comportabit aggerem,
    et capiet urbes munitissimas:
Et brachia austri non sustinebunt,
   et consurgent electi eius ad resistendum,
   et non erit fortitudo.
Et faciet ueniens super eum iuxta placitum suum,
   et non erit qui stet contra faciem eius:
Et stabit in terra inclyta,
   et consumetur in manu eius.
Et ponet faciem suam, ut ueniat ad tenendum uniuersum regnum eius,
   et recta faciet cum eo:
Et filiam feminarum dabit ei, ut euertat illud:
   et non stabit, nec illius erit:
Et conuertet faciem suam ad insulas,
   et capiet multas:
Et cessare faciet principem opprobrii sui,
   et opprobrium eius conuertetur in eum.
Et conuertet faciem suam ad imperium terre sue,
   et impinget, et corruet, et non inuenietur.
Et stabit in loco eius uilissimus, et indignus decore
       regio:
   et in paucis diebus conteretur,
   non in furore, nec in prelio.
Et stabit in loco eius despectus,
   et non tribuetur ei honor regius:
   et ueniet clam, et obtinebit regnum in fraudulentia,
Et brachia pugnantis expugnabuntur a facie eius, et
      conterentur:
   insuper et dux federis.
Et post amicitias, cum eo faciet dolum:
   et ascendet, et superabit in modico populo.
Et abundantes et uberes urbes ingredietur;
   et faciet que non fecerunt patres eius, et patres
      patrum eius:
Rapinas, et predam, et diuitias eorum dissipabit,
   et contra firmissimas cogitationes inibit:
   et hoc usque ad tempus.
Et concitabitur fortitudo eius,
    et cor eius aduersum regem austri in exercitu
      magno:
Et rex austri prouocabitur ad bellum multis auxiliis,
      et fortibus nimis:
   et non stabunt, quia inibunt aduersus eum consilia.
Et comedentes panem cum eo, conterent illum,
      exercitusque eius opprimetur:
   et cadent interfecti plurimi.
Duorum quoque regum cor erit, ut malefaciant,
   et ad mensam unam mendacium loquentur, et non
      proficient:
   quia adhuc finis in aliud tempus.
Et reuertetur in terram suam cum opibus multis:
   et cor eius aduersum testamentum sanctum, et
      faciet,
   et reuertetur in terram suam.
Statuto tempore reuertetur, et ueniet ad austrum:
   et non erit priori simile nouissimum.
Et uenient super eum Trieres et Romani:
    et percutietur, et reuertetur,
   et indignabitur contra testamentum sanctuarii, et
      faciet:
Reuerteturque et cogitabit aduersum eos,
   qui dereliquerunt testamentum sanctuarii,
Et brachia ex eo stabunt,
   et polluent sanctuarium fortitudinis,
    et auferent iuge sacrificium,
   et dabunt abominationem in desolationem,
Et impii in testamentum simulabunt fraudulenter:
   populus autem sciens Deum suum, obtinebit et
      faciet.
Et docti in populo docebunt plurimos:
   et ruent in gladio, et in flamma, et in captiuitate,
      et in rapina dierum.
Cumque corruerint, subleuabuntur auxilio paruulo:
   et applicabuntur eis plurimi fraudulenter.
Et de eruditis ruent, ut conflentur, et eligantur,
   et dealbentur usque ad tempus prefinitum:
   quia adhuc aliud tempus erit.
Et faciet iuxta uoluntatem suam rex, et eleuabitur,
      et magnificabitur aduersum omnem Deum:
Et aduersum Deum deorum loquetur magnifica, et
      dirigetur,
   donec compleatur iracundia;
   perpetrata quippe est definitio.
Et Deum patrum suorum non reputabit,
    et erit in concupiscentiis feminarum, nec quemquam deorum curabit;
   quia aduersum uniuersa consurget.
Deum autem [a 1Kb] Maozim in loco suo uenerabitur:
   et Deum, quem ignorauerunt patres eius,
   colet auro, et argento, et lapide pretioso, rebusque pretiosis.
Et faciet, ut muniat Maozim cum Deo alieno, quem
      cognouit,
   et multiplicabit gloriam,
   et dabit eis potestatem in multis,
   et terram diuidet gratuito.
Et in tempore prefinito preliabitur aduersus eum
      rex austri,
   et quasi tempestas ueniet contra illum rex aquilonis,
   in curribus, et in equitibus, et in classe magna,
   et ingredietur terras, et conteret et pertransiet.
Et introibit in terram gloriosam,
    et multe corruent:
He autem sole saluabuntur de manu eius;
   Edom, et Moab, et principium filiorum Ammon,
Et mittet manum suam in terras:
   et terra Aegypti non effugiet.
Et dominabitur thesaurorum auri et argenti,
   et in omnibus pretiosis Aegypti:
Per Libyam quoque et Aethiopiam transibit.
Et fama turbabit eam ab oriente et ab aquilone:
   et ueniet in multitudine magna, ut conterat et
      interficiat plurimos.
Et figet tabernaculum suum [b 1Kb] Apedno inter maria,
   super montem inclytum et sanctum:
Et ueniet usque ad summitatem eius,
   et nemo auxiliabitur ei.
[Cap. XII.] In tempore autem illo consurget Michel
      princeps magnus,
   qui stat pro filiis populi tui:
Et ueniet tempus:
   quale non fuit ab eo, ex quo gentes esse ceperunt,
    usque ad tempus illud.
Et in tempore saluabitur populus tuus,
   omnis qui inuentus fuerit scriptus in libro.
Et multi de his qui dormiunt in terre puluere euigilabunt:
   alii in uitam eternam,
   et alii in opprobrium, [c 15Kb] ut uideant semper.
 [a 1Kb] Qui autem docti fuerint,
   fulgebunt quasi splendor firmamenti:
Et qui ad iustitiam erudiunt multos,
   quasi stelle in perpetuas eternitates.
Tu autem, Daniel, claude sermones,
   et signa librum: usque ad tempus statutum:
Pertransibunt plurimi,
   et multiplex erit scientia.
   et uidi ego Daniel,
   et ecce quasi alii duo stabant:
Unus hinc super ripam fluminis,
   et alius inde ex altera ripa fluminis.
Et dixi uiro, qui indutus erat lineis,
   qui stabat super aquas fluminis:
   Usquequo finis horum mirabilium?
Et audiui uirum, qui indutus erat lineis,
   qui stabat super aquas fluminis,
Cum eleuasset dexteram et sinistram suam in celum,
   et iurasset per uiuentem in eternum,
    quia in tempus, et tempora, et dimidium temporis.
Et cum completa fuerit dispersio manus populi sancti,
   complebuntur uniuersa hec.
Et ego audiui, et non intellexi.
Et dixi: Domine mi, quid erit post hec?
Et ait: uade, Daniel,
   quia clausi sunt, signatique sermones,
   usque ad tempus prefinitum.
Eligentur, et dealbabuntur,
   et quasi ignis probabuntur multi:
Et impie agent impii,
   neque intelligent omnes impii,
   porro docti intelligent.
Et a tempore cum ablatum fuerit iuge sacrificium,
   et posita fuerit abominatio in desolationem,
   dies mille ducenti nonaginta.
Beatus qui exspectat,
   et peruenit usque ad dies mille trecentos triginta
      quinque.
    Tu autem uade ad prefinitum:
   et requiesces, et stabis in sorte tua in finem dierum.


Hucusque Danielem in Hebreo uolumine legimus. Cetera que sequuntur usque ad finem libri, de Theodotionis editione [b 1Kb] translata sunt.

÷ [uisio XI.] Et erat [c 1Kb] uir habitans in Babylone, et nomen eius Ioacim: Et accepit uxorem nomine Susannam, filiam Helcie, pulchram nimis, et timentem Deum: parentes enim illius, cum essent iusti, erudierunt filiam suam secundum legem Moysi. Erat autem Ioacim diues ualde, et erat ei [d 1Kb] pomarium uicinum domui sue: et ad ipsum confluebant Iudei, eo quod esset honorabilior omnium. Et constituti sunt duo senes iudices in anno illo: de quibus locutus est Dominus: Quia egressa est iniquitas de Babylone a senioribus iudicibus, qui uidebantur regere populum. Isti frequentabant domum Ioacim,  et ueniebant ad eos omnes qui habebant iudicia.  Cum autem populus reuertisset per meridiem, ingrediebatur Susanna, et deambulabat in pomario uiri sui. Et uidebant eam senes quotidie ingredientem, et deambulantem: et exarserunt in concupiscentiam eius: et euerterunt sensum suum, et declinauerunt oculos suos, ut non uiderent celum, neque recordarentur iudiciorum iustorum. Erant enim ambo uulnerati amore eius, nec indicauerunt sibi uicissim dolorem suum: erubescebant enim indicare sibi concupiscentiam suam, uolentes concumbere cum ea: et obseruabant quotidie sollicitius uidere eam. Dixitque alter ad alterum: Eamus domum, quia prandii hora est. Egressi recesserunt a se. Cumque reuertissent, uenerunt in unum: et sciscitantes ab inuicem causam, confessi sunt concupiscentiam suam: et tunc in communi statuerunt tempus, quando eam possent inuenire solam. Factum est autem, cum obseruarent diem aptum, ingressa est aliquando sicut heri et nudiustertius, cum duabus solis puellis, uoluitque lauari in pomario: estus quippe erat: et  non erat ibi quisquam, preter duos senes absconditos, et contemplantes eam. Dixit ergo puellis: Afferte mihi oleum, et smigmata, et ostia pomarii claudite, ut lauer. Et fecerunt sicut preceperat, clauserunt ostia pomarii, et egresse sunt per posticum, ut afferrent que iusserat: nesciebantque senes intus esse absconditos. Cum autem egresse essent puelle, surrexerunt duo senes, et accurrerunt ad eam, et dixerunt: Ecce ostia pomarii clausa sunt, et nemo nos uidet, et nos in concupiscentia tui sumus: quam ob rem assentire nobis, et commiscere nobiscum. Quod si nolueris, dicemus testimonium contra te, quod fuerit tecum iuuenis, et ob hanc causam emiseris puellas a te. Ingemuit Susanna, et ait: Angustie mihi undique, si enim hoc egero, mors mihi est: si autem non egero, non effugiam manus uestras. Sed melius mihi est absque opere incidere in manus uestras, quam peccare in conspectu Domini. Et exclamauit uoce magna Susanna: exclamauerunt autem et senes aduersus eam. Et cucurrit unus, et  aperuit ostia pomarii. Cum ergo audissent clamorem famuli domus in pomario, irruerunt per posticum, ut uiderent quidnam esset. Postquam autem senes locuti sunt, erubuerunt serui uehementer: quia numquam dictus fuerat sermo huiuscemodi de Susanna. Et facta est dies crastina. Cumque uenisset populus ad uirum eius Ioacim, uenerunt et duo presbyteri pleni iniqua cogitatione aduersus Susannam, ut interficerent eam. Et dixerunt coram populo: Mitte ad Susannam, filiam Helcie, uxorem Ioacim. Et statim miserunt. Et uenit cum parentibus, et filiis, et uniuersis cognatis suis. Porro Susanna erat delicata nimis, et pulchra specie. At iniqui illi iusserunt, ut discooperiretur , ut uel sic satiarentur decore eius. Flebant igitur sui, et omnes qui nouerant eam. Consurgentes autem duo presbyteri in medio populi, posuerunt manus suas super caput eius. Que flens suspexit ad celum: erat enim cor eius fiduciam habens in Domino.  Et dixerunt presbyteri: Cum deambularemus in  pomario soli, ingressa est hec cum duabus puellis: et clausit ostia pomarii, et dimisit a se puellas. uenitque ad eam adolescens qui erat absconditus, et concubuit cum ea. Porro nos cum essemus in angulo pomarii, uidentes iniquitatem, cucurrimus ad eos, et uidimus eos pariter commisceri. Et illum quidem non quiuimus comprehendere, quia fortior nobis erat, et apertis ostiis exsiliuit: hanc autem cum apprehendissemus, interrogauimus, quisnam esset adolescens, et noluit indicare nobis: huius rei testes sumus. Credidit eis multitudo, quasi iudicibus et senibus populi, et condemnauerunt eam ad mortem. Exclamauit autem uoce magna Susanna, et dixit: Deus eterne, qui absconditorum es cognitor, qui nosti omnia antequam fiant, tu scis quoniam falsum contra me tulerunt testimonium: et ecce morior, cum nichil horum fecerim, que isti malitiose composuerunt aduersum me. Exaudiuit autem Dominus uocem eius. Cumque duceretur ad mortem, suscitauit Dominus spiritum sanctum pueri iunioris,  cuius nomen Daniel, et exclamauit uoce magna; Mundus ego sum a sanguine huius. Et conuersus omnis populus ad eum, dixit: Quis est iste sermo, quem tu locutus es? Qui cum staret in medio eorum, ait: Sic fatui, filii Isrel, non iudicantes, neque quod uerum est cognoscentes, condemnastis filiam Isrel? Reuertimini ad iudicium, quia falsum testimonium locuti sunt aduersus eam. Reuersus est ergo populus cum festinatione, et dixerunt ei senes: ueni, et sede in medio nostrum, et indica nobis: quia tibi Deus dedit honorem senectutis. Et dixit ad eos Daniel: Separate illos ab inuicem procul, et diiudicabo eos. Cum ergo diuisi essent alter ab altero, uocauit unum de eis, et dixit ad eum: Inueterate dierum malorum, nunc uenerunt peccata tua, que operabaris prius, iudicans iudicia iniusta, innocentes opprimens, et dimittens noxios, dicente Domino: Innocentem et iustum non interficies. Nunc ergo si uidisti eam, dic, sub qua arbore uideris eos loquentes  sibi. Qui ait: Sub schino. Dixit autem Daniel: Recte mentitus es in caput tuum: Ecce enim angelus Dei accepta sententia ab eo, scindet te medium. Et, amoto eo, iussit uenire alium, et dixit ei: Semen Chanaan, et non Iuda, species decepit te, et concupiscentia subuertit cor tuum: sic faciebatis filiabus Isrel, et ille timentes loquebantur uobis: sed filia Iuda non sustinuit iniquitatem uestram. Nunc ergo dic mihi, sub qua arbore comprehenderis eos loquentes sibi. Qui ait: Sub prino. Dixit autem ei Daniel: Recte mentitus es et tu in caput tuum: manet enim angelus Dei, gladium habens, ut secet te medium, et interficiat uos. Exclamauit itaque omnis cetus uoce magna, et benedixerunt Deum, qui saluat sperantes in se. Et consurrexerunt aduersus eos presbyteros , feceruntque eis sicut male egerant aduersus proximum, ut facerent secundum legem Moysi: et interfecerunt eos, et saluatus est sanguis innoxius in die illa. Helcias  autem et uxor eius laudauerunt Deum pro filia sua Susanna, cum Ioacim marito eius, et cognatis omnibus, quia non esset inuenta in ea res turpis. Daniel autem factus est magnus in conspectu populi, a die illa, et deinceps. Et rex Astyages appositus est ad patres suos, et suscepit Cyrus Perses regnum eius.

[uisio XII.] Erat autem Daniel conuiua regis, et honoratus super omnes amicos eius. Erat quoque idolum nomine Bel apud Babylonios: et impendebantur in eo per dies singulos simile artabe duodecim, et oues quadraginta, uinique amphore sex. Rex quoque colebat eum, et ibat per singulos dies  adorare eum: porro Daniel adorabat Deum suum. Dixitque ei rex: Quare non adoras Bel? Qui respondens ait ei: Quia non colo idola manufacta, sed uiuentem Deum, qui creauit celum et terram, et habet potestatem omnis carnis, Et dixit ad eum rex: Non tibi uidetur esse Bel uiuens Deus? Annon uides quanta comedat et bibat quotidie? Et ait Daniel arridens: Ne erres, rex. Iste enim intrinsecus luteus est, et forinsecus ereus, neque comedit aliquando. Et iratus rex uocauit sacerdotes eius, et ait eis: Nisi dixeritis mihi, quis est qui comedat impensas has, moriemini. Si autem ostenderitis quoniam Bel comedat hec, morietur Daniel, quia blasphemauit in Bel. Et dixit Daniel regi: Fiat iuxta uerbum tuum. Erant autem sacerdotes Bel septuaginta, exceptis uxoribus, et paruulis, et filiis. Et uenit rex cum Daniele in templum Bel. Et dixerunt sacerdotes Bel: Ecce nos egredimur foras, et tu, rex, pone escas, et uinum misce, et claude ostium, et signa annulo tuo: et cum ingressus fueris mane,  nisi inueneris omnia comesta a Bel, moriamur, uel Daniel qui mentitus est aduersum nos. Contemnebant autem, quia fecerant sub mensa absconditum introitum, et per illum ingrediebantur semper, et deuorabant ea. Factum est igitur postquam egressi sunt illi; et rex posuit cibos ante Bel: precepit Daniel pueris suis, et attulerunt cinerem, et cribrauit per totum templum coram rege: et egressi clauserunt ostium: et signantes annulo regis abierunt. Sacerdotes autem ingressi sunt nocte iuxta consuetudinem suam, et uxores, et filii eorum: et comederunt omnia, et biberunt. Surrexit autem rex primo diluculo, et Daniel cum eo. Et ait rex: Saluane sunt signacula, Daniel? Qui respondit: Salua, rex. Statimque cum aperuisset ostium, intuitus rex mensam, exclamauit uoce magna: Magnus es, Bel, et non est apud te dolus quisquam. Et risit Daniel: et tenuit regem ne ingrederetur intro: et dixit: Ecce pauimentum, animaduerte  cuius uestigia sint hec. Et dixit rex: uideo uestigia uirorum, et mulierum, et infantium. Et iratus est rex. Tunc apprehendit sacerdotes, et uxores, et filios eorum, et ostenderunt ei abscondita ostiola, per que ingrediebantur, et consumebant que erant super mensam. Occidit ergo illos rex, et tradidit Bel in potestatem Danielis, qui subuertit eum et templum eius. Et erat draco magnus in loco illo, et colebant eum Babylonii. Et dixit rex Danieli: Ecce nunc non potes dicere quia non sit iste Deus uiuens: adora ergo eum. Dixitque Daniel: Dominum Deum meum adoro, quia ipse est Deus uiuens: [a 1Kb] tu autem, rex, da mihi potestatem, et interficiam draconem absque gladio et fuste. Et ait rex: Do tibi. Tulit ergo Daniel picem, et adipem, et pilos, et coxit pariter: fecitque massas, et dedit in os draconis, et diruptus est draco. Et dixit: Ecce quem colebatis. Quod cum audissent Babylonii, indignati sunt uehementer, et congregati aduersum regem, dixerunt: Iudeus factus est rex, Bel destruxit, draconem interfecit,  et sacerdotes occidit. Et dixerunt cum uenissent ad regem: Trade nobis Danielem, alioquin interficiemus te et domum tuam. uidit ergo rex quod irruerent in eum uehementer: et necessitate compulsus tradidit eis Danielem. Qui miserunt eum in lacum leonum, et erat ibi diebus sex. Porro in lacu erant septem leones, et dabantur eis quotidie duo corpora et due oues: et tunc non data sunt eis, ut deuorarent Danielem. Erat autem Abacuc propheta in Iudea, et ipse coxerat pulmentum, et intriuerat panes in alueolo, et ibat in campum ut ferret messoribus. Dixitque Angelus Domini ad Abacuc: Fer prandium quod habes, in Babylonem Danieli, qui est  in lacu leonum. Et dixit Abacuc: Domine, Babylonem non uidi, et lacum nescio. Et apprehendit eum angelus Domini in uertice eius, et portauit eum capillo capitis sui, posuitque eum in Babylone supra lacum in impetu spiritus sui. Et clamauit Abacuc, dicens: Daniel, [a 16Kb] tolle prandium quod misit tibi Deus. Et ait Daniel: Recordatus es enim mei, Deus, et non dereliquisti diligentes te. Surgensque Daniel, comedit.  Porro Angelus Domini restituit Abacuc confestim in loco suo. uenit ergo rex die septimo ut lugeret Danielem: et uenit ad lacum, et introspexit, et ecce Daniel sedens. Et [b 1Kb] exclamauit uoce magna rex, dicens; Magnus es, Domine, Deus Danielis. Et extraxit eum [c 1Kb] . Porro illos qui perditionis eius causa fuerant intromisit, et deuorati sunt in momento coram eo [d 1Kb] .


Explicit liber Danielis Prophete.





[LIBER PARALIPOMEN]



PRAEFATIO HIERONYMI IN LIBRUM PARALIPOMENON. [Hebrew Text]

 Si Septuaginta Interpretum pura, et ut ab eis in Grecum uersa est, editio permaneret, superflue me, [a 1Kb] mi Chromati, episcoporum sanctissime atque doctissime, impelleres, ut Hebrea uolumina Latino sermone transferrem. Quod enim semel aures hominum occupauerat, et nascentis Ecclesie roborauerat fidem, iustum erat etiam nostro silentio comprobari.  Nunc uero, cum pro uarietate regionum diuersa ferantur exemplaria, et germana illa antiquaque translatio corrupta sit, atque uiolata: nostri arbitrii putas, aut e pluribus iudicare quid uerum sit, aut nouum opus in ueteri opere cudere, illudentibusque Iudeis, [b 19Kb] cornicum, ut dicitur, oculos configere. Alexandria et Aegyptus in Septuaginta suis [c 5Kb] Hesychium  laudat auctorem: Constantinopolis usque Anthiochiam, Luciani [Al. Iuliani] martyris exemplaria probat. Medie inter has prouincie Palestinos [Al. Palestine] codices legunt; quos ab Origene elaboratos Eusebius et Pamphilus uulgauerunt; totusque orbis hac inter se trifaria uarietate compugnat. Et certe Origenes non solum [a 1Kb] exemplaria composuit quatuor editionum, e regione singula uerba describens, ut unus dissentiens, statim ceteris inter se consentientibus arguatur; sed, quod maioris audacie est, in Editione Septuaginta Theodotionis Editionem miscuit, asteriscis designans que minus ante fuerant, et uirgulis que ex superfluo uidebantur apposita. Si igitur aliis licuit non tenere quod semel susceperant, et post septuaginta cellulas,  [b 12Kb] que uulgo sine auctore iactantur, singulas cellulas aperuere, hocque in Ecclesiis legitur quod Septuaginta nescierunt, cur me non suscipiant Latini mei, qui inuiolata Editione ueteri ita nouam condidi, ut laborem meum Hebreis, et, quod his [c 1Kb] maius est, Apostolis auctoribus probem? Scripsi nuper librum [d 1Kb] de Optimo genere interpretandi, ostendens illa de Euangelio, Ex Aegypto uocaui filium meum ; et Quoniam Nazareus uocabitur ; et, uidebunt in quem compunxerunt ; et illud Apostoli, Que oculus non uidit, nec auris audiuit, nec in cor hominis  ascenderunt, que preparauit Deus diligentibus se ; ceteraque his similia, in Hebreorum libris inueniri. Certe Apostoli et Euangeliste, Septuaginta Interpretes nouerant: et unde eis hec dicere que in Septuaginta non habentur? Christus Dominus noster utriusque Testamenti conditor, in Euangelio secundum Ioannem, Qui credit, inquit, in me, sicut dicit Scriptura, flumina de uentre eius fluent aque uiue . Utique scriptum est, quod Saluator scriptum esse testatur. Ubi scriptum est? Septuaginta non habent: apocrypha nescit Ecclesia. Ad Hebreos igitur reuertendum est, unde et Dominus loquitur, et discipuli exempla presumunt. Hec pace ueterum loquor, et obtrectatoribus meis tantum respondeo, qui canino dente me rodunt,  in publico detrahentes; legentes in angulis, iidem et accusatores et defensores, cum in aliis probent quod in me reprobant: quasi uirtus et uitium non in rebus sit, sed cum auctore mutetur. Ceterum memini, editionem Septuaginta Translatorum olim de Greco emendatam [e 1Kb] tribuisse me nostris: nec inimicum debere estimari eorum, quos in conuentu fratrum semper edissero. Et quod nunc DABRE IAMIM , id est, uerba dierum, interpretatus sum, idcirco feci, ut inextricabiles moras, et siluam nominum, que scriptorum confusa sunt uitio, sensuumque barbariem, apertius et per uersuum  cola digererem: mihimetipsi et meis iuxta  [a 1Kb] Ismeniam canens, si aures surde sunt ceterorum.



INCIPIT LIBER DABRE IAMIM. Id est uERBA DIERUM, Qui apud nos dicitur PARALIPOMENON.


 [Cap. I.] Adam, Seth, Euos, Cainan Malaleel, Iared, Enoch, Mathusale, Lamech, Ne, Sem, Cham, et Iapheth.

Filii Iapheth, Gomer Magog, et Madai, et Iauan, Thubal, Mosoch, Thiras.

Porro filii Gomer: Ascenez, et [a 1Kb] Riphath, et Thogorma.

Filii autem Iauan: Elisa et Tharsis,

Chetim et Dodanim.

Filii Cham: Chus, et Mesraim, et Phut, et Chanaan.

Filii autem Chus: Saba, et Euila, Sabatha, et Regma, et Sabathacha.

Porro filii Regma: Saba, et Dadan.

Chus autem genuit Nemrod: iste cepit esse potens in terra.

Mesraim uero genuit Ludim, et Anamim, et Laabim, et Nepthuim, Phetrusim quoque et Casluim: de quibus egressi sunt Philisthim, et Caphthorim.

 Chanaan uero genuit Sidonem primogenitum suum, et Heth, Iebuseum quoque, et Amorrheum, et Gergeseum,

Eueumque et Araceum, et Asineum,

Aradium quoque, et Samareum, et Amatheum.

Filii Sem: Elam, et Assur, et Arphaxad, et Lud, et Aram, et Hus, et Hul, et Gothor, et Mosoch.

Arphaxad autem genuit Sala, qui et ipse genuit Heber.

Porro Heber nati sunt duo filii, nomen uni Phaleg, quia in diebus eius diuisa est terra, et nomen fratris eius Iectan.

Iectan autem genuit Elmodad, et Saleph, et Asermoth, et Iare, Adoram quoque, et Uzal, et Decla, Hebal etiam, et Abimel, et Saba, necnon et Ophir, et Euila, et Iobab; omnes isti filii Iectan.

Sem, Arphaxad, Sala, Heber, Phaleg, Ragau, Serug, Nahor, Thare, Abram, iste est Abraham.

Filii autem Abraham, Isaac et Ismel.

Et he generationes eorum. Primogenitus Ismelis,  Nabaioth, et Cedar, et Abdeel, et Mabsam, et  Masma, et Duma, Massa, Adad, et Thema, Iatur, Niphis, Cedma. Hi sunt filii Ismelis.

Filii autem Ceture concubine Abraham, quos genuit: Zamram, Iecsan, Madan, Madian, Iesboc, et Sue.

Porro filii Iecsan: Saba, et Dadan. [b 1Kb]

Filii autem Madian: Epha, et Epher, et Enoch, et Abida, et Eldaa. Omnes hi, filii Ceture.

Genuit autem Abraham Isaac: cuius fuerunt filii, Esau et Isrel.

Filii Esau, Eliphaz, Rauel, Iaus, Ialam et Core.

Filii Eliphaz: Theman, Omer, Sephi, Gethem, Cenez, Thamna, Amalec.

Filii Rauel: Naath, Zara, Semma, Maza.

Filii Seir: Lotan, Sobal, Sebeon, Ana, Dison, Eser, Disan.

Filii Lotan, Hori, Umam. Soror autem Lotan fuit Thamna.

Filii Sobal: Alian, et Manaath, et Ebal, Sephi, et  Onam.

Filii Sebeon: Aia et Ana.

Filii Ana: Dison:

Filii Dison: Amaran, et Eseban, et Iethran, et Charan.

Filii Eser: Balaan, et Zauan, et Iacan.

Filii Disan: Hus et Aran.

Isti sunt reges, qui imperauerunt in terra Edom, antequam esset rex super filios Isrel: Bale filius Beor: et nomen ciuitatis eius, Denaba.

Mortuus est autem Bale, et regnauit pro eo Iobab filius Zare de Bosra.

Cumque Iobab fuisset mortuus, regnauit pro eo Husam de terra Themanorum.

Obiit quoque et Husam, et regnauit pro eo Adad filius Badad, qui percussit Madian in terra Moab: et nomen ciuitatis eius Auith.

Cumque et Adad fuisset mortuus, regnauit pro eo Semla de Maresca.

Sed et Semla mortuus est, et regnauit pro eo Saul  de Rohoboth, que iuxta amnem sita est.

 Mortuo quoque Saul, regnauit pro eo Bahalanan filius Achobor.

Sed et hic mortuus est, et regnauit pro eo Adad: cuius urbis nomen fuit [a 2Kb] Phou, et appellata est uxor eius Meetabel filia Matred filie Mezaab.

Adad autem mortuo, duces pro regilius in Edom esse ceperunt: dux Thamna, dux Alua, dux Ietheth, dux Oolibama, dux Ela, dux Phinon, dux Cenez, dux Theman, dux Mabsar, dux Magdiel, dux Hiram. Hi duces Edom.

[Cap. II.] Filii autem Isrel: Ruben, Simeon, Leui, Iuda, Issachar, et Zabulon, Dan, Ioseph, et Beniamin, Nephtali, Gad, et Aser.

Filii Iuda: Her, Onan, et Sela. Tres nati sunt ei de filia Sue Chananitide.

Fuit autem Her primogenitus Iuda, malus coram Domino, et occidit eum.

Thamar autem nurus eius peperit ei Phares et Zara.

 Omnes ergo filii Iuda, quinque:

Filii autem Fares: Esron et Amul.

Filii quoque Zare, Zamri, et Ethan, et Eman, Chalchal quoque, et Dara, simul quinque.

Filii Charmi: Achar, qui turbauit Isrel, et peccauit in furto anathematis.

Filii Ethan: Azarias.

Filii autem Esron qui nati sunt ei: Ierameel, et Ram, et Calubi.

Porro Ram genuit Aminadab.

Aminadab autem genuit Naasson, principem filiorum Iuda.

Naasson quoque genuit Salma, de quo ortus est Booz.

Booz uero genuit Obed, qui et ipse genuit Isai.

Isai autem genuit primogenitium Eliab, secundum Abinadab, tertium Samaa, quartum Nathanel, quintum Raddei, sextum Asom, septimum Dauid.

Quorum sorores fuerunt, Saruia, et Abigail.

Filii Saruie: Abisai, Ioab, et Asel, tres.

 Abigail autem genuit Amasa, cuius pater fuit Iether Ismelites.

Chaleb uero filius Esron accepit uxorem nomine Azuba, de qua genuit Ierioth: fueruntque filii eius Iesar, et Sobab, et Ardon.

Cumque mortua fuisset Azuba, accepit uxorem Chaleb, [b 1Kb] Ephrath: que peperit ei Hur.

Porro Hur genuit Uri: et Uri genuit Bezeleel.

Post hec ingressus est Esron ad filiam Machir patris Galaad, et accepit eam cum esset annorum sexaginta: que peperit ei Segub.

Sed et Segub genuit Iair, et possedit uiginti tres ciuitates in terra Galaad. Cepitque Gessur, et Aram, oppida Iair, et Canath, et uiculos eius sexaginta ciuitatum. Omnes isti, filii Machir patris Galaad.

Cum autem mortuus esset Esron, ingressus est Chaleb ad Ephrata.

Habuit quoque Esron uxorem Abia, que peperit ei Assur patrem Thecue.

 Nati sunt autem filii Ierameel primogeniti Esron, Ram primogenitus eius, et Buna, et Aram, et Asom, et Ahia.

Duxit quoque uxorem alteram Ierameel, nomine Atara, que fuit mater Onam.

Sed et filii Ram primogeniti Ierameel, fuerunt Moos, et Iamin, et Achar.

Onam autem habuit filios, Semei, et Iada.

 Filii autem Semei: Nadab, et Abisur. Nomen uero uxoris Abisur, Abiail, que peperit ei Ahobban, et Molid.

Filii autem Nadab fuerunt, Saled, et Apphaim. Mortuus est autem Saled, absque liberis.

Filius uero Apphaim, Iesi: qui Iesi genuit Sesan. Porro Sesan genuit Oholi.

Filii autem Iada fratris Semei: Iether, et Ionathan. Sed et Iether mortuus est absque liberis.

Porro Ionathan genuit Phaleth, et Ziza. Isti fuerunt filii Ierameel.

Sesan autem non habuit filios, sed filias, et seruum Aegyptium nomine Ieraa.

Deditque ei filiam suam uxorem: que peperit ei Etthei.

Etthei autem genuit Nathan, et Nathan genuit Zabad.

Zabad quoque genuit Ophlal, et Ophlal genuit Obed:

Obed genuit Ieu, Ieu genuit Azariam,

Azarias genuit Helles, Helles genuit Elasa,

 Elasa genuit Sisamoi, Sisamoi genuit Sellum,

Sellum genuit Icamiam, Icamia autem genuit Elisama.

Filii autem Chaleb fratris Ierameel: Mosa primogenitus eius, ipse est pater Ziph, et filii Maresa patris Hebron.

Porro filii Hebron, Core, et Thaphphu, et Recem, et Samma.

Samma autem genuit Raham, patrem Iercaam, et Recem genuit Sammai,

Filius Sammai, Maon: et Maon pater Bethsur.

Epha autem concubina Chaleb peperit Aran, et Musa, et Gezez.

Porro Aran genuit Gezez.

Filii Iadai, Regom, et Ioathan, et Gesan, et Phalet, et Epha, et Saaph.

Concubina Chaleb Maacha, peperit Saber, et Tharana.

Genuit autem Saaph pater Madmena, Sue patrem  Machbena, et patrem Gabaa.

Filia uero Chaleb, fuit Achsa. Hi erant filii Chaleb, filii Hur primogeniti Ephrata, Sobal pater Cariath-Iarim, Salma pater Beth-Leem, Hariph pater Beth-Gader.

Fuerunt autem filii Sobal patris Cariath-Iarim, qui uidebat dimidium requietionum.

Et de cognatione Cariath-Iarim, Iethrei, et Aphuthei, et Semathei, et Maserei. Ex his egressi sunt Saraite, et Esthaolite.

Filii Salma, Beth-Leem, et Netophathi, Corone domus Ioab, et dimidium requietionis Sarai.

Cognationes quoque scribarum habitantium in Iabes, Canentes atque Resonantes, et in tabernaculis commorantes. Hi sunt Cinei, qui uenerunt de Calore patris domus Rechab.

[Cap. III.] Dauid uero hos habuit filios, qui ei nati sunt in Hebron, primogenitum Amnon ex Ahinaam Iezrelitide, secundum Daniel de Abigail Carmelitide,  tertium Absalon filium Maacha filie Tholmai regis Gessur, quartum Adoniam filium Aggith, quintum Saphatiam ex Abital, sextum Iethraam de Egla uxore sua.

Sex ergo nati sunt ei in Hebron, ubi regnauit septem annis, et sex mensibus.

Triginta autem et tribus annis regnauit in Ierusalem.

 Porro in Ierusalem nati sunt ei filii, Samaa, et Sobab, et Nathan, et Salomon, quatuor de Bethsabee filia Amiel:

Iebaar, quoque, et Elisama, et Eliphaleth, et Noge, et Nepheg, et Iaphie, necnon Elisama, et Eliade, et Eliphaleth, nouem:

Omnes filii Dauid, absque filiis concubinarum, habuerunt sororem Thamar;

Filius autem Salomonis, Roboam: cuius Abia filius genuit Asa.

De hoc quoque natus est Iosaphat, pater Ioram:

Qui Ioram genuit Ohoziam, ex quo ortus est Ioas: et huius Amasias filius genuit Azariam.

Porro Azarie filius Ioatham procreauit Ahaz patrem Ezechie, de quo natus est Manasses.

Sed et Manasses genuit Amon patrem Iosie.

Filii autem Iosie fuerunt, primogenitus Iohanan, secundus Ioiacim, tertius Sedecias, quartus Sellum.

De Ioiacim natus est Iechonias, et Sedecias.

Filii Iechonie fuerunt, Asir, Salathiel, Melchiram,  Phadaia, Sennaser, et Iecemia, Sama, et Nadabia.

De Phadaia orti sunt Zorobabel et Semei.

Zorobabel genuit Mosollam, Ananiam, et Salomith sororem eorum.

Asaban quoque, et Ool, et Barachian, et Asadiam, Iosabesed, quinque:

Filius autem Ananie, Phaltias pater Ieseie, cuius filius Raphaia. Huius quoque filius, Arnan, de quo natus est Obdia, cuius filius fuit Sechenia.

Filius Sechenie, Semeia: cuius filii, Attus, et Iegal, et Baria et Naaria, et Saphat, [a 2Kb] numero sex.

Filius Naarie, Elienai, et Ezechias, et Ezricam, tres.

Filii Elienai, Oduia, et Eliasub, et Pheleia, et Accub, et Iohanan, et Dalaia, et Anani, septem.

[Cap. Iu.] Filii Iuda: Phares, Esron, et Charmi, et Hur, et Subal.

Reaia uero filius Subal genuit Ieth de quo nati sunt Ahimai et Led. He cognationes Sarathi.

 Ista quoque stirps Etam: Iezrel, et Iesema, et Iedebos. Nomen quoque sororis eorum, Asalelphuni.

Phanuel [b 1Kb] autem pater Gedor, et Ezer pater Hosa. Isti sunt filii Hur primogeniti Ephratha patris Beth-Leem.

Assur uero patri Thecue erant due uxores, Hala, et Naara.

Peperit autem ei Naara, Oozam, et Hepher, et Themani, et Ahasthari. Isti sunt filii Naara.

Porro filii Halaa, Sereth, Isaar, et Ethnan.

Cos autem genuit Anob, et Soboba, et cognationem Haral filii Arum.

Fuit autem Iabes inclytus pre fratribus suis, et mater eius uocauit nomen illius Iabes, dicens: Quia peperi eum in dolore.

Inuocauit uero Iabes Deum Isrel, dicens: Si benedicens benedixeris mihi, et dilataueris terminos meos, et fuerit manus tua mecum, et feceris me a  malitia non opprimi. Et prestitit Deus que precatus est.

Chaleb autem frater Sua genuit Mahir, qui fuit pater Esthon.

Porro Esthon genuit Bethrapha, et Phesse, et Thena patrem urbis Naas: hi sunt uiri Recha.

 Filii autem Cenez, Othoniel, et Saraia. Porro filii Othoniel, Athath, et Maonathi.

Maonathi genuit Ophra, Saraia autem genuit Ioab patrem uallis artificum: ibi quippe artifices erant.

Filii uero Chaleb filii Iephone, Hir, et Ela, et Nahem,

Filii quoque Ela, Cenez.

Filii quoque Ialeleel: Ziph, et Zipha, Thiria, et Asrel.

Et filii Ezra, Iether, et Mered, et Epher, et Ialon, genuitque Mariam, et Sammai, et Iesba patrem Esthamo.

Uxor quoque eius Iudaia, peperit Iared patrem Gedor, et Heber patrem Socho, et Icuthiel patrem Zano. Hi autem filii Bethie filie Pharaonis, quam accepit Mered.

Et filii uxoris Odaie sororis Naham patris Ceila, et Garmi, et Esthamo, qui fuit de Machathi.

Filii quoque Simon, Amnon et Renna filius An n, et Thilon. Et filii Iesi, Zeth, et Benzeth.

 Filii Sela, filii Iuda: Her pater Lecha, et Laada pater Maresa, et cognationes domus operantium byssum in domo iuramenti.

Et qui stare fecit Solem, uirique Mendacii, et Securus, et Incendens, qui principes fuerunt in Moab, et qui reuersi sunt in Leem. Hec autem uerba uetera.

Hi sunt figuli habitantes in Plantationibus, et in [c 7Kb] Presepibus, apud regem in operibus eius, commoratique sunt ibi.

Filii Simeon: Namuel et Iamin, Iarib, Zara, Saul.

Sellum filius eius, Mapsam filius eius, Masma filius eius.

Filii Masma: Amuel filius eius, Zachur filius eius, Semei filius eius.

Filii Semei sedecim, et filie sex: fratres autem eius non habuerunt filios multos, et uniuersa cognatio non potuit adequare summam filiorum Iuda.

 Habitauerunt autem in Bersabee, et Molada, et Hasarsual; et in Bala, et in Asom, et in Tholad; et in Bathuel, et in Horma, et in Siceleg; et in Bethmarchaboth, et in Asarsusim, et in Bethberai, et in Saarim. He ciuitates eorum usque ad regem Dauid.

uille quoque eorum: Etam, et Aen, et Remmon, et Thochen, et Asan, ciuitates quinque.

Et uniuersi uiculi eorum per circuitum ciuitatum istarum usque ad Baal. Hec est habitatio eorum et sedium distributio.

Mosobab quoque et Iemlech, et Iosa filius Amasie, et Iel, et Ieu filius Iosabie filii Saraie filii Asiel, et Elipenai, et Iacoba, et Isuaia, et Asaia, et Adiel, et Ismiel, et Banaia,

Zaza quoque filius Sephei filii Allon filii Idaia filii Semri filii Samaia.

Isti sunt nominati principes in cognationibus suis, et in domo affinitatum suarum multiplicati sunt uehementer.

 Et profecti sunt, ut ingrederentur in Gador usque ad orientem uallis, et ut quererent pascua gregibus suis. Inueneruntque pascuas uberes, et ualde bonas, et terram latissimam et quietam et fertilem, in qua ante habitauerant de stirpe Cham.

Hi ergo uenerunt, quos supra descripsimus nominatim,  in diebus Ezechie regis Iuda, et percusserunt tabernacula eorum, et habitatores qui inuenti fuerant ibi, et deleuerunt eos usque in presentem diem: habitaueruntque pro eis, quoniam uberrimas ibidem pascuas repererunt.

De filiis quoque Simeon abierunt in montem Seir uiri quingenti, habentes principes Phaltiam et Naariam et Raphaiam et Oziel filios Iesi: et percusserunt reliquias, que euadere potuerant, Amalecitarum, et habitauerunt ibi pro eis usque ad diem hanc.

[Cap. u.] Filii quoque Ruben primogeniti Isrel .

Filii ergo Ruben primogeniti Isrel: Enoch, et  Phallu, Esron, et Charmi.

Filii Iel: Samaia filius eius, Geg, filius eius, Semei filius eius, Micha filius eius, Reela filius eius, Baal filius eius, Beera filius eius, quem captiuum duxit [a 1Kb] Theglatphalnasar rex Assyriorum, et fuit princeps in tribu Ruben.

Fratres autem eius, et uniuersa cognatio eius, quando numerabantur per familias suas, habuerunt principes, Ieiel et Zacariam.

Porro Bala filius Azaz, filii Samma, filii Iel, ipse habitauit in Arer usque ad Nebo et Beelmon.

Contra orientalem quoque plagam habitauit usque ad introitum eremi, et flumen Euphraten. Multum quippe iumentorum numerum possidebat in terra Galaad.

In diebus autem Saul preliati sunt contra Agareos [Al. Agarenos], et interfecerunt illos, habitaueruntque pro eis in tabernaculis eorum, in omni plaga que respicit ad orientem Galaad.

 Filii uero Gad e regione eorum habitauerunt in terra Basan usque Selcha:

Iel in capite, et Saphan secundus: Ianai autem, et Saphat, in Basan.

Fratres uero eorum, secundum domos cognationum suarum, Michel, et Mosollam, et Sebe, et Iori, et Iachan, et Zie, et Heber, septem.

Hi filii Abihail, filii Huri, filii Iaro, filii Galaad, filii Michel, filii Iesisi, filii Ieddo, filii Buz.

Fratres quoque filii Abdiel, filii Guni, princeps domus in familiis suis.

Et habitauerunt in Galaad, et in Basan, et in uiculis eius, et in cunctis suburbanis Saron usque ad terminos.

Omnes hi numerati sunt in diebus Ioathan regis Iuda, et in diebus Ieroboam regis Isrel.

Filii Ruben, et Gad, et dimidie tribus Manasse, uiri bellatores, scuta portantes et gladios. Et tendentes arcum, eruditique ad prelia quadraginta quatuor millia et septingenti sexaginta, procedentes ad  pugnam.

Dimicauerunt contra [b 1Kb] Agareos: Iturei uero, et Naphei, et Nodab, prebuerunt eis auxilium.

Traditique sunt in manus eorum Agarei, et uniuersi qui fuerant cum eis, quia Deum inuocauerunt cum preliarentur: et exaudiuit eos, eo quod credidissent in eum.

Ceperuntque omnia que possederant, camelorum quinquaginta millia, et ouium ducenta quinquaginta millia, asinos duo millia, et animas hominum centum millia.

 uulnerati autem multi corruerunt: fuit enim bellum Domini.

Habitaueruntque pro eis usque ad transmigrationem.

Filii quoque dimidie tribu Manasse, possederunt terram a finibus Basan usque Baal, Hermon, et Sanir, et montem Hermon, ingens quippe numerus erat.

Et hi fuerunt principes domus cognationis eorum, Epher, et Iesi, et Eliel, et Ezriel, et Ieremia, et Odoia, et Iediel, uiri fortissimi et potentes, et nominati duces in familiis suis.

Reliquerunt autem Deum patrum suorum, et fornicati sunt post deos populorum terre, quos abstulit Deus coram eis.

Et suscitauit Deus Isrel spiritum Phul regis Assyriorum, et spiritum Thelgathphalnasar regis Assur: et transtulit Ruben, et Gad, et dimidiam tribum Manasse, et adduxit eos in Lale, et Abor, et Ara, et fluuium Gozan, usque ad diem hanc.

 [Cap. uI.] Filii Leui: Gerson, Caath, et Merari. Filii Caath: Amram, Isaar, Hebron, et Oziel.

Filii Amram: Aaron, Moses, et Maria:

Filii Aaron: Nadab et Abiu, Eleazar et Ithamar.

Eleazar genuit Phinees, et Phinees genuit Abisue,

Abisue uero genuit Bocci, et Bocci genuit Ozi.

Ozi genuit Zaraiam, et Zaragias genuit Meraioth.

Porro Meraioth genuit Amariam, et Amarias genuit Ahitob.

Ahitob genuit Sadoc, Sadoc genuit Ahimaas;

Ahimaas genuit Azariam. Azarias genuit Iohanan.

Iohanan genuit Azariam, Ipse est qui sacerdotio functus est in domo, quam edificauit Salomon in Ierusalem.

Genuit autem Azarias Amariam, et Amarias genuit Ahitob;

Ahitob genuit Sadoc, et Sadoc genuit Sellum;

Sellum genuit Helciam, Helcias genuit Azariam,

Azarias genuit Saraiam, et Saraias genuit Iosedec.

 Porro Iosedec egressus est, quando transtulit Dominus Iudam et Ierusalem per manus Nabuchodonosor.

Filii ergo Leui: Gerson, Caath, et Merari.

Et hec nomina filiorum Gerson: Lobeni, et Semei.

Filii Caath: Amram, et Isaar, et Hebron, et Oziel.

Filii Merari: Mooli et Musi. He autem cognationes Leui secundum familias eorum.

Gerson, Lobeni filius eius, Iaath filius eius, Zamma filius eius, Ioaa filius eius, Addo filius eius, Zara filius eius, Iethrai filius eius.

Filii Caath, Aminadab filius eius, Core filius eius, Asir filius eius, Elcana filius eius, Abiasaph filius eius, Asir filius eius, Thaat filius eius, Uriel filius eius, Ozias filius eius, Saul filius eius.

Filii Elcana, Amasai et Ahimoth et Elcana:

Filii Elcana: Sophai filius eius, Naath filius eius, Eliab filius eius, Ieroam filius eius, Elcana filius eius.

 Filii Samuel, primogenitus, uasseni, et Abia.

Filii autem Merari, Mooli: Lobeni filius eius, Semei filius eius, Oza filius eius, Samma filius eius, Haggia filius eius, Asaia filius eius.

Isti sunt, quos constituit Dauid super cantores domus Domini, ex quo collocata est arca: et ministrabant coram tabernaculo testimonii, canente donec edificaret Salomon domum Domini in Ierusalem:

Stabant autem iuxta ordinem suum in ministerio.

Hi uero sunt, qui assistebant cum filiis suis, de filiis Caat, Eman Cantor filius Iel, filii Samuel;

 Filii Elcana, filii Ieroam, filii Eliel, filii Thou;

Filii Suph, filii Elcana, filii Maath, filii Amasai;

Filii Elcana, filii Iel, filii Azarie, filii Sophonie;

Filii Thaath, filii Asir, filii Abiasaph, filii Core;

Filii Iser, filii Cet, filii Leui, filii Isrel.

Et frater eius Asaph, qui stabat a dextris eius, Asaph filius Barachie, filii Samaa;

Filii Michel, filii Basie, filii Melchie;

Filii Athanai, filii Zara, filii Adaia;

Filii Ethan, filii Zamma, filii Semei;

Filii Ieth, filii Gersom, filii Leui.

Filii autem Merari fratres eorum, ad sinistram, Ethan filius Cusi, filii Abdi, filii Maloch;

Filii Asabie, filii Amasie, filii Helcie,

Filii Amasai, filii Boni, filii Somer;

Filii Mooli, filii Musi, filii Merari, filii Leui.

Fratres quoque eorum Leuite, qui ordinati sunt in cunctum ministerium tabernaculi domus Domini.

Aaron uero, et filii eius adolebant incensum super altare holocausti, et super altare thymiamatis, in  omne opus sancti sanctorum: et ut precarentur pro Isrel, iuxta omnia que preceperat Moses seruus Dei.

Hi sunt autem filii Aaron: Eleazar filius eius, Phinees filius eius, Abisue filius eius, Bec filius eius, Ozi filius eius, Zaraia filius eius, Meraioth filius eius, Amaria filius eius, Ahitob filius eius, Sadoc filius eius, Ahimaas filius eius,

Et hec habitacula eorum per uicos atque confinia, filiorum scilicet Aaron, iuxta cognationes Caathitarum: ipsis enim sorte contigerant.

Dederunt igitur eis Hebron in terra Iuda, et suburbana eius per circuitum:

Agros autem ciuitatis, et uillas, Chaleb filio Iephone.

Porro filiis Aaron dederunt ciuitates ad confugiendum, Hebron et Lobna et suburbana eius; Iether quoque et [a 1Kb] Est homo cum suburbanis suis, sed et Helon et Dabir cum suburbanis suis, Asan quoque, et Beth-Semes et suburbana earum.

 De tribu autem Beniamin, Gabee et suburbana eius, et Almath cum suburbanis suis, Anathoth quoque cum suburbanis suis. Omnes ciuitates, tredecim, per cognationes suas.

Filiis autem Caath residuis de cognatione sua, dederunt ex dimidia tribu Manasse in possessionem urbes decem.

Porro filiis Gersom per cognationes suas, de tribu Issachar, et de tribu Aser, et de tribu Nephtali, et de tribu Manasse in Basan, urbes tredecim.

Filiis autem Merari per cognationes suas, de tribu Ruben, et de tribu Gad, et de tribu Zabulon, dederunt sorte ciuitates duodecim.

Dederunt quoque filii Isrel Leuitis ciuitates et suburbana earum:

Dederuntque per sortem, ex tribu filiorum Iuda, et ex tribu filiorum Simeon, et ex tribu filiorum Beniamin, urbes has, quas uocauerunt nominibus suis:

Et his qui erant de cognatione filiorum Caath,  fueruntque ciuitates in terminis eorum de tribu Ephraim.

Dederunt ergo eis urbes ad confugiendum, Sichem cum suburbanis suis in monte Ephraim, et Gazer cum suburbanis suis, Iecmaan quoque cum suburbanis suis, et Bethoron similiter, necnon et Helon cum suburbanis suis, et Gethremmon in eumdem modum.

Porro ex dimidia tribu Manasse, Aner et suburbana  eius, Baalam et suburbana eius: hi uidelicet, qui de cognatione filiorum Caath reliqui erant.

Filiis autem Gersom, de cognatione dimidie tribus Manasse, Gaulon in Basan et suburbana eius, et Astaroth cum suburbanis suis.

De tribu Issachar, Cedes et suburbana eius, et Dabereth cum suburbanis suis, Ramoth quoque et suburbana eius, et Anem cum suburbanis suis.

De tribu uero Aser: Masal cum suburbanis suis, et Abdon similiter, Hucac quoque et suburbana eius, et Roob cum suburbanis suis.

Porro de tribu Nephtali Cedes in Galilea et suburbana eius, Hamon cum suburbanis suis, et Cariathaim et suburbana eius.

Filiis autem Merari residuis: de tribu Zabulon, Remmono et suburbana eius, et Thabor cum suburbanis suis.

Trans Iordanem quoque ex aduerso Iericho contra orientem Iordanis, de tribu Ruben, Bosor in  solitudine cum suburbanis suis, et Iasa cum suburbanis suis, Cademot quoque et suburbana eius, et Miphaat cum suburbanis suis.

Necnon de tribu Gad, Ramoth in Galaad et suburbana eius, et Manaim cum suburbanis suis; sed et Esebon cum suburbanis suis, et Iezer cum suburbanis suis.

[Cap. uII.] Porro filii Issachar: Thola, et Phua, Iasub, et Simeron, quatuor.

Filii Thola: Ozi et Raphaia, et Ieriel, et Iemai, et Iebsem, et Samuel, principes per domos cognationum suarum.

De stirpe Thola uiri fortissimi numerati sunt in diebus Dauid, uiginti duo millia sexcenti.

Filii Ozi: Iezraia, de quo nati sunt Michel, et Obadia, et Iel, et Iesia, quinque omnes principes. Cumque eis per familias et populos suos, accincti ad prelium, uiri fortissimi, triginta sex millia: multas enim habuerunt uxores, et filios.

Fratres quoque eorum per omnem cognationem  Issachar, robustissimi ad pugnandum, octoginta septem millia numerati sunt.

Filii Beniamin: Bale et Bochor, et Iadiel, tres.

Filii Bale: Esbon, et Ozi et Oziel, et Ierimoth, et Urai, quinque principes familiarum, et ad pugnandum robustissimi:

Numerus autem eorum, uiginti duo millia et triginta quatuor.

Porro filii Bochor: Zamira, et Ioas, et Eliezer, et Elienai, et Amri, et Ierimoth, et Abiah et Anathoth, et [b 8Kb] Almathan: omnes hi filii Bochor.

Numerati sunt autem per familias suas principes cognationum suarum, ad bella fortissimi, uiginti millia et ducenti.

Porro filii Iadiel, Balan:

Filii autem Balan, Ieus, et Beniamin, et Aod, et Chanana, et Zethan, et Tharsis, et Abisahar.

Omnes hi filii Iadiel, principes cognationum suarum, uiri fortissimi, decem et septem millia et ducenti,  ad prelium procedentes.

Sepham quoque et Hapham filii Hir: et Hasim filii Aher.

Filii autem Nephthali: Iasiel, et Guni, et Ieser, et Sellum, filii Bala.

Porro filius Manasse, Esriel: concubinaque eius Syra peperit Machir patrem Galaad,

Machir autem accepit uxores filiis suis Apphiam et Sephan: et habuit sororem nomine Maacha:

 Nomen autem secundi, Salphaad, nateque sunt Salphaad filie.

Et peperit Maacha uxor Machir filium, uocauitque nomen eius Phares:

Porro nomen fratris eius, Sares: et filii eius Ulam et Recen.

Filius autem Ulam, Badan.

Hi sunt filii Galaad, filii Machir, filii Manasse.

Soror autem eius Regina peperit uirum decorum, et Abiezer, et Moola.

Erant autem filii Semida, Ahin, et Sechem, et Leci, et Aniam.

Filii autem Ephraim: Suthula, Bared filius eius, Thaath filius eius, Elada filius eius, Thaath filius eius, huius filius Zabad, et huius filius Suthala, et huius filius Ezer et Elad:

Occiderunt autem eos uiri Geth indigene, quia descenderant, ut inuaderent possessiones eorum.

Luxit igitur Ephraim pater eorum multis diebus et uenerunt fratres eius, ut consolarentur eum.

 Ingressusque est ad uxorem suam: que concepit, et peperit filium, et uocauit nomen eius Beria, eo quod in malis domus eius ortus esset:

Filia autem eius Sara, que edificauit Bethoron inferiorem et superiorem, et Ozensara,

Porro filius eius Rapha, et Reseph, et Thale, de quo natus est Thaan, qui genuit Laadan: huius quoque filius Ammiud genuit Elizama, de quo ortus est Nun, qui habuit filium Iosue.

Possessio autem eorum et habitatio, Beth-El cum filiabus suis contra orientem Noran, ac occidentalem plagam Gazer et filie eius, Sichem quoque cum filiabus suis, usque ad Aza cum filiabus eius.

Iuxta filios quoque Manasse, Bethsan et filias eius, Thanach et filias eius, Mageddo et filias eius: Dor et filias eius:

In his habitauerunt filii Ioseph, filii Isrel.

Filii Aser: Iemna, et Iesua, et Iesui, et Baria, et Sara soror eorum.

 Filii autem Baria: Heber, et Melchiel: ipse est pater Bersaith.

Heber autem genuit Iephlat, et Somer, et Otham, et Suaa sororem corum.

Filii Iephlat: Phosech, et Chamaal, et Asoth: hi filii Iephlat.

Porro filii Somer: Ahi, et Roaga, et Iaba, et Aram,

Filii autem Helem fratris eius: Supha et Iemna, et Selles, et Amal.

Filii Supha: Sue, [a 1Kb] Arnaphed, et Sual, et Beri, et Iamra, Bosor, et Od, et Samma, et Salusa, et Iethran, et Bera.

Filii Iether: Iephone, et Phaspha, et Ara.

Filii autem Olla: Aree, et Aniel, et Resia.

Omnes hi filii Aser, principes cognationum, electi atque fortissimi duces ducum.

Numerus autem eorum etatis, que apta esset ad bellum, uiginti sex millia.

 [Cap. uIII.] Beniamin autem genuit Bale primogenitum suum, Asbal secundum,

Ahora tertium, Nuhaa quartum, et Rapha quintum.

Fueruntque filii Bale, Addar, et Gera, et Abiud, Abisue quoque et Nooman, et Ahe, sed et Gera, et Sephuphan, et Uram.

Hi sunt filii Aod, principes cognationum habitantium in Gabaa, qui translati sunt in Manaath.

Nooman autem, et Achia, et Gera ipse transtulit eos, et genuit Oza, et Ahiud.

 Porro Saaraim genuit in regione Moab, postquam dimisit Usim et Bara uxores suas.

Genuit autem de Hedes uxore sua Iobab, et Sebia, et Mosa, et Molchom, Ieus quoque, et Sechia, et Marma.

Hi sunt filii eius, principes in familiis suis.

Meusim uero genuit Ahitob, et Elphaal.

Porro filii Elphaal: Heber, et Misaam, et Samad:

Hic edificauit Ono, et Lod et filias eius:

Baria autem et Sama, principes cognationum habitantium in Aialon: hi fugauerunt habitatores Geth.

Et Ahio, et Sesac, et Ierimoth, et Zabadia, et Arod, et Heder, Michel quoque, et Iespha, et Iohn filii Baria.

Et Zabadia, et Mossollam, et Hezeci, et Heber, et Iesamari, et Iezlia, et Iobab, filii Elphaal.

Et Iacim, et Zechri, et Zabdi, et Elienai, et Selethai, et Eliel, et Adaia, et Baraia, et Samarath filii Semei.

Et Iesphan, et Eber, et Eliel, et Abdon, et Zechri,  et Anan, et Anania, et Abilam, et Anathothia, et Iephdaia, et Phanuel filii Sesac.

Et Samsari, et Sooria, et Otholia, et Iersia, et Elia, et Zechri, filii Ieroam.

Hi patriarche, et cognationum principes, qui habitauerunt in Ierusalem.

In Gabaon autem habitauerunt Abigabaon, et nomen uxoris eius Maacha: filiusque eius primogenitus Abdon, et Sur, et Cis, et Baal, et Nadab. Gedor quoque, et Ahio, et Zacher, et Macelloth que genuit Samaa:

Habita ueruntque ex aduerso fratrum suorum in Ierusalem cum fratribus suis.

Ner autem genuit Cis, et Cis genuit Saul;

Porro Saul genuit Ionathan, et Melchisue, et Abinadab, et Esbaal.

Filius autem Ionathan, Meribbaal, et Meribbaal genuit Micha.

Filii Micha, Phiton, et Melech, et Thara, et Ahaz.

 Et Ahaz genuit Ioada, et Ioada genuit Almoth [Al. Alamoth], [b 1Kb] et Azmoth, et Zamri:

Porro Zamri genuit Mosa, et Mosa genuit Banaa, cuius filius fuit Rapha, de quo ortus est Elasa, qui genuit Asel.

Porro Asel sex filii fuerunt his nominibus, Ezricam, Bocru, Ismel, Saria, Obadia, et Anan. Omnes hi filii Asel.

Filii autem Esec fratris eius, Ulam primogenitus, et Us secundus, et Eliphalet tertius.

Fueruntque filii Ulam uiri robustissimi, et magno robore tendentes arcum: et multos habentes filios ac nepotes, [c 1Kb] usque ad centum quinquaginta.

Omnes hi, filii Beniamin.

[Cap. IX.] Uniuersus ergo Isrel dinumeratus est, et summa eorum scripta est in libro Regum Isrel, et Iuda.

Translatique sunt in Babylonem propter delictum suum.

 Qui autem habitauerunt primi in possessionibus, et in urbibus suis: Isrel, et Sacerdotes, et Leuite, et Nathinei.

Commorati sunt in Ierusalem de filiis Iuda, et de filiis Beniamin, de filiis quoque Ephraim, et Manasse.

Othei filius Ammiud, filii Amri, filii Omrai, filii Bonni, de filiis Phares filii Iuda.

Et de Silani; Asaia primogenitus, et filii eius.

De filiis autem Zara: Ieuel, et fratres eorum, sexcenti nonaginta.

 Porro de filiis Beniamin: Salo filius Mosollam, filii Oduia, filii Asana:

Et Iobania filius Ieroam, et Ela filius Ozi, filii Mochori, et Mosollam filius Saphatie, filii Rauel, filii Iebanie:

Et fratres eorum per familias suas, nongenti quinquaginta sex.

Omnes hi, principes cognationum per domos patrum suorum.

De sacerdotibus autem: Iedaia, Ioiarib, et Iachin:

Azarias quoque filius Helcie, filii Mosollam, filii Sadoc, filii Maraioth, filii Ahitob, pontifex domus Dei.

Porro Adaias, filius Ieroam, filii Phasur, filii Melchie:

Et Masaia filius Adiel, filii Iezra, filii Mosollam, filii Mosollamith, filii Emmer.

Fratres quoque eorum principes per familias suas, mille septingenti sexaginta, fortissimi robore ad faciendum opus ministerii in domo Dei.

 De Leuitis autem: Semeia filius Assub, filii Ezricam, filii Asebia, de filiis Merari.

Bacbacar quoque carpentarius, et Galal, et Mathania filius Micha, filii Zechri, filii Asaph:

Et Obdia filius Semeie, filii Gafal, filii Idithun:

Et Barachia filius Asa, filii Elcana, qui habitauit in atriis Netophati.

Ianitores autem: Sellum, et Accub, et Telmon, et Ahiman, et frater eorum Sellum princeps:

Usque ad illud tempus: in porta regis ad orientem, obseruabant per uices suas de filiis Leui.

Sellum uero filius Core, filii Abiasaph, filii Core, cum fratribus suis, et domo patris sui, hi sunt Corite super opera ministerii, custodes uestibulorum tabernaculi, et familie eorum per uices castrorum Domini custodientes introitum.

Phinees autem filius Eleazari, erat dux eorum coram Domino.

Porro Zacarias filius Mosollamia, ianitor porte  tabernaculi testimonii.

Omnes hi electi in ostiarios per portas, ducenti duodecim: et descripti in uillis propriis: quos constituerunt Dauid, et Samuel uidens, in fide sua, tam ipsos, quam filios eorum, in ostiis domus Domini, et in tabernaculo, uicibus suis.

Per quatuor uentos erant ostiarii: id est ad Orientem, et ad Occidentem, et ad Aquilonem, et ad Austrum.

Fratres autem eorum in uiculis morabantur, et ueniebant in Sabbatis suis de tempore usque ad tempus.

His quatuor Leuitis creditus erat omnis numerus ianitorum, et erant super exedras, et thesauros domus Domini.

Per gyrum quoque templi Domini morabantur in custodiis suis: ut cum tempus fuisset, ipsi mane aperirent fores.

De horum genere erant et super uasa ministerii:  ad numerum enim inferebantur uasa, et efferebantur.

De ipsis, et qui credita habebant utensilia sanctuarii, preerant simile, et uino, et oleo, et thuri, et aromatibus.

Filii autem sacerdotum unguenta ex aromatibus conficiebant.

Et Mathathias Leuites primogenitus Sellum Corite, prefectus erat eorum que in sartagine frigebantur.

Porro de filiis Caath fratribus eorum, super panes erant propositionis, ut semper nouos per singula sabbata prepararent.

Hi sunt principes cantorum per familias Leuitarum,  qui in exedris morabantur, ut die ac nocte iugiter suo ministerio deseruirent.

Capita Leuitarum, per familias suas principes, manserunt in Ierusalem.

In Gabaon autem commorati sunt, pater Gabaon Iaiel, et nomen [a 1Kb] uxoris eius Maacha.

Filius primogenitus eius Abdon, et Sur, et Cis, et Baal, et Ner, et Nadab, Gedor quoque, et Ahio, et Zacarias, et Macelloth.

Porro Macelloth genuit Semmam:

Isti habitauerunt e regione fratrum suorum in Ierusalem, cum fratribus suis.

Ner autem genuit Cis: et Cis genuit Saul, et Saul genuit Ionathan, et Melchisue, et Abinadab, et Esbaal.

Filius autem Ionathan, Meribaal, et Meribaal genuit Micha,

Porro filii Micha, Phithon, et Melech, et Thara.

Ahaz autem genuit Iara, et Iara genuit Almoth, et Azmoth, et Zamri, Zamri autem genuit Mosa.

Mosa uero genuit Banaa, cuius filius Raphaia, genuit  Elasa, de quo ortus est Asel.

Porro Asel sex filios habuit his nominibus, Ezricam, Bocru, Ismahel, Saria, Obdia, Anan. Hi sunt filii Asel.

[Cap. X.] Philisthim autem pugnabant contra Isrel, fugeruntque uiri Isrel Palesthinos, et ceciderunt uulnerati in monte Gelbe.

Cumque appropinquassent Philisthei persequentes Saul, et filios eius, percusserunt Ionathan, et Abinadab, et Melchisue, filios Saul.

Et aggrauatum est prelium contra Saul, inueneruntque eum sagittarii, et uulnerauerunt iaculis.

Et dixit Saul ad armigerum suum: Euagina gladium tuum, et interfice me: ne forte ueniant incircumcisi isti, et illudant mihi.

Noluit autem armiger eius hoc facere, timore perterritus:

Arripuit ergo Saul ensem, et irruit in eum.

Quod cum uidisset armiger eius, uidelicet mortuum  esse Saul, irruit etiam ipse in gladium suum, et mortuus est.

Interiit ergo Saul, et tres filii eius, et omnis domus illius pariter concidit.

Quod cum uidissent uiri Isrel, qui habitabant in campestribus, fugerunt: et Saul ac filiis eius mortuis; dereliquerunt urbes suas, et huc illucque dispersi sunt:

ueneruntque Philisthim, et habitauerunt in eis.

Die igitur altero detrahentes Philisthim spolia cesorum, inuenerunt Saul, et filios eius iacentes in monte Gelbe,

Cumque spoliassent eum, et amputassent caput armisque nudassent, miserunt in terram suam, ut circumferretur, et ostenderetur idolorum templis, et populis:

Arma autem eius consecrauerunt in fano Dei sui, et caput affixerunt in templo Dagon.

Hoc cum audissent uiri Iabes Galaad, omnia scilicet que Philisthim fecerant super Saul, consurrexerunt  singuli uirorum fortium, et tulerunt cadauera Saul et filiorum eius:

Attuleruntque ea in Iabes, et sepelierunt ossa eorum subter quercum, que erat in Iabes, et ieiunauerunt septem diebus.

Mortuus est ergo Saul propter iniquitates suas, eo quod preuaricatus sit mandatum Domini quod preceperat, et non custodierit illud: sed insuper etiam pythonissam consuluerit, nec sperauerit in Domino: propter quod interfecit eum, et transtulit regnum eius ad Dauid filium Isai.

[Cap. XI.] Congregatus est igitur omnis Isrel ad Dauid in Hebron, dicens:

 Os tuum sumus, et caro tua. Heri quoque, et nudiustertius, cum adhuc regnaret Saul, tu eras qui educebas, et introducebas Isrel:

Tibi enim dixit Dominus Deus tuus: Tu pasces populum meum Isrel, et tu eris princeps super eum.

uenerunt ergo omnes maiores natu Isrel ad regem in Hebron, et iniit Dauid cum eis fedus coram Domino:

Unxeruntque eum regem super Isrel, iuxta sermonem Domini, quem locutus est in manu Samuel.

Abiit quoque Dauid, et omnis Isrel, in Ierusalem. Hec est Iebus, qui erant Iebusei habitatores terre.

Dixeruntque qui habitabant in Iebus ad Dauid: Non ingredieris huc.

Porro Dauid cepit arcem Sion, que est ciuitas Dauid, dixitque:

Omnis qui percusserit Iebuseum in primis, erit  princeps et dux.

Ascendit igitur primus Ioab filius Saruie, et factus est princeps.

Habitauit autem Dauid in arce, et idcirco appellata est ciuitas Dauid.

Aedificauitque urbem in circuitu a Mello usque ad gyrum, Ioab autem reliqua urbis exstruxit.

Proficiebatque Dauid uadens et crescens, et Dominus exercituum erat cum eo.

Hi principes uirorum fortium Dauid, qui adiuuerunt cum, ut rex fieret super omnem Isrel, iuxta uerbum Domini, quod locutus est ad Isrel.

Et iste numerus robustorum Dauid:

Iesbaam filius Achamoni princeps inter triginta: iste leuauit hastam suam super trecentos uulneratos una uice.

Et post eum Eleazar filius patrui eius Ahohites, qui erat inter tres potentes. Iste fuit cum Dauid [a 1Kb] in Aphesdomim [Al. Phesdomi], quando Philisthim congregati sunt ad locum illum in prelium, et erat ager  regionis illius plenus hordeo, fugeratque populus a facie Philistinorum.

[b 2Kb] Hi steterunt in medio agri, et defenderunt eum.

Cumque percussissent Philistheos, dedit Dominus salutem magnam populo suo.

Descenderunt autem tres de triginta principibus ad petram, in qua erat Dauid, ad speluncam Odollam quando Philisthim fuerant castrametali in ualle Raphaim.

Porro Dauid erat in presidio, et statio Philisthinorum in Beth-Leem.

Desiderauit igitur Dauid, et dixit: O si quis daret mihi aquam de cisterna Beth-Leem, que est in porta.

Tres ergo isit per media castra Philisthinorum perrexerunt, et hauserunt aquam de cisterna Beth-Leem, que erat in porta, et attulerunt ad Dauid ut Liberet:

Qui noluit, sed magis libauit illam Domino, dicens:

 Absit ut in conspectu Dei mei hoc faciam, et sanguinem uirorum istorum bibam, quia in periculo animarum suarum attulerunt mihi aquam. Et ob hanc causam noluit bibere.

Hec fecerunt tres robustissimi.

Abisai quoque frater Ioab ipse erat princeps trium, et ipse leuauit hastam suam contra trecentos uulneratos, et ipse erat inter tres nomanatissimus, inter tres [c 22Kb] secundos inclytus, et princeps eorum:

uerumtamen usque ad tres primos non peruenerat.

Banaias filius Ioiade uiri robustissimi, qui multa opera perpe opera rarat, de Cabseel:

Ipse percussit duos Ariel Moab, et ipse descendit, et interfecit leonem in media cisterna tempore niuis.

Et ipse percussit uirum Aegyptium, cuius statura erat quinque cubitorum, et habebat lanceam ut liciatorium texentium.

Descendit igitur ad eum cum uirga, et rapuit hastam,  quam tenebat manu, et interfecit eum hasta sua.

Hec fecit Banaias filius Ioiade, qui erat inter tres robustos, nominatissimus, inter triginta primus, uerumtamen ad tres usque non peruenerat:

Posuit autem eum Dauid ad auriculam suam.

Porro fortissimi in exercitu, Asel frater Ioab, et Eleanam filius patrui eius de Beth-Leem, Semmoth Arorites, Helles Phallonites, Ira filius Acces Thecuites, Abiezer Anathothites, Sobbochai Asothites, Ilai Ahohites, Marai Netophathites, Heled filius Baana Netophathites, Ethai filius Ribai de Gabaath filiorum Beniamin, Banaia Pharatonites, Uri de Torrente Gaas, Abiel Arabathites, Azmoth Bauramites, Eliaba Salabonites.

Filii Asom Genozitis, Ionathan filius Sega Ararites, Ahiam filius Sachar Ararites, Eliphal filius Ur, Epher Mecharathites, Ahia Phelonites, Asro Charmelites, Noorai filius Azbi, Iel frater Nathan, Mabar filius Agarai. Selec Ammonites, Noorai Berothites  armiger Ioab filii Saruie. Ira Iethreus, Gareb Iethreus, Urias Hettheus, Zabad filius Ooli, Adina filius Seza Rubenites princeps Rubenitarum, et eum eo triginta: Hanam filius Maacha, et Iosaphat Mathanites, Ozia Astarothites, Samma et Iaiel filii Hotham Arorites, Iediel filius Samri, et Ioha frater eius Thosaites, Eliel Maumites, et Ieribal, et Iosaia filii Elnem, et Iethma Moabites, Eliel, et Obeb, et Iasiel de Masobia.

[Cap. XII.] Hi quoque uenerunt ad Dauid in Siceleg cum adhuc fugeret Saul filium Cis, qui erant fortissimi et egregii pugnatores, tendentes arcum, et utraque manu fundis saxa et iacientes et dirigentes sagittas: de fratribus Saul ex Beniamin.

Princeps Abiezer, et Ioas, filii Samaa, Gabaathites, et Iaziel et Phallet filii Azmoth, et Baracha, et Ieu Anathotites.

Samaias quoque Gabaonites fortissimus inter triginta et super triginta.

 Ieremias, et Ieziel, et Iohanan, et Iezbad Gaderothites,  Eluzai et Ierimuth, et Baalia, et Samaria, et Saphatia Aruphites. Elcana, et Iesia, et Azrel, et Iezer, et Iesbaam de Carehim:

Iela quoque, et Zabadia, filii Ieroam de Gedor.

Sed et de Gaddi transfugerunt ad Dauid, cum lateret in deserto, uiri robustissimi, et pugnatores optimi, tenentes clypeum et hastam: facies eorum quasi facies leonis, et ueloces quasi capree in montibus,

Ezer princeps, Obdias secundus, Eliab tertius, Masmana quartus, Ieremias quintus, Ethi sextus, Eliel septimus, Iohanan octauus, Elzebad nonus, Ieremias decimus, Machbanai undecimus.

Hi de filiis Gad principes exercitus: nouissimus centum militibus preerat, et maximus, mille.

Isti sunt qui transierunt Iordanem mense primo, quando inundare consueuit super ripas suas; et omnes fugauerunt qui morabantur in uallibus ad orientalem plagam, et occidentalem.

 uenerunt autem et de Beniamin, et de Iuda, ad presidium in quo morabatur Dauid.

Egressusque est Dauid obuiam eis, et ait:

Si pacifice uenistis ad me, ut auxiliemini mihi, cor meum iungatur uobis: si autem insidiamini mihi pro aduersariis meis, cum ego iniquitatem in manibus meis non habeam, uideat Deus patrum nostrorum, et iudicet.

Spiritus uero induit Amasai principem inter triginta et ait:

Tui sumus, o Dauid, et tecum, filii Isai: pax, pax tibi, et pax adiutoribus tuis. Te enim adiuuat Deus tuus.

Suscepit ergo eos Dauid, et constituit principes turme.

Porro de Manasse transfugerunt ad Dauid, quando ueniebat cum Philisthim aduersus Saul, ut pugnaret:

Et non dimicauit cum eis, quia, inito consilio, remiserunt eum principes Philisthinorum, dicentes:

 Periculo capitis nostri reuertetur ad dominum suum Saul.

Quando igitur reuersus est in Siceleg, fugerunt ad eum de Manasse, Ednas et Iozabad, et Iediel, [a 1Kb] et Michel, et Iozabad, et Eliu, et Salathi, principes millium in Manasse.

Hi prebuerunt auxilium Dauid aduersus latrunculos; omnes enim erant uiri fortissimi, et facti sunt principes in exercitu.

Sed et per singulos dies ueniebant ad Dauid ad auxiliandum ei, usque dum fieret grandis numerus, quasi exercitus Dei.

Iste quoque est numerus principum exercitus, qui uenerunt ad Dauid, cum esset in Hebron, ut transferrent regnum Saul ad eum, iuxta uerbum Domini.

Filii Iuda portantes clypeum et hastam, sex millia octingenti expediti ad prelium.

De filiis Simeon, uirorum fortissimorum ad pugnandum, septem millia centum.

 De filiis Leui, quatuor millia sexcenti.

Ioiada quoque princeps de stirpe Aaron, et cum eo tria millia septingenti.

Sadoc etiam puer egregie indolis, et domus patris eius, principes uiginti duo.

De filiis autem Beniamin fratribus Saul tria millia: magna enim pars eorum adhuc sequebatur domum Saul:

Porro de filiis Epharaim uiginti millia octingenti,  fortissimi robore, uiri nominati in cognationibus suis.

Et ex dimidia tribu Manasse, decem et octo millia, singuli per nomina sua uenerunt ut constituerent regem Dauid.

De filiis quoque Issachar uiri eruditi, qui nouerant singula tempora ad precipiendum quid facere deberet Isrel, principes ducenti:

Omnis autem reliqua tribus, eorum consilium sequebatur.

Porro de Zabulon qui egrediebantur ad prelium, et stabant in acie instructi armis bellicis, quinquaginta millia uenerunt [b 1Kb] in auxilium, non in corde duplici.

Et de Nephthali, principes mille: et cum eis instructi clypeo et hasta, triginta, et septem millia.

De Dan etiam preparati ad prelium, uiginti octo millia sexcenti.

Et de Aser egredientes ad pugnam, et in acie prouocantes, quadraginta millia.

 Trans Iordanem autem de filiis Ruben, et de Gad, et dimidia parte tribus Manasse, instructi armis bellicis, centum uiginti millia.

Omnes isti uiri bellatores expediti ad pugnandum, corde perfecto uenerunt in Hebron, ut constituerent regem Dauid super uniuersum Isrel;

Sed et omnes reliqui ex Isrel, uno corde erant, ut rex fieret Dauid.

Fueruntque ibi apud Dauid tribus diebus comedentes et bibentes. Preparauerant enim eis fratres sui.

Sed et qui iuxta eos erant, usque ad Issachar, et Zabulon, et Nephthali afferebant panes in asinis, et camelis, et mulis et bobus, ad uescendum: farinam, palathas, uuam passam, uinum, oleum, boues, arietes ad omnem copiam. Gaudium quippe erat in Isrel.

[Cap. XIII.] Iniit autem consilium Dauid cum tribunis, et centurionibus, et uniuersis principibus, et ait ad omnem cetum Isrel:

 Si placet uobis, et a Domino Deo nostro egreditur sermo, quem loquor: mittamus ad fratres nostros reliquos in uniuersas regiones Isrel, et ad Sacerdotes, et Leuitas, qui habitant in suburbanis urbium, ut congregentur ad nos, et reducamus arcam Dei nostri ad nos: non enim requisiuimus eam in diebus Saul.

Et respondit uniuersa multitudo, ut ita fieret: placuerat enim sermo omni populo.

Congregauit ergo Dauid cunctum Isrel, a Sior Aegypti, usque dum ingrediaris Emath, ut adduceret arcam Dei de Cariath-Iarim.

Et ascendit Dauid, et omnis uir Isrel, ad collem Cariath-Iarim, qui est in Iuda, ut afferret inde arcam Domini Dei, sedentes super cherubim, ubi inuocatum est nomen eius.

Imposueruntque arcam Dei super plaustrum nouum, de Domo Abinadab:

Oza autem, et frater eius, minabant plaustrum.

 Porro Dauid, et uniuersus Isrel, ludebant coram Deo omni uirtute in canticis, et in citharis, et psalteriis, et tympanis, et cymbalis, et tubis.

Cum autem peruenissent ad Aream Chidon, tetendit Oza manum suam, ut sustentaret arcam: bos quippe lasciuiens paululum inclinauerat eam.

Iratus est itaque Dominus contra Ozam, et percussit eum, eo quod tetigisset arcam: et mortuus est ibi coram Domino.

 Contristatusque est Dauid, eo quod diuisisset Dominus Ozam:

uocauitque locum illum: Diuisio Oza, usque in presentem diem.

Et timuit Deum tunc temporis, dicens: Quomodo possum ad me introducere arcam Dei?

Et ob hanc causam non eam adduxit ad se, hoc est in ciuitatem Dauid, sed auertit in domum Obededom Getthei.

Mansit ergo arca Dei in domo Obededom tribus mensibus:

Et benedixit Dominus domui eius, et omnibus que habebat.

[Cap. XIu.] Misit quoque Iliram rex Tyri nuntios ad Dauid, et ligna cedrina,

et artifices parietum, lignorumque: ut edificarent ei domum.

Cognouitque Dauid quod confirmasset eum Dominus in regem super Isrel, et subleuantum esset regnum suum super populum eius Isrel.

 Accepit quoque Dauid alias uxores in Ierusalem: genuitque filios, et filias.

Et hec nomina eorum, qui nati sunt ei in Ierusalem: Samua, et Sobab, Nathan, et Salomon, Iebar, et Elisua, et Eliphalet, Noga quoque, et Napheg, et Iaphie, Elisama, et Baliada, et Eliphalet.

Audientes autem Philisthim eo quod unctus esset Dauid in regem super uniuersum Isrel, ascenderunt omnes ut quererent eum:

Quod cum audisset Dauid, egressus est obuiam eis.

Porro Philisthim uenientes, diffusi sunt in ualle Raphaim.

Consuluitque Dauid Dominum, dicens:

Si ascendam ad Philistheos, et si trades eos in manu mea?

Et dixit ei Dominus: Ascende, et tradam eos in manu tua.

Cumque illi ascendissent in Baal-Pharasim, percussit  eos ibi Dauid, et dixit:

Diuisit Deus inimicos meos per manum meam, sicut diuiduntur aque:

Et idcirco uocatum est nomen illius loci Baal-Pharasim.

Dereliqueruntque ibi deos suos, quos Dauid iussit exuri.

Alia etiam uice Philisthim irruerunt, et diffusi sunt in ualle.

Consuluitque rursum Dauid Deum, et dixit ei Deus:

Non ascendas post eos, recede ab eis, et uenies contra illos ex aduerso pyrorum.

Cumque audieris sonitum gradientis in cacumine pyrorum, tunc egredieris ad bellum.

Egressus est enim Deus ante te, ut percutiat castra Philisthim.

Fecit ergo Dauid sicut preceperat ei Deus, et percussit castra Philisthinorum, de Gabaon usque Gazera.

 Diuulgatumque est nomen Dauid in uniuersis regionibus, et Dominus dedit pauorem eius super omnes gentes.

[Cap. Xu.] Fecit quoque sibi domos in ciuitate Dauid: et edificauit locum arce Dei, tetenditque ei tabernaculum.

Tunc dixit Dauid: Illicitum est ut a quocumque portetur arca Dei nisi a Leuitis, quos elegit Dominus ad portandum eam, et ad ministrandum sibi usque in eternum.

Congregauitque uniuersum Isrel in Ierusalem, ut afferretur arca Dei in locum suum, quem preparauerat ei.

 Necnon et filios Aaron, et Leuitas.

De filiis Merari, Asaia princeps, et fratres eius ducenti uiginti.

De filiis Gersom, Iel princeps, et fratres eius centum triginta uiginti.

De filiis Gersom, Iel princeps, et fratres eius centum triginta.

De filiis Elisaphan, Semeias princeps, et fratres eius ducenti.

De filiis Hebron, Eliel princeps, et fratres eius octoginta.

De filiis Oziel, Aminadab princeps, et fratres eius centum duodecim.

uocauitque Dauid Sadoc et Abiathar Sacerdotes, et Leuitas, Uriel, Asaiam, Iel, Semeiam, Eliel et Aminadab:

Et dixit ad eos: uos qui estis principes familiarum Leuiticarum, sanctificamini cum fratribus uestris, et afferte arcam Domini Dei Isrel, ad locum, qui ei preparatus est:

 Ne ut a principio, quia non eratis presentes, percussit nos Dominus: sic et nunc fiat, illicitum quid nobis agentibus.

Sanctificati sunt ergo sacerdotes, et Leuite, ut portarent arcam Domini Dei Isrel.

Et tulerunt filii Leui arcam Dei, sicut preceperat Moses iuxta uerbum Domini, humeris suis, in uectibus.

Dixitque Dauid principibus Leuitarum, ut constituerent de fratribus suis cantores in organis musicorum, nablis uidelicet, et lyris, et cymbalis, ut resonaret in excelsis sonitus letitie.

Constitueruntque Leuitas: Eman filium Iel, et de fratribus eius, Asaph filium Barachie:

De filiis uero Merari fratribus eorum, Ethan filium Casaie.

Et cum eis fratres eorum: in secundo Ordine, Zacariam, et Ben, et Iaziel, et Semiramoth, et Iahiel, et Ani, Eliab, et Benaiam, et Maasiam, et Mathathiam,  et Eliphalu, et Maceniam, et Obededon, et Ieiel, ianitores.

Porro cantores, Eman, Asaph, et Ethan, in cymbalis eneis concrepantes.

Zacarias autem, et Oziel, et Semiramoth, et Iahiel, et Ani, et Eliab, et Maasias, et Banaias, in nablis arcana cantabant.

Porro Mathathias, et Eliphalu, et Macenias, et Obededon, et Ieiel, et Ozaziu, in citharis pro octaua canebant [a 9Kb] .

Chonenias autem princeps Leuitarum prophetie preerat, ad precinendam melodiam: erat quippe ualde sapiens.

Et Barachias, et Eleana, ianitores arce.

Porro Sebenias, et Iosaphat, et Nathanel, et Amasai, e Zacarias, et Banaias, et Eliezer, sacerdotes, clangebant tubis coram arca Dei.

Et Obededom, et Iehias, erant ianitores arce:

Igitur Dauid, et omnes maiores natu Isrel, et tribuni, lerunt ad deportandam arcam federis Domini  de domo Obededon, cum letitia.

Cumque adiuuisset Deus Leuitas, qui portabant arcam federis Domini, immolabantur septem tauri, et septem arietes.

Porro Dauid erat indutus stola byssina, et uniuersi Leuite, qui portabant arcam, cantoresque, et Chonenias princeps prophetie inter cantores:

Dauid autem indutus erat etiam ephod lineo.

Uniuersusque Isrel deducebant arcam federis Domini in iubilo, et sonitu buccine, et tubis, et cymbalis, et nablis, et citharis concrepantes.

Cumque peruenisset arca federis Domini usque ad ciuitatem Dauid, Michol filia Saul prospiciens per  fenestram, uidit regem Dauid saltantem atque ludentem, et despexit eum in corde suo.

[Cap. XuI.] Attulerunt igitur arcam Dei, et constituerunt eam in medio tabernaculi, quod tetenderat ei Dauid: et obtulerunt holocausta, et pacifica coram Deo.

Cumque complesset Dauid offerens holocausta, et pacifica, benedixit populo in nomine Domini.

Et diuisit uniuersis per singulos, a uiro usque ad mulierem tortam panis, et partem asse carnis bubule, et frixam oleo similam.

Constituitque coram arca Domini de Leuitis, qui ministrarent, et recordarentur operum eius, et glorificarent, atque laudarent Dominum Deum Isrel:

Asaph principem, et secundum eius Zacariam:

Porro Iaiel, et Semiramoth, et Iehiel, et Mathathiam, et Eliab, et Banaian, et Obededom, et Ieiel super organa psalterii, et lyras;

Asaph autem, ut cymbalis personaret.

Banaiam uero et Iaziel sacerdotes, canere tuba  iugiter coram arca federis Domini.

In illo die fecit Dauid principem ad confitendum Domino Asaph, et fratres eius.

Confitemini Domino, et inuocate nomen eius: notas facite [a 1Kb] in populis adinuentiones eius.

Cantate ei, et psallite ei: narrate omnia mirabilia eius.

Laudate nomen sanctum eius: letetur cor querentium Dominum.

Querite Dominum, et uirtutem eius: querite faciem eius semper.

Recordamini mirabilium eius, que fecit: signorum illius [Al. tac. illius], et iudiciorum oris eius.

Semen Isrel serui eius:

filii Iacob electi eius,

Ipse Dominus Deus noster:

in uniuersa terra iudicia eius.

Recordamini in sempiternum pacti eius:

 sermonis, quem precepit in mille generationes.

Quem pepigit cum Abraham:

et iuramenti illius cum Isaac.

Et constituit illud Iacob in preceptum:

et Isrel in pactum sempiternum.

Dicens: Tibi dabo terram Chanaan,

funiculum hereditatis uestre.

Cum essent pauci numero,

Parui et coloni eius.

Et transierunt de gente in gentem,

et de regno ad populum alterum.

Non dimisit quemquam calumniari eos,

sed increpuit pro eis reges.

Nolite tangere christos meos:

et in prophetis meis nolite malignari.

[b 1Kb] Cantate Domino omnis terra:

annuntiate ex die in diem salutare eius.

Narrate in gentibus gloriam eius:

in cunctis populis mirabilia eius.

 Quia magnus Dominus, et laudabilis nimis:

et horribilis super omnes deos.

Omnes enim dii populorum idola:

Dominus autem celos fecit.

Confessio et magnificentia coram eo:

fortitudo et gaudium in loco eius,

Afferte Domino, familie populorum,

afferte Domino gloriam et imperium.

Date Domino gloriam nomini eius,

 leuate sacrificium, et uenite in conspectu eius:

et adorate Dominum in decore sancto.

Commoueatur a facie eius omnis terra:

ipse enim fundauit orbem immobilem.

Letentur celi, et exsultet terra:

et dicant in nationibus, Dominus regnauit.

Tonet mare, et plenitudo eius:

exsultent agri, et omnia que in eis sunt.

Tunc laudabunt ligna saltus coram Domino:

quia uenit iudicare terram.

Confitemini Domino, quoniam bonus:

quoniam in eternum misericordia eius.

Et dicite: Salua nos, Deus saluator noster,

et congrega nos, et erue de gentibus:

Ut confiteamur nomini sancto tuo,

et exsultemus in carminibus tuis.

Benedictus Dominus Deus Isrel ab eterno usque in eternum:

et dicat omnis populus:

Amen, [c 1Kb] et hymnum [Al. hymnus] Domino.

 Dereliquit itaque ibi coram arca federis Domini, Asaph et fratres eius, ut ministrarent in conspectu arce iugiter, per singulos dies, et uices suas.

Porro Obededom, et fratres eius sexaginta octo:

Et Obededom filium Idithun, et Asa constituit ianitores.

Sadoc autem sacerdotem, et fratres eius sacerdotes, coram tabernaculo Domini in excelso, quod erat in Gabaon:

Ut offerrent holocausta Domino super altare holocautomatis iugiter, mane et uespere, iuxta omnia que scripta sunt in lege Domini, quam precepit Isreli.

Et post eum Eman, et Idithun, et reliquos electos unumquemque uocabulo suo ad confitendum Domino: Quoniam in eternum misericordia eius.

Eman quoque et Idithun canentes tuba, et quatientes cymbala, et omnia musicorum organa, ad canendum Deo:

Filios autem Idithun fecit esse portarios.

 Reuersusque est omnis populus in domum suam, et Dauid, ut benediceret etiam domni sue.

[Cap. XuII.] Cum autem habitaret Dauid in domo sua, dixit ad Nathan prophetam:

Ecce ego habitabo in domo cedrina: arca autem federis Domini sub pellibus est.

Et ait Nathan ad Dauid: omnia, que in corde tuo sunt, fac: Deus enim tecum est.

Igitur nocte illa factus est sermo Dei ad Nathan, dicens:

uade, et loquere Dauid seruo meo: Hec dicit Dominus:

Non edificabis tu mihi domum ad habitandum.

Neque enim mansi in domo, ex eo tempore quo eduxi Isrel, usque ad hanc diem, sed fui semper mutans loca tabernaculi, et in tentorio manens cum omni Isrel.

Numquid locutus sum saltem uni Iudicum Isrel, quibus preceperam, ut pascerent populum meum,  et dixi: Quare non edificastis mihi domum cedrinam?

Nunc itaque sic loqueris ad seruum meum Dauid: Hec dicit Dominus exercituum: Ego tuli te, cum in pascuis sequereris gregem, ut esses dux populi mei Isrel:

Et fui tecum quocumque perrexisti: et interfeci omnes inimicos tuos coram te, fecique tibi nomen quasi unius magnorum, qui celebrantur in terra.

 Et dedi locum populo meo Isrel: plantabitur, et habitabit in eo, et ultra non commouebitur:

Nec filii iniquitatis atterent eos, sicut a principio, ex diebus, quibus dedi iudices populo meo Isrel, et humiliaui uniuersos inimicos tuos.

Annuntio ergo tibi, quod edificaturus sit domum tibi Dominus:

Cumque impleueris dies tuos, ut uadas ad patres tuos, suscitabo semen tuum post te, quod erit de filiis tuis, et stabiliam regnum eius.

Ipse edificabit mihi domum, et firmabo solium eius usque in eternum.

Ego ero ei in patrem, et ipse erit mihi in filium: et misericordiam meam non auferam ab eo, sicut abstuli ab eo qui ante te fuit.

Et statuam eum in domo mea, et in regno meo, usque in sempiternum: et thronus eius erit firmissimus in perpetuum.

Iuxta omnia uerba hec, et iuxta uniuersam uisionem istam, sic locutus est Nathan ad Dauid.

 Cumque uenisset rex Dauid, et sedisset coram Domino, dixit:

Quis ego sum, Domine Deus, et que domus mea, ut prestares mihi talia?

Sed et hoc parum uisum est in conspectu tuo, ideoque locutus es super domum serui tui etiam in futurum.

Et fecisti me spectabilem super omnes homines, Domine Deus.

Quid ultra addere potest Dauid, cum ita glorificaueris seruum tuum, et cognoueris eum?

Domine, propter famulum tuum iuxta cor tuum fecisti omnem magnificentiam hanc, et nota esse uoluisti uniuersa magnalia.

Domine, non est similis tui; et non est alius Deus absque te, ex omnibus, quos audiuimus auribus nostris.

Quis enim est alius, ut populus tuus Isrel, gens una in terra, ad quam perrexit Deus, ut liberaret,  et faceret populum sibi, et magnitudine sua atque terroribus eiiceret nationes a facie eius, quem de Aegypto liberarat?

Et posuisti populum tuum Isrel tibi in populum usque in eternum, et tu, Domine, factus es Deus eius.

Nunc igitur, Domine, sermo, quem locutus es famulo tuo, et super domum eius, confirmetur in perpetuum, et fac sicut locutus es.

Permaneatque et magnificetur nomen tuum usque in sempiternum: et dicatur: Dominus exercituum Deus Isrel, et domus Dauid serui eius permanens coram eo.

Tu enim, Domine Deus meus, reuelasti auriculam serui tui, ut edificares ei domum, et idcirco inuenit seruus tuus fiduciam, ut oret coram te.

Nunc ergo, Domine, tu es Deus, et locutus es ad seruum tuum tanta beneficia. Et cepisti benedicere domni serui tui, ut sit semper coram te: te  enim, Domine, benedicente, benedicta erit in perpetuum.

[Cap. XuIII.] Factum est autem post hec, ut percuteret Dauid Philisthim, et humiliaret eos, et tolleret Geth, et filias eius, de manu Philisthim, percuteretque Moab, et fierent Moabite serui Dauid, offerentes ei munera.

Eo tempore percussit Dauid etiam [a 1Kb] Adadezer regem Soba regionis Emath, quando perrexit ut dilataret imperium suum usque ad flumen Euphraten.

Cepit ergo Dauid mille quadrigas eius, et septem millia equites, ac uiginti millia uirorum peditum, subneruauitque omnes equos curruum, exceptis centum quadrigis, quas reseruauit sibi.

Superuenit autem et Syrus Damascenus, ut auxilium  preberet Adadezer regi Soba: sed et huius percussit Dauid uiginti duo millia uirorum.

Et posuit milites in Damasco, ut Syria quoque seruiret sibi, et offerret munera. Adiuuitque eum Dominus in cunctis, ad que perrexerat.

Tulit quoque Dauid pharetras aureas, quas habuerant serui Adadezer, et attulit eas in Ierusalem.

Necnon de Thebath et Chun, urbibus Adadezer, eris plurimum, de quo fecit Salomon mare ereum, et columnas, et uasa enea.

Quod cum audisset Thou rex Emath percussisse uidelicet Dauid omnem exercitum Adadezer regis Soba, misit Aduram filium suum ad regem Dauid, ut postularet ab eo pacem, et congratularetur ei, eo quod expugnasset et percussisset Adadezer: aduersarius quippe erat Thou Adadezer.

Sed et omnia uasa aurea, et argentea, et enea consecrauit Dauid rex Domino, cum argento et auro, quod tulerat ex uniuersis gentibus, tam de Idumea, et Moab, et filiis Ammon, quam de Philisthim  et Amalec.

Abisai uero filius Saruie percussit Edom in ualle Salinarum, decem et octo millia.

Et constituit in Edom presidium, ut seruiret Idumea Dauid:

Saluauitque Dominus Dauid in cunctis, ad que perrexerat.

Regnauit ergo Dauid super uniuersum Isrel, et faciebat iudicium atque iustitiam cuncto populo suo.

Porro Ioab filius Saruie erat super exercitum, et Iosaphat filius Ahilud a commentariis.

Sadoc autem filius Ahitob, et Ahimelec filius Abiathar, sacerdotes: et Susa, scriba.

Banaias uero filius Ioiade super legiones Cherethi, et Phelethi.

Porro filii Dauid primi ad manum regis.

[Cap. XIX.] Accidit autem, ut moreretur Naas rex filiorum Ammon, et regnaret filius eius pro eo:

Dixitque Dauit: Faciam misericordiam cum Anon  filio Naas: prestitit enim mihi pater eius gratiam.

Misitque Dauid nuntios ad consolandum eum super morte patris sui.

Qui cum peruenissent in terram filiorum Ammon, ut consolarentur Anon, dixerunt principes filiorum Ammon ad Anon:

Tu forsitan putas, quod Dauid honoris causa in patrem tuum miserit qui consolentur te: nec animaduertis, quod ut explorent, et inuestigent, et scrutentur terram tuam, uenerint ad te serui eius?

Igitur Anon pueros Dauid decaluauit, et rasit, et precidit tunicas eorum a natibus usque ad pedes, et dimisit eos.

Qui cum abiissent, et hoc mandassent Dauid, misit in occursum eorum  et precepit, ut manerent in Iericho, donec cresceret barba eorum, et tunc reuerterentur.

uidentes autem filii Ammon, quod iniuriam fecisset Dauid, tam Anon, quam reliquus populus, miserunt  mille talenta argenti, ut conducerent sibi de Mesopotamia, et de Syria Maacha, et de Soba, currus et equites.

Conduxeruntque triginta duo millia curruum, et regem Maacha cum populo eius. Qui cum uenissent, castrametati sunt e regione Medaba.

Filii quoque Ammon congregati de urbibus suis, uenerunt ad bellum.

Quod cum audisset Dauid, misit Ioab, et omnem exercitum uirorum fortium:

Egressique filii Ammon, direxerunt aciem iuxta portam ciuitatis: reges autem, qui ad auxilium eius uenerant, separatim in agro steterunt.

Igitur Ioab intelligens bellum ex aduerso et post  tergum contra se fieri, elegit uiros fortissimos de uniuerso Isrel, et perrexit contra Syrum.

Reliquam autem partem populi dedit sub manu Abisai fratris sui, et perrexerunt contra filios Ammon.

Dixitque: Si uicerit me Syrus, auxilio eris mihi; si autem superauerint te filii Ammon, ero tibi in presidium.

Confortare, et agamus uiriliter pro populo nostro, et pro urbibus Dei nostri. Dominus autem, quod in conspectu suo bonum est, faciet.

Perrexit ergo Ioab, et populus qui cum eo erat, contra Syrum ad prelium: et fugauit eos.

Porro filii Ammon uidentes quod fugisset Syrus, ipsi quoque fugerunt Abisai fratrem eius, et ingressi sunt ciuitatem:

Reuersusque est etiam Ioab in Ierusalem.

uidens autem Syrus quod cecidisset coram Isrel, misit nuntios, et adduxit Syrum, qui erat trans fluuium:

 Sophach autem princeps militie Adadezer, erat dux eorum.

Quod cum nuntiatum esset Dauid, congregauit uniuersum Isrel, et transiuit Iordanem, irruitque in eos, et direxit ex aduerso aciem, illis contra pugnantibus.

Fugit autem Syrus Isrel:

Et interfecit Dauid de Syris septem millia curruum, et quadraginta millia peditum, et Sophach exercitus principem.

uidentes autem serui Adadezer, se ab Isrel esse superatos, transfugerunt ad Dauid, et seruierunt ei: noluitque ultra Syria auxilium prebere filiis Ammon.

[Cap. XX.] Factum est autem post anni circulum, eo tempore, quo solent reges ad bella procedere, congregauit Ioab exercitum, et robur militie, et uastauit terram filiorum Ammon, perrexitque, et obsedit Rabba:

 Porro Dauid manebat in Ierusalem, quando Ioab percussit Rabba, et destruxit eam.

Tulit autem Dauid coronam Melchom de capite eius, et inuenit in ea auri pondo talentum, et pretiosissimas gemmas, fecitque sibi inde diadema: manubias quoque urbis plurimas tulit:

Populum autem, qui erat in ea, eduxit: et fecit super eos tribulas, et trahas, et ferrata carpenta transire, ita ut dissecarentur, et contererentur:

Sic fecit Dauid cunctis urbibus filiorum Ammon, et reuersus est cum omni populo suo in Ierusalem.

Post hec initum est bellum in Gazer aduersum Philistheos: in quo percussit Sobbochai Usathites, Saphai de genere Raphaim, et humiliauit eos.

Aliud quoque bellum gestum est aduersus Philistheos, in quo percus it Adeodatus filius Saltus [a 1Kb] Leemites fratrem Goliath Getthei, cuius haste lignum erat quasi liciatorium texentium.

Sed et aliud bellum accidit in Geth, in quo fuit homo longissimus, senos habens digitos, id est, simul  uiginti quatuor: qui et ipse de Rapha fuerat stirpe generatus.

 Hic blasphemauit Isrel: et percussit eum Ionathan filius Samaa fratris Dauid.

Hi sunt filii Rapha in Geth, qui ceciderunt in manu Dauid et seruorum eius.

[Cap. XXI.] Consurrexit autem Satan contra Isrel: et incitauit Dauid, et numeraret Isrel.

Dixitque Dauid ad Ioab, et ad principes populi: Ite, et numerate Isrel a Bersabee usque Dan: et afferte mihi numerum ut sciam.

Responditque Ioab: Augeat Dominus populum suum centuplum, quam sunt; nonne, domine mi rex, omnes serui tui sunt? quare hoc querit dominus meus, quod in peccatum reputetur Isreli?

Sed sermo regis magis preualuit: egressusque est Ioab: et circuiuit uniuersum Isrel; et reuersus est Ierusalem:

Deditque Dauid numerum eorum, quos circumierat, et inuentus est omnis Isrel numerus: mille millia et centum millia uirorum educentium gladium:

De Iuda autem [b 1Kb] trecenta septuaginta millia bellatorum:

 Nam Leui et Beniamin non numerauit: eo quod Ioab inuitus exsequeretur regis imperium

Displicuit autem Deo quod iussum erat; et percussit Isrel.

Dixitque Dauid ad Deum: Peccaui nimis ut hoc facerem: obsecro, aufer iniquitatem serui tui, quia insipienter egi.

Et locutus est Dominus ad Gad uidentem Dauid, dicens: uade, et loquere ad Dauid, et die ei:

Hec dicit Dominus: Trium tibi optionem do; unum quod uolueris, elige, et faciam tibi.

Cumque uenisset Gad ad Dauid, dixit ei: Hec dicit Dominus: Elige quod uolueris:

Aut tribus annis famem: aut tribus mensibus fugere te hostes tuos, et gladium eorum non posse euadere: aut tribus diebus gladium Domini, et [c 1Kb] mortem [Al. pestilentiam] uersari in terra, et angelum Domini interficere in uniuersis finibus Isrel:

 Nunc igitur uide quid respondeam ei, qui misit me.

Et dixit Dauid ad Gad: Ex omni parte me angustie premunt: sed melius mihi est, ut incidam in manus Domini, quia multe sunt miserationes eius, quam in manus hominum.

Misit ergo Dominus pestilentiam in Isrel: et ceciderunt de Isrel septuaginta millia uirorum.

Misit quoque angelum in Ierusalem, ut percuteret eam:

Cumque percuteretur, uidit Dominus, et misertus est super magnitudine mali:

Et imperauit angelo, qui percutiebat: Sufficit, iam cesset manus tua.

Porro angelus Domini stabat iuxta aream [d 1Kb] Ornam Iebusei.

Leuansque Dauid oculos suos, uidit angelum Domini stantem inter terram et celum, et euaginatum gladium in manu eius, et uersum contra Ierusalem:

Et ceciderunt, tam ipse quam maiores natu uestiti  ciliciis, proni in terram.

Dixitque Dauid ad Deum: Nonne ego sum, qui  iussi ut numeraretur populus? Ego, qui peccaui: ego, qui malum feci: iste grex quid commeruit? Domine Deus meus, uertatur, obsecro, manus tua in me et in domum patris mei: populus autem tuus non percutiatur.

Angelus autem Domini precepit Gad, ut diceret Dauid ut ascenderet, exstrueretque altare Domino Deo in area Ornan Iebusei.

Ascendit ergo Dauid iuxta sermonem Gad, quem locutus ei fuerat ex nomine Domini.

Porro Ornan cum suspexisset, et uidisset angelum, quatuorque filii eius cum eo, absconderunt se: nam eo tempore terebat in area triticum.

Igitur cum ueniret Dauid ad Ornan, conspexit eum Ornan, et processit ei obuiam de area, et adorauit illum pronus in terram.

Dixitque ei Dauid: Da mihi locum aree tue ut edificem in ea altare Domino: ita ut quantum ualet argenti, accipias, et cesset plaga a populo.

Dixit autem Ornam ad Dauid: Tolle, et faciat dominus  meus rex quodcumque ei placet: sed et boues do in holocaustum, et tribulas in ligna, et triticum in sacrificium: Omnia libens prebebo.

Dixitque ei rex Dauid: Nequaquam ita fiet, sed argentum dabo quantum ualet: neque enim tibi auferre debeo, et sic offerre Domino holocausta gratuita.

Dedit ergo Dauid Ornan pro loco siclos auri iustissimi ponderis sexcentos.

Et edificauit ibi altare Domino: obtulitque holocausta, et pacifica, et inuocauit Dominum, et exaudiuit eum in igne de celo super altare holocausti.

Precepitque Dominus angelo: et conuertit gladium suum in uaginam.

Protinus ergo Dauid, uidens quod exaudisset eum Dominus in area Ornan Iebusei, immolauit ibi uictimas.

Tabernaculum autem Domini, quod fecerat Moses in deserto, et altare holocaustorum, ea tempestate  erat in excelso Gabaon.

Et non preualuit Dauid ire ad altare, ut ibi obsecraret Deum: nimio enim fuerat timore perterritus, uidens gladium angeli Domini.

[Cap. XXII.] Dixitque Dauid; Hec est domus Dei, et hoc altare in holocaustum Isrel.

Et precepit ut congregarentur omnes proselyti de terra Isrel, et constituit ex eis latomos ad cedendos lapides et poliendos, ut edificaretur domus Dei.

Ferrum quoque plurimum ad clauos ianuarum, et ad commissuras atque iuncturas preparauit Dauid: et eris pondus innumerabile:

Ligna quoque cedrina non poterant estimari, que Sidonii et Tyrii deportauerant ad Dauid.

Et dixit Dauid: Salomon filius meus puer paruulus est et delicatus; domus autem, quam edificari uolo Domino, talis esse debet, ut in cunctis regionibus nominetur: preparabo ergo ei necessaria.

Et ob hanc causam ante mortem suam omnes parauit  impensas.

uocauitque Salomonem filium suum, et precepit ei ut edificaret domum Domino Deo Isrel.

Dixitque Dauid ad Salomonem: Fili mi, uoluntatis mee fuit ut edificarem domum nomini Domini Dei mei, sed factus est sermo Domini ad me dicens: Multum sanguinem effudisti, et plurima bella bellasti: non poteris edificare domum nomini meo, tanto effuso sanguine coram me.

Filius qui nascetur tibi erit uir quietissimus; faciam enim eum requiescere ab omnibus inimicis suis per circuitum: et ob hanc causam Pacificus uocabitur: et pacem et otium dabo in Isrel cunctis diebus eius.

Ipse edificabit domum nomini meo, et ipse erit  mihi in filium, et ego ero ei in patrem: firmaboque solium regni eius super Isrel in eternum.

Nunc ergo, fili mi, sit Dominus tecum, et prosperare, et edifica domum Domino Deo tuo, sicut locutus est de te.

Det quoque tibi Dominus prudentiam et sensum, ut regere possis Isrel, et custodire legem Domini Dei tui.

Tunc enim proficere poteris, si custodieris mandata et iudicia que precepit Dominus Mosi, ut doceret Isrel.

Confortare, et uiriliter age, ne timeas, neque paueas.

Ecce ego in paupertatula mea preparaui impensas domus Domini, auri talenta centum millia, et argenti mille millia talentorum; eris uero et ferri non est pondus, uincitur enim numerus magnitudine; ligna et lapides preparaui ad uniuersa impendia.

Habes quoque plurimos artifices, latomos, et cementarios, artificesque lignorum, et omnium artium  ad faciendum opus prudentissimos, in auro, et argento, et ere et ferro, cuius non est numerus.

Surge igitur, et fac, et erit Dominus tecum.

Precepit quoque Dauid cunctis principibus Isrel, ut adiuuarent Salomonem filium suum.

Cernitis, inquiens, quod Dominus Deus uester uobiscum sit, et dederit uobis requiem per circuitum, et tradiderit omnes in manu uestra, et subiecta sit terra coram Domino et coram populo eius.

Prebete igitur corda uestra et animas uestras, ut queratis Dominum Deum uestrum:

Et consurgite, et edificate sanctuarium Domino Deo, ut introducatur arca federis Domini, et uasa Domino consecrata, in domum que edificatur nomini Domini.

[Cap. XXIII.] Igitur Dauid senex et plenus dierum regem constituit Salomonem filium suum super Isrel.

Et congregauit omnes principes Isrel, et Sacerdotes  atque Leuitas.

Numeratique sunt Leuite a [a 1Kb] triginta annis, et supra: et inuenta sunt triginta octo millia uirorum.

Ex his electi sunt, et distributi in ministerium domus Domini, uiginti quatuor millia: prepositorum autem et iudicum sex millia.

Porro quatuor millia ianitores, et totidem psalte canentes Domino in organis, que fecerat ad canendum.

Et distribuit eos Dauid per uices filiorum Leui, Gerson uidelicet, et Caath, et Merari.

Filii Gerson: Leedan, et Semei.

Filii Leedan: princeps Iahiel, et Zethan, et Iel, tres.

Filii Semei: Salomith, et Osiel, et Aran, tres: isti principes familiarum Leedan.

Porro filii Semei, Leeth, et Ziza, et Iaus, et Baria: isti filii Semei, quatuor.

Erat autem Leeth prior, Ziza secundus.

Porro Iaus et Baria non habuerunt filios plurimos,  et idcirco in una familia, unaque domo computati sunt.

Filii Caath: Amram, et Isaar, Hebron, et Oziel, quatuor.

Filii Amram: Aaron et Moses.

Separatusque est Aaron, ut ministraret in sancto sanctorum, ipse et filii eius in sempiternum, et adoleret incensum Domino secundum ritum suum, ac benediceret nomini eius in perpetuum.

Mosi quoque hominis Dei filii annumerati sunt in tribu Leui.

Filii Mosi: Gersom, et Eliezer.

Filii Gersom: Subuel primus.

Fuerunt autem filii Eliezer: Roobia primus; et non erant Eliezer filii alii.

 Porro filii Roobia multiplicati sunt nimis.

Filii Isaar: Salomith primus.

Filii Hebron: Ieriau primus, Amarias secundus, Iaziel tertius, Iecmaam quartus.

Filii Oziel: Micha primus, Iesia secundus.

Filii Merari: Mooli, et Musi.

Filii Mooli: Eleazar, et Cis.

Mortuus est autem Eleazar, et non habuit filios, sed filias: acceperuntque eas filii Cis fratres earum.

Filii Musi: Mooli, et Eder, et Ierimoth, tres.

Hi filii Leui in cognationibus et familiis suis principes per uices, et numerum capitum singulorum, qui faciebant opera ministerii domus Domini, a uiginti annis et supra.

Dixit enim Dauid: Requiem dedit Dominus Deus Isrel populo suo, et habitationem Ierusalem usque in eternum.

Nec erit officii Leuitarum ut ultra portent tabernaculum, et omnia uasa eius ad ministrandum.

Iuxta precepta quoque Dauid nouissima, supputabitur  numerus filiorum Leui a uiginti annis et supra.

Et erunt sub filiorum Aaron in cultum domus Domini, in uestibulis, et in exedris, et in loco purificationis, et in sanctuario, et in uniuersis operibus ministerii templi Domini.

Sacerdotes autem, super panes propositionis, et ad simile sacrificium, et ad legana azyma, [a 2Kb] et sartaginem, et ad feruentem similam, et super omne pondus atque mensuram.

Leuite uero, ut stent mane ad confitendum et canendum Domino: similiterque ad uesperam, tam in oblatione holocaustorum Domini, quam in sabbatis et kalendis, et solemnitatibus reliquis, iuxta numerum et ceremonias uniuscuiusque rei, iugiter coram Domino.

Et custodiant obseruationes tabernaculi federis, et ritum sanctuarii, et obseruationem filiorum Aaron fratrum suorum, ut ministrent in domo Domini.

[Cap. XXIu.] Porro filiis Aaron he partitiones  erant:

Filii Aaron: Nadab, et Abiu, et Eleazar, et Ithamar.

Mortui sunt autem Nadab et Abiu ante patrem suum absque liberis, sacerdotioque functus est Eleazar, et Ithamar.

Et diuisit eos Dauid, id est, Sadoc de filiis Eleazar, et Ahimelech de filiis Ithamar, secundum uices suas et ministerium.

Inuentique sunt multo plures filii Eleazar in principibus uiris, quam filii Ithamar.

Diuisit autem eis, hoc est, filiis Eleazar, principes per familias sedecim: et filiis Ithamar per familias et domos suas octo.

Porro diuisit utrasque inter se familias sortibus: erant enim principes sanctuarii, et principes Dei, tam de filiis Eleazar, quam de filiis Ithamar.

Descripsitque eos Semeias filius Nathanel scriba Leuites, coram rege et principibus, et Sadoch sacerdote,  et Ahimelech filio Abiathar, principibus quoque familiarum sacerdotalium et Leuiticarum: unam domum, que ceteris preerat, Eleazar; et alteram domum, que sub se habebat ceteros, Ithamar.

Exiuit autem sors prima Ioiarib,

Secunda Iedeie,

Tertia Harim,

Quarta Seorim,

Quinta Melchia,

Sexta Maiman,

 Septima Accos,

Octaua Abia,

Nona Iesue,

Decima Sechenia,

Undecima Eliasib,

Duodecima Iacim,

Tertiadecima Hoppha,

Quartadecima Isbaab,

Quintadecima Belga,

Sextadecima Emmer,

Septimadecima Ezir,

Octauadecima Aphses,

Nonadecima Phetheia,

uigesima Iezecel,

uigesimaprima Iachin,

uigesimasecunda Gamul,

uigesimatertia Dalaiau,

uigesima quarta Maaziau.

He uices eorum secundum ministeria sua, ut ingrediantur domum Domini, et iuxta ritum suum sub  manu Aaron patris eorum; sicut precepit Dominus Deus Isrel.

Porro filiorum Leui, qui reliqui fuerant, de filiis Amram erat Subel, et de filiis Subel, Iedeia.

De filiis quoque Roobie princeps Iesias.

Isaari uero filius Salemoth, filiusque Salemoth Iaath:

Filiusque eius Ieriau, Amarias secundus, Iaziel tertius, Iecmaan quartus.

Filius Oziel, Micha: filius Micha, Samir.

Frater Micha, Iesia: filiusque Iesie Zacarias.

Filii Merari, Mooli et Musi.

Filius Oziau, Benuo.

Filius quoque Merari, Oziau et Sem et Zachur et Hebri.

Porro Mooli filius Eleazar, qui non habebat liberos.

Filius uero Cis, Ierameel.

Filii Musi, Mooli, Eder et Ierimoth.

 Isti filii Leui secundum domos familiarum suarum.

Miseruntque et ipsi sortes contra fratres suos filios Aaron, coram Dauid rege, et Sadoc, et Abimelech, et principibus familiarum sacerdotalium et Leuiticarum, tam maiores, quam minores. Omnes sors equaliter diuidebat.

[Cap. XXu.] Igitur Dauid et magistratus exercitus segregauerunt in ministerium filios Asaph, et Eman, et Idithun: qui prophetarent in citharis, et psalteriis, et cymbalis, secundum numerum suum dedicato sibi officio seruientes:

De filiis Asaph: Zachur, et Ioseph, et Nathania, et Asarela, filii Asaph: sub manu Asaph prophetantis iuxta regem.

Porro Idithun: filii Idithun, Godolias, Sori, Ieseias, et Asabias, et Mathathias, sex sub manu patris sui Idithun, qui in cithara prophetabat super confitentes et laudantes Dominum.

Eman quoque: filii Eman, Bocciau, Mathaniu, Oziel, Subuel, et Ierimoth, Ananias, Anani, Eliatha,  Geddelthi, et Romemthiezer, et Iesbacassa, Mellothi, Othir: Mazioth:

Omnes isti filii Eman uidentis regis in sermonibus Dei, ut exaltaret cornu: deditque Deus Eman filios quatuordecim, et filias tres.

Uniuersi sub manu patris sui ad cantandum in templo Domini distributi erant, in cymbalis, et psalteriis, et citharis, in ministeria domus Domini iuxta regem: Asaph uidelicet, et Idithun, et Eman.

 Fuit autem numerus eorum cum fratribus suis, qui erudiebant canticum Domini, cuncti doctores, ducenti octoginta octo.

Miseruntque sortes per uices suas, ex equo tam maior quam minor, doctus pariter, et indoctus.

Egressaque est sors prima Ioseph, qui erat de Asaph.

Secunda Godolie, ipsi et filiis, et fratribus eius duodecim.

Tertia Zachur, filiis et fratribus eius duodecim.

Quarta Isari, filiis et fratribus eius duodecim.

Quinta Nathanie, filiis et fratribus eius duodecim.

Sexta Bocciau, filiis et fratribus eius duodecim.

Septima Isrela, filiis et fratribus eius duodecim.

Octaua Iesaie, filiis et fratribus eius duodecim.

Nona Mathanie, filiis et fratribus eius duodecim.

Decima Semeie, filiis et fratribus eius duodecim.

Undecima Azareel, filiis et fratribus eius duodecim.

 Duodecima Asabie, filiis et fratribus eius duodecim.

Tertiadecima Subel, filiis et fratribus eius duodecim.

Quartadecima Mathathie, filiis et fratribus eius duodecim.

Quintadecima Ierimoth, filiis et fratribus eius duodecim.

Sextadecima Ananie, filiis et fratribus eius duodecim.

Septimadecima Iesbacasse, filiis et fratribus eius duodecim:

Octauadecima Anani, filiis et fratribus eius duodecim.

Nonadecima Mellothi, filiis et fratribus eius duodecim.

uigesima Eliatha, filiis et fratribus eius duodecim.

uigesimaprima Othir, filiis et fratribus eius duodecim.

 uigesimasecunda Geddelthi, filiis et fratribus eius duodecim.

uigesimatertia Mazioth, filiis et fratribus eius duodecim.

uigesimaquarta Romemthiezer, filiis et fratribus eius duodecim.

[Cap. XXuI.] Diuisiones autem ianitorum: de Coritis Meselemia, filius Core, de filiis Asaph.

Filii Meselemie: Zacarias primogenitus, Iadiel secundus, Zabadias tertius, Iathanel quartus, Elam quintus, Iohanan sextus, Elienai septimus:

Filii autem Obededom: Semeias primogenitus, Iozabad secundus, Ioaa tertius, Sachar quartus, Nathanel quintus, Ammiel sextus, Issachar septimus, Phollathi octauus: quia benedixit illi Dominus.

Semei autem filio eius nati sunt filii, prefecti familiarum suarum: erant enim uiri fortissimi.

Filii ergo Semeie; Othni, et Raphel, et Obed, Elzabad, fratres eius uiri fortissimi: Eliu quoque  et Samachias.

Omnes hi de filiis Obededom: ipsi, et filii, et fratres eorum fortissimi ad ministrandum, sexaginta duo de Obededom.

Porro Meselemie filii, et fratres eorum robustissimi, decem et octo.

De Hosa autem, id est, de filiis Merari, Semri princeps  Helcias secundus, Tabelias tertius, Zacarias quartus. Omnes hi filii, et fratres Hosa, tredecim.

Hi diuisi sunt in ianitores, ut semper principes custodiarum, sicut et fratres eorum, ministrarent in domo Domini.

Misse sunt autem sortes ex equo, et paruis, et magnis, per familias suas, in unamquamque portarum.

Cecidit ergo sors orientalis, Selemie. Porro Zacarie  filio eius, uiro prudentissimo, et erudito, sortito obtigit plaga septemtrionalis.

Obededom uero et filiis eius ad austrum: in qua parte domus erat seniorum concilium.

Sephim et Hosa ad occidentem, iuxta portam, que ducit ad uiam ascensionis: custodia contra custodiam.

Ad orientem uero Leuite sex: et ad aquilonem quatuor per diem, atque ad meridiem similiter in die quatuor: et ubi erat concilium, bini et bini.

In cellulis quoque ianitorum ad occidentem quatuor in uia, binique per cellulas.

He sunt diuisiones ianitorum, filiorum Core et Merari:

Porro Ahias erat super thesauros domus Dei, et uasa sanctorum.

Filii Ledan, filii Gersonni: de Ledan principes familiarum, Ledan, et Gersonni, Ieieli.

Filii Ieieli: Zathan, et Iel fratres eius, super thesauros domus Domini.

 Amramitis, et Isaaritis, et Hebronitis, et Ozielitis.

Subel autem filius Gersom, filii Mosi prepositus thesauris.

Fratres quoque eius Eliezer, cuius filius Rahabia, et huius filius Isaias, et huius filius Ioram, huius quoque filius Zechri: sed et huius filius Selemith.

Ipse Selemith, et fratres eius, super thesauros sanctorum que sanctificauit Dauid rex, et principes familiarum, et tribuni, et centuriones, et duces exercitus, de bellis et manubiis preliorum, que consecrauerant ad instaurationem et supellectilem templi Domini.

Hec autem uniuersa sanctificauit Samuel uidens, et Saul filius Cis, et Abner filius Ner, et Ioab filius Saruie: omnes, qui sanctificauerant ea per manum Selemith, et fratrum eius.

Isaaritis uero preerat Chonenias, et filii eius, ad opera forinsecus super Isrel, ad docendum et iudicandum eos.

 Porro de Hebronitis Asabias, et fratres eius uiri fortissimi, mille septingenti, preerant Isreli trans Iordanem contra occidentem, in cunctis operibus Domini, et in ministerium regis.

Hebronitarum autem princeps fuit Ieria, secundum familias et cognationes eorum.

Quadragesimo anno regni Dauid recensiti sunt, et inuenti uiri fortissimi in Iazer Galaad, fratresque eius robustioris etatis, duo millia septingenti principes familiarum.

Preposuit autem eos Dauid rex Rubenitis, et Gadditis, et dimidie tribui Manasse, in omne ministerium Dei et regis.

[Cap. XXuII.] Filii autem Isrel secundum numerum suum, principes familiarum, tribuni, et centuriones, et prefecti qui ministrabant regi iuxta turmas suas,ingredientes et egredientes per singulos menses in anno, uiginti quatuor millibus singuli preerant.

 Prime turme in primo mense Iesboam preerat filius Zabdiel, et sub eo uiginti quatuor millia.

De filiis Phares, princeps cunctorum principum in exercitu mense primo.

Secundi mensis habebat turmam Dudi Ahohites, et post se alterum nomine Macelloth, qui regebat partem exercitus uiginti quatuor millium.

Dux quoque turme tertie in mense tertio, erat Banaias filius Ioiade sacerdos: et in diuisione sua uiginti quatuor millia.

Ipse est Banaias fortissimus inter triginta, et super triginta, preerat autem turme ipsius Amizabad filius eius.

Quartus, mense quarto, Asel frater Ioab, et Zabadias filius eius post eum: et in turma eius uiginti quatuor millia.

Quintus, mense quinto, princeps Samaoth Iezarites; et in turma eius uiginti quatuor millia.

 Sextus, mense sexto, Hira filius Acces Thecuites; et in turma eius uiginti quatuor millia.

Septimus, mense septimo, Helles Phallonites de filiis Ephraim: et in turma eius uiginti quatuor millia.

Octauus, mense octauo, Sobochai Usathithes de stirpe Zarai: et in turma eius uiginti quatuor millia.

Nonus, mense nono, Abiezer Anathothites de filiis Iemini: et in turma eius uiginti quatuor millia.

Decimus, mense decimo, Marai, et ipse Netophathites de stirpe Zarai: et in turma eius uiginti quatuor millia.

Undecimus, mense undecimo, Banaias Pharathonites de filiis Ephraim: et in turma eius uiginti quatuor millia.

Duodecimus, mense duodecimo, Holdai Nethophathites, de stirpe Gothoniel: et in turma eius uiginti quatuor millia.

Porro tribubus preerant Isrel, Rubenitis, dux Eliezer filius Zechri:

Simeonitis, dux Saphatias filius Maacha:

 Leuitis, Asabias filius Camuel:

Aaronitis, Sadoc:

Iuda, Eliu frater Dauid:

Issachar, Amri filius Michel.

Zabulonitis, Iesimaias filius Abdie:

Nephthalitibus, Ierimoth filius Ozriel:

Filiis Ephraim, Osee filius Ozaziu:

Dimidie tribui Manasse, Iel filius Phadaie:

Et dimidie tribui Manasse in Galaad, Iaddo filius Zacarie:

Beniamin autem, Iasiel filius Abner.

Dan uero, Ezriel filius Ieroam:

Hi principes filiorum Isrel.

Noluit autem Dauid numerare eos a uiginti annis inferius: quia dixerat Dominus, ut multiplicaret Isrel quasi stellas celi.

Ioab filius Saruie ceperat numerare, nec compleuit: quia super hoc ira irruerat in Isrel: et idcirco numerus eorum qui fuerant recensiti, non est relatus  in fastos regis Dauid.

Super thesauros autem regis fuit Azmoth filius Adiel. His autem thesauris, qui erant, in urbibus, et in uicis, et in turribus, presidebat Ionathan filius Ozie.

Operi autem rustico, et agricolis qui exercebant terram, preerat Ezri filius Chelub:

uinearumque cultoribus, Semeias Ramathites: cellis autem uinatiis Zabdia [a 1Kb] Saphonites.

Nam super oliueta et ficeta, que erant in campestribus, Balanan Gaderites;

Super apothecas autem olei, Ioas.

Porro armentis, que pascebantur in Saron, prepositus fuit Setrai Saronites:

Et super boues in uallibus, Saphat filius Adli:

Super camelos uero Ubil Ismelites:

Et super asinos, Iadias Meronathites.

Super oues quoque Iaziz Agareus [Al. Agarenus].

Omnes hi, principes substantie regis Dauid.

Ionathan autem patruus Dauid, consiliarius, uir  prudens et litteratus:

Ipse et Iaiel filius Achamoni erant cum filiis regis.

Ahitophel etiam consiliarius regis, et Chusai Arachites amicus regis.

Post Ahitophel fuit Ioiada filius Bananie, et Abiathar.

Princeps autem exercitus regis erat Ioab.

[Cap. XXuIII.] Conuocauit igitur Dauid omnes principes Isrel, duces tribuum, et prepositos turmarum,  qui ministrabant regi, tribunos quoque et centuriones, et qui preerant substantie et possessionibus regis, filiosque suos cum eunuchis, et potentes, et robustissimos quosque in exercitu Ierusalem.

Cumque surrexisset rex, et stetisset, ait: Audite me, fratres mei, et populus meus. Cogitaui ut edificarem domum, in qua requiesceret arca federis Domini, et scabellum pedum Dei nostri: et ad edificandum, omnia preparaui.

Deus autem dixit mihi: Non edificabis domum nomini meo, eo quod sis uir bellator et sanguinem fuderis.

Sed elegit Dominus Deus Isrel me de uniuersa domo patris mei, ut essem rex super Isrel in sempiternum: de Iuda enim elegit principes:

Porro de domo Iuda, domum patris mei: et de filiis patris mei, placuit ei ut me eligeret regem super cunctum Isrel.

Sed et de filiis meis  elegit Salomonem filium meum, ut sederet  in throno regni Domini super Isrel,

Dixitque mihi: Salomon filius tuus edificabit domum meam, et atria mea: ipsum enim elegi mihi in filium, et ego ero ei in patrem.

Et firmabo regnum eius usque in eternum, si perseuerauit facere precepta mea, et iudicia, sicut et hodie.

Nunc ergo coram uniuerso cetu Isrel, audiente Domino Deo nostro, custodite et perquirite cuncta mandata Domini Dei nostri: ut possideatis Terram bonam, et relinquatis eam filiis uestris post uos usque in sempiternum.

Tu autem, Salomon fili mi, scito Deum patris tui, et seruito ei corde perfecto et animo uoluntario.

Omnia enim corda scrutatur Dominus, et uniuersas mentium cogitationes intelligit.

Si quesieris eum, inuenies: si autem dereliqueris eum, proiiciet te in eternum.

Nunc ergo quia elegit te Dominus, ut edificares  domum sanctuarii, confortare et perfice.

Dedit autem Dauid Salomoni filio suo descriptionem porticus, et templi, et cellariorum et cenaculi, et cubiculorum in adytis, et domus propitiationis,

Necnon et omnium que cogitauerat atriorum, et exedrarum per circuitum in thesauros domus Domini, et in thesauros sanctorum,

Diuisionumque sacerdotalium, et Leuiticarum, in omnia opera domus Domini, et in uniuersa uasa ministerii templi Domini.

Aurum in pondere per singula uasa ministerii. Argenti quoque pondus pro uasorum et operum diuersitate.

Sed et ad candelabra aurea, et ad lucernam eorum aurum pro mensura uniuscuiusque candelabri et lucernarum.

Similiter et in candelabris argenteis, et in lucernis eorum, pro diuersitate mensure, pondus argenti  tradit.

Aurum quoque dedit in mensas propositionis pro diuersitate mensarum: similiter et argentum in alias mensas argenteas.

Ad fuscinulas quoque, et phialas, et thuribula, ex auro purissimo, [b 1Kb] et leunculos aureos, pro qualitate mensure pondus distribuit in leunculum et leunculum.

Similiter et in leones argenteos diuersum argenti pondus separauit.

Altari autem, in quo adoletur incensum, aurum  purissimum dedit: ut ex ipso fieret similitudo quadrige cherubim, extendentium alas, et uelantium arcam federis Domini.

Omnia, inquit, uenerunt scripta manu Domini ad me, ut intelligerem uniuersa opera exemplaris.

Dixit quoque Dauid Salomoni filio suo: uiriliter age, et confortare, et fac: ne timeas, et ne paueas:

Dominus enim Deus meus tecum erit, et non dimittet te, nec derelinquet, donec perficias omne opus ministerii domus Domini.

Ecce diuisiones sacerdotum et Leuitarum, in omne ministerium domus Domini assistunt tibi, et parati sunt, et nouerunt tam principes quam populus facere omnia precepta tua.

[Cap. XXIX.] Locutusque est Dauid rex ad omnem ecclesiam: Salomonem filium meum unum elegit Deus, adhuc puerum, et tenellum: opus autem grande est, neque enim homini preparatur habitatio,  sed Deo.

Ego autem totis uiribus meis preparaui impensas domus Dei mei. Aurum ad uasa aurea, et argentum in argentea, es in enea, ferrum in ferrea, ligna ad lignea; lapides onychinos, et quasi stibinos, et diuersorum colorum, omnem pretiosum lapidem, et marmor Parium abundantissime:

Et super hec, que obtuli in domum Dei mei de peculio meo aurum et argentum, do in templum Dei mei, exceptis his, que preparaui in edem sanctam.

Tria millia talenta auri de auro Ophir: et septem millia talentorum argenti probatissimi, ad deaurandos parietes templi.

Et ubicumque opus est aurum de auro, et ubicumque opus est argentum de argento, opera fiant per manus artificum:

Et si quis sponte offert, impleat manum suam hodie, et offerat quod uoluerit Domino.

 Polliciti sunt itaque principes familiarum, et proceres tribuum Isrel, tribuni quoque, et centuriones, et principes possessionum regis.

Dederuntque in opera domus Dei auri talenta quinque millia, et solidos decem millia: argenti talenta decem millia, et eris talenta decem et octo millia; ferri quoque centum millia talentorum.

Et apud quemcumque inuenti sunt lapides, dederunt in thesaurum domus Domini, per manum Ieiel Gersonitis.

Letatusque est populus, cum uota sponte promitterent: quia corde toto offerebant ea Domine.

Sed et Dauid rex letatus est gaudio magno, et benedixit Domino coram uniuersa multitudine, et ait:

Benedictus es, Domine Deus Isrel patris nostri ab eterno in eternum.

Tua est, Domine, magnificentia, et potentia, et gloria, atque uictoria: et tibi laus:

Cuncta enim que in celo sunt, et in terra, tua sunt: tuum, Domine, regnum, et tu es super omnes  principes.

Tue diuitie, et tua est gloria: tu dominaris omnium, in manu tua uirtus et potentia: in manu tua magnitudo et imperium omnium.

Nunc igitur, Deus noster, confitemur tibi, et laudamus nomen tuum inclytum.

Quis ego, et quis populus meus, ut possimus hec tibi uniuersa promittere?

Tua sunt omnia: et que de manu tua accepimus, dedimus tibi.

Peregrini enim sumus coram te, et aduene, sicut omnes patres nostri.

Dies nostri quasi umbra super terram, et nulla est mora.

Domine Deus noster, omnis hec copia, quam parauimus,  ut edificaretur domus nomini sancto tuo, de manu tua est, et tua sunt omnia.

Scio, Deus meus, quod probes corda, et simplicitatem diligas, unde et ego in simplicitate cordis mei letus obtuli uniuersa hec:

Et populum tuum, qui hic repertus est, uidi cum ingenti gaudio tibi offerre donaria.

Domine Deus Abraham, et Isaac, et Isrel, patrum nostrorum, custodi in eternum hanc uoluntatem cordis eorum, et semper in uenerationem tui mens ista permaneat.

Salomoni quoque filio meo da cor perfectum, ut custodiat mandata tua, testimonia tua, et ceremonias tuas, et faciat uniuersa: et edificet edem: cuius impensas paraui.

Precepit autem Dauid uniuerse Ecclesie: Benedicite Domino Deo nostro.

Et benedixit omnis Ecclesia Domino Deo patrum suorum: et inclinauerunt se, et adorauerunt Deum,  et deinde regem.

Immolaueruntque uictimas Domino: et obtulerunt holocausta die sequenti, tauros mille, arietes mille, agnos mille cum libaminibus suis, et uniuerso ritu abundantissime in omnem Isrel:

Et comederunt, et biberunt coram Domino in die illo cum grandi letitia.

Et unxerunt secundo Salomonem filium Dauid.

Unxerunt autem Domino in principem, et Sadoc in pontificem.

Seditque Salomon super solium Domini in regem pro Dauid patre suo, et cunctis placuit: et paruit illi omnis Isrel.

Sed et uniuersi principes, et potentes, et cuncti filii regis Dauid dederunt manum, et subiecti fuerunt Salomoni regi.

Magnificauit ergo Dominus Salomonem super omnem Isrel: et dedit illi gloriam regni, qualem nullus habuit ante eum rex Isrel.

Igitur Dauid filius Isai regnauit super uniuersum  Isrel. Et dies, quibus regnauit super Isrel, fuerunt quadraginta anni:

In Hebron regnauit septem annis, et in Ierusalem annis triginta tribus.

Et mortuus est in senectute bona, plenus dierum, et diuitiis, et gloria. Regnauitque Salomon filius eius pro eo.

Gesta autem Dauid regis priora, et nouissima, scripta sunt in libro Samuel uidentis, et in libro Nathan prophete, atque in uolumine Gad uidentis: uniuersique regni eius, et fortitudinis, et temporum, que transierunt sub eo, siue in Isrel, siue in cunctis regnis terrarum.

[Lib. II.---Cap. I.] Confortatus est ergo Salomon filius Dauid in regno suo, [a 1Kb] et Dominus Deus eius erat cum eo, et magnificauit eum in excelsum.

Precepitque Salomon uniuerso Isreli, tribunis, et centurionibus, et ducibus, et iudicibus omnis Isrel, et principibus familiarum.

Et abiit cum uniuersa multitudine in excelsum  Gabaon, ubi erat tabernaculum federis Dei, quod fecit Moses famulus Dei in solitudine.

Arcam autem Dei adduxerat Dauid de Cariath Iarim, in locum quem parauerat ei, et ubi fixerat illi tabernaculum, hoc est, in Ierusalem.

Altare quoque eneum, quod fabricatus fuerat Beseleel filius Uri filii Ur, ibi erat coram tabernaculo Domini: quod et requisiuit Salomon, et omnis ecclesia.

Ascenditque Salomon ad altare eneum, coram tabernaculo federis Domini, et obtulit in eo mille hostias.

Ecce autem in ipsa nocte apparuit ei Deus dicens: Postula quod uis, ut dem tibi.

Dixitque Salomon Deo: Tu fecisti cum Dauid patre  meo misericordiam magnam: et constituisti me regem pro eo.

Nunc igitur, Domine Deus, impleatur sermo tuus quem pollicitus es Dauid patri meo:

Tu enim me fecisti regem super populum tuum multum, qui tam innumerabilis est, quam puluis terre.

Da mihi sapientiam et intelligentiam, ut egrediar coram populo tuo, et ingrediar:

Quis enim potest hunc populum tuum digne, qui tam grandis est, iudicare?

Dixit autem Deus ad Salomonem: Quia hoc magis placuit cordi tuo, et non postulasti diuitias, et substantiam, et gloriam, neque animas eorum qui te oderant, sed nec dies uite plurimos: petisti autem sapientiam et scientiam, ut iudicare possis populum meum, super quem constitui te regem: Sapientia et scientia data sunt tibi:

Diuitias autem, et substantiam, et gloriam dabo tibi;

 Ita ut nullus in regibus, nec ante te, nec post te fuerit similis tui.

uenit ergo Salomon ab Excelso Gabaon in Ierusalem coram tabernaculo federis, et regnauit super Isrel.

Congregauitque sibi currus et equites, et facti sunt ei mille quadrigenti currus, et duodecim millia equitum; et fecit eos esse in urbibus quadrigarum, et cum rege in Ierusalem.

Prebuitque rex argentum et aurum in Ierusalem quasi lapides, et cedros quasi sycomoros, que nascuntur in campestribus multitudine magna.

Adducebantur autem ei equi de Aegypto, et de Coa, a negotiatoribus regis, qui ibant: et cemebant pretio, quadrigam equorum sexcentis argenteis, et equum centum quinquaginta:

Similiter de uniuersis regnis Hettheorum, et a regibus Syrie, emptio celebrabatur.

[Cap. II.] Decreuit autem Salomon edificare domum  nomini Domini, et palatium sibi.

Et numerauit septuaginta millia uirorum portantium humeris, et octoginta millia qui cederent lapides in montibus, prepositosque eorum tria millia sexcentos.

Misit quoque ad Huram regem Tyri, dicens: Sicut egisti cum Dauid patre meo, et misisti ei ligna cedrina ut edificaret sibi domum, in qua et habitauit: sic fac mecum, ut edificem domum nomini Domini Dei mei, et consecrem eam ad adolendum incensum coram illo, et fumiganda aromata, et ad propositionem panum sempiternam, et ad holocautomata mane et uespere, sabbatis quoque, et neomeniis et solemnitatibus Domini Dei nostri in sempiternum, que mandata sunt Isreli.

Domus autem, quam edificare cupio, magna est: magnus est enim Deus noster super omnes deos.

Quis ergo poterit preualere, ut edificet ei dignam domum?

 Si celum et celi celorum capere cum non queunt: quantus ego sum, ut possim edificare ei domum?

Sed ad hoc tantum, ut adoleatur incensum coram illo.

Mitte igitur mihi uirum eruditum, qui nouerit operari in auro, et argento, ere, ferro, purpura, coccino, et hyacintho, [a 1Kb] et qui sciat sculpere celaturas, cum his artificibus, quos mecum habeo in Iudea et Ierusalem, quos preparauit Dauid pater meus.

Sed et ligna cedrina mitte mihi, et arceuthina, et pinea, de Libano: scio enim quod serui tui nouerint cedere ligna de Libano.

Et erunt serui mei cum seruis tuis, ut parentur mihi ligna plurima.

 Domus enim, quam cupio edificare, magna est nimis, et inclyta.

Preterea operariis, qui cesuri sunt ligna, seruis tuis dabo in cibaria tritici coros uiginti millia, et hordei coros totidem, et uini uiginti millia metretas, olei quoque sata uiginti millia.

Dixit autem Huram rex Tyri per litteras, quas miserat Salomoni:

Quia dilexit Dominus populum suum, idcirco te regnare fecit super eum.

Et addidit dicens: Benedictus Dominus Deus Isrel, qui fecit celum et terram, qui dedit Dauid regi filium sapientem et eruditum et sensatum atque prudentem, ut edificaret domum Domino, et palatium sibi.

Misi ergo tibi uirum prudentem et scientissimum Huram, patrem meum, filium mulieris de filiabus Dan, cuius pater Tyrius fuit, qui nouit operari in auro, et argento, ere, et ferro, et marmore, et lignis, in purpura quoque, et hyacintho, et bysso, et coccino:  et qui scit celare omnem sculpturam, et adinuenire prudenter quodcumque in opere necessarium est, cum artificibus tuis et cum artificibus domini mei Dauid patris tui.

Triticum ergo, et hordeum, et oleum, et uinum, que pollicitus es, domine mi, mitte seruis tuis.

Nos autem cedemus ligna de Libano, quot necessaria habueris, et applicabimus ea ratibus per mare in Ioppe: tuum erit transferre ea in Ierusalem.

Numerauit igitur Salomon omnes uiros proselytos, qui erant in terra Isrel, post dinumerationem, quam dinumerauit Dauid pater eius, et inuenti sunt centum quinquaginta millia, et tria millia sexcenti.

Fecitque ex eis septuaginta millia, qui humeris onera portarent, et octoginta millia, qui lapides in montibus cederent: tria millia autem et sexcentos prepositos operum populi.

[Cap. III.] Et cepit Salomon edificare domum Domini in Ierusalem in monte Moria, qui demonstratus  fuerat Dauid patri eius, in loco, quem parauerat Dauid in area Ornam Iebusei.

Cepit autem edificare mense secundo, anno quarto regni sui.

Et hec sunt fundamenta, que iecit Salomon, ut edificaret domum Dei longitudinis cubitos in mensura prima sexaginta, latitudinis cubitos uiginti.

Port cum uero ante frontem, que tendebatur in longum iuxta mensuram latitudinis domus, cubitorum uiginti: porro altitudo centum uiginti cubitorum erat: et deaurauit eam intrinsecus auro mundissimo.

Domum quoque maiorem texit tabulis ligneis abiegnis, et laminas auri obrizi affixit per totum: sculpsitque in ea palmas, et quasi catenulas se inuicem complectentes.

Strauit quoque pauimentum templi pretiosissimo marmore, decore multo.

Porro aurum erat probatissimum, de cuius laminis  texit domum, et trabes eius, et postes, et parietes, et ostia: et celauit cherubim in parietibus.

Fecit quoque domum sancti sanctorum; longitudinem iuxta latitudinem domus, cubitorum uiginti, et latitudinem similiter uiginti cubitorum: et laminis aureis texit eam, quasi talentis sexcentis.

Sed et clauos fecit aureos, ita ut singuli claui siclos quinquagenos appenderent: cenacula quoque texit auro.

Fecit etiam in domo sancti sanctorum cherubim duos, opere statuario: et texit eos auro.

Ale cherubim uiginti cubitis extendebantur: ita ut una ala haberet cubitos quinque, et tangeret parietem domus: et altera quinque cubitos habens, alam tangeret alterius cherub.

Similiter cherub alterius ala quinque habebat cubitos,  et tangebat parietem: et ala eius altera quinque cubitorum alam cherub alterius contingebat.

Igitur ale utriusque cherubim expanse erant, et extendebantur per cubitos uiginti: ipsi autem stabant erectis pedibus, et facies eorum uerse erant ad exteriorem domum.

Fecit quoque uelum ex hyacintho, purpura, cocco, et bysso: et intexuit ei cherubim.

Ante fores etiam templi duas columnas, que triginta et quinque cubitos habebant altitudinis:

Porro capita earum quinque cubitorum.

Necnon et quasi catenulas in oraculo, et superposuit eas capitibus columnarum: malogranata etiam centum, que catenulis interposuit.

Ipsas quoque columnas posuit in uestibulo templi, unam a dextris, et alteram a sinistris: eam que a dextris erat, uocauit Iachin, et que ad leuam, Booz.

[Cap. Iu.] Fecit quoque altare eneum uiginti cubitorum longitudinis, et uiginti cubitorum latitudinis, et decem cubitorum altitudinis.

 Mare etiam fusile decem cubitis a labio usque ad labium, rotundum, per circuitum: quinque cubitos habebat altitudinis, et funiculus triginta cubitorum ambiebat gyrum eius.

Similitudo quoque boum erat subter illud, et decem culitis quedam extrinsecus celature, quasi duobus uersibus aluum maris circumibant. Boues autem erant fusiles:

Et ipsum mare super duodecim boues impositum erat, quorum tres respiciebant ad aquilonem, et alii tres ad occidentem: porro tres alii meridiem, et tres qui reliqui erant, orientem, mare habentes superpositum: posteriora autem boum erant intrinsecus sub mari.

Porro uastitas eius habebat mensuram palmi, et erat labium illius quasi labium calicis, uel repandi lilii: capiebatque mensure tria millia metretas.

Fecit quoque conchas decem: et posuit quinque a dextris, et quinque a sinistris, ut lauarent in eis  omnia, que in holocaustum oblaturi erant:

Porro in mari sacerdotes lauabantur.

Fecit autem et candelabra aurea decem, secundum speciem qua iussa erant fieri: et posuit ea in templo, quinque a dextris, et quinque a sinistris:

Necnon et mensas decem: posuitque eas in templo, quinque a dextris, et quinque a sinistris:

Phialas quoque aureas centum.

Fecit etiam atrium sacerdotum, et basilicam grandom: et ostia in Basilica, que texit ere.

Porro mare posuit in latere dextro contra orientem ad meridiem.

Fecit autem Hiram lebetes, et creagras, et phialas: et compleuit omne opus regis in domo Dei:

Hoc est, columnas duas, et epistylia, et capita, et quasi quedam retiacula, que capita tegerent super epistylia.

Malogranata quoque quadringenta, et retiacula duo, ita ut bini ordines malogranatorum singulis retiaculis  iungerentur, que protegerent epistylia et capita columnarum.

Bases etiam fecit, et conchas, quas superposuit basibus.

Mare unum, boues quoque duodecim sub mari.

Et lebetas, et creagras, et phialas. Omnia uasa fecit Salomoni Hiram pater eius in domo Domini ex ere mundissimo.

In regione Iordanis fudit ea rex in argillosa terra, inter Sochot et Saredatha.

Erat autem multitudo uasorum innumerabilis, ita ut ignoraretur pondus eris.

Fecitque Salomon omnia uasa domus Dei, et altare aureum, et mensas, et super eas panes propositionis:

Candelabra quoque cum lucernis suis, ut lucerent ante oraculum iuxta ritum, ex auro purissimo:

Et florentia quedam, et lucernas, et forcipes aureos: omnia de auro mundissimo facta sunt.

 Thymiamateria quoque, et thuribula, et phialas, et mortariola, ex auro purissimo.

Et ostia celauit templi interioris, id est, in sancto sanctorum; et ostia templi forinsecus aurea.

Sicque completum est omne opus, quod fecit Salomon in domo Domini.

[Cap. u.] Intulit igitur Salomon omnia, que uouerat Dauid pater suus, argentum, et aurum, et uniuersa uasa posuit in thesauris domus Dei.

Post que congregauit maiores natu Isrel, et cunctos principes tribuum, et capita familiarum de filiis Isrel in Ierusalem, ut adducerent arcam federis Domini de ciuitate Dauid, que est Sion.

uenerunt igitur ad regem omnes uiri Isrel in die solemni mensis septimi.

Cumque uenissent cuncti seniorum Isrel, portauerunt Leuite arcam, et intulerunt eam, et omnem paraturam tabernaculi.

Porro uasa sanctuarii, que erant in tabernaculo, portauerunt sacerdotes cum Leuitis.

 Rex autem Salomon, et uniuersus cetus Isrel, et omnes qui fuerant congregati ante arcam, immolabant arietes, et boues absque ullo numero: tanta enim erat multitudo uictimarum.

Et intulerunt sacerdotes arcam federis Domini in locum suum, id est, ad oraculum templi, in sancta sanctorum subter alas cherubim: ita ut cherubim expanderent alas suas super locum, in quo posita erat arca, et ipsam arcam tegerent cum uectibus eius.

uectium autem, quibus portabatur arca, quia paululum longiores erant, capita parebant ante oraculum: si uero quis paululum fuisset extrinsecus, eos uidere non poterat.

Fuit itaque arca ibi usque in presentem diem:

Nihilque erat aliud in arca, nisi due tabule, quas posuerat Moses in Horeb, quando legem dedit Dominus filiis Isrel egredientibus ex Aegypto.

Egressis autem sacerdotibus de sanctuario: omnes enim sacerdotes, qui ibi potuerant inueniri, sanctificati  sunt:

Nec adhuc in illo tempore uices, et ministeriorum ordo inter eos diuisus erat.

Tam Leuite quam cantores, id est, et qui sub Asaph erant, et qui sub Eman, et qui sub Idithun, filii, et fratres eorum, uestiti byssinis, cymbalis, et psalteriis, et citharis concrepabant, stantes ad orientalem plagam altaris, et cum eis sacerdotes centum uiginti canentes tubis.

Igitur cunctis pariter, et tubis, et uoce, et cymbalis, et organis, et diuersi generis musicorum concinentibus, et uocem in sublime tollentibus, longe sonitus audiebatur;

Ita ut cum Dominum laudare cepissent, et dicere: Confitemini Domino quoniam bonus, quoniam in eternum misericordia eius, impleretur domus Dei nube, nec possent sacerdotes stare, et ministrare propter caliginem.

Compleuerat enim gloria Domini domum Dei.

 [Cap. uI.] Tunc Salomon ait: Dominus pollicitus est, ut habitaret in caligine: ego autem edificaui domum nomini eius, ut habitaret ibi in perpetuum.

Et conuertit rex faciem suam, et benedixit uniuerse multitudini Isrel, nam omnis turba stabat intenta, et ait:

Benedictus Dominus Deus Isrel, qui quod locutus est Dauid patri meo, opere compleuit, dicens:

A die, qua eduxi populum meum de terra Aegypti, non elegi ciuitatem de cunctis tribubus Isrel, ut edificaretur in ea domus nomini meo:

Neque elegi quemquam alium uirum, ut esset dux in populo meo Isrel;

Sed elegi Ierusalem, ut sit nomen meum in ea, et elegi Dauid, ut constituerem eum super populum meum Isrel.

Cumque fuisset uoluntatis Dauid patris mei, ut edificaret domum nomini Domini Dei Isrel, dixit Dominus ad eum: Quia hec fuit uoluntas tua, ut  edificares domum nomini meo, bene quidem fecisti uoluntatem habere huiuscemodi: sed non tu edificabis domum: uerum filius tuus, qui egredietur de lumbis tuis, ipse edificabit domum nomini meo.

Compleuit ergo Dominus sermonem suum, quem locutus fuerat: et ego surrexi pro Dauid patre meo, et sedi super thronum Isrel, sicut locutus est Dominus: et edificaui domum nomini Domini Dei Isrel.

Et posui in ea arcam, in qua est pactum Domini, quod pepigit cum filiis Isrel.

Stetit ergo coram altari Domini ex aduerso uniuerse multitudinis Isrel, et extendit manus suas.

Siquidem fecerat Salomon basim eneam, et posuerat eam in medio basilice, habentem quinque cubitos longitudinis, et quinque cubitos latitudinis, et tres cubitos altitudinis.

Stetitque super eam: et deinceps flexis genibus contra uniuersam multitudinem Isrel, et palmis in celum leuatis, ait:

Domine Deus Isrel, non est similis tui Deus in  celo et in terra: qui custodis pactum et misericordiam cum seruis tuis, qui ambulant coram te in toto corde suo:

Qui prestitisti seruo tuo Dauid patri meo quecumque locutus fueras ei: et que ore promiseras, opere complesti, sicut et presens tempus probat.

Nunc ergo, Domine Deus Isrel, imple seruo tuo patri meo Dauid quecumque locutus es, dicens: Non deficiet ex te uir coram me, qui sedeat super thronum Isrel: ita tamen si custodierint filii tui uias suas, et ambulauerint in lege mea, sicut et tu ambulasti coram me.

Et nunc, Domine Deus Isrel, firmetur sermo tuus, quem locutus es seruo tuo Dauid.

Ergone credibile est ut habitet Deus cum hominibus super terram? Si celum et celi celorum non te capiunt, quanto magis domus ista, quam edificaui?

Sed ad hoc tantum facta est, ut respicias orationem serui tui, et obsecrationem eius, Domine Deus  meus: et audias preces, quas fundit famulus tuus coram te, ut aperias oculos tuos super domum istam diebus et noctibus, super locum, in quo pollicitus es, ut inuocaretur nomen tuum, et exaudires orationem, quam seruus tuus orat in eo: et exaudias preces famuli tui et populi tui Isrel.

Quicumque orauerit in loco isto, exaudi de habitaculo tuo, id est, de celis, et propitiare.

Si peccauerit quispiam in proximum suum, et iurare contra eum paratus uenerit, seque maledicto constrinxerit coram altari in domo ista: tu audies de celo, et facies iudicium seruorum tuorum: ita ut reddas iniquo uiam suam in caput proprium, et ulciscaris iustum, retribuens ei secundum iustitiam suam.

Si superatus fuerit populus tuus Isrel ab inimicis , et conuersi egerint penitentiam, et obsecrauerint nomen tuum, et fuerint deprecati in loco isto, tu exaudi de celo, et propitiare peccato populi tui Isrel, et reduc eos in terram  quam dedisti eis, et patribus eorum.

Si, clauso celo, pluuia non fluxerit propter peccata populi, et deprecati te fuerint in loco isto, et confessi nomini tuo, et conuersi a peccatis suis, cum eos afflixeris, exaudi de celo, Domine, et dimitte peccata seruis tuis et populi tui Isrel, et doce eos uiam bonam, per quam ingrediantur: et da pluuiam terre, quam dedisti populo tuo ad possidendum.

Fames si orta fuerit in terra, et pestilentia, erugo, et aurugo, et locusta, et bruchus, et hostes, uastatis regionibus, portas obsederint ciuitatis, omnisque plaga et infirmitas presserit: si quis de populo tuo Isrel fuerit deprecatus, cognoscens plagam et infirmitatem suam, et expanderit manus suas in domo hac, tu exaudi de celo, de sublimi scilicet habitaculo tuo, et propitiare, et redde unicuique secundum uias suas, quas nosti eum habere in corde suo:

 Tu enim solus nosti corda filiorum hominum.

Ut timeant te, et ambulent in uiis tuis cunctis diebus, quibus uiuunt super faciem terre, quam dedisti patribus nostris.

Externum quoque, qui non est de populo tuo Isrel, si uenerit de terra longinqua, propter nomen tuum magnum, et propter manum tuam robustam, et brachium tuum extentum, et orauerit in loco isto, tu exaudies de celo firmissimo habitaculo tuo, et facies cuncta, pro quibus inuocauerit te ille peregrinus: ut sciant omnes populi terre nomen tuum, et timeant te sicut populus tuus Isrel, et cognoscant, quia nomen tuum inuocatum est super domum hanc, quam edificaui.

Si egressus fuerit populus tuus ad bellum contra aduersarios suos per uiam in qua miseris eos, adorabunt te contra uiam, in qua ciuitas hec est, quam elegisti, et domus, quam edificaui nomini tuo: tu exaudies de celo preces eorum, et obsecrationem, et ulciscaris.

 Si autem peccauerint tibi  et iratus fueris eis, et tradideris hostibus, et captiuos eos duxerint in terram longinquam, uel certe que iuxta est, et conuersi in corde suo, in terra, ad quam captiui ducti fuerant, egerint penitentiam, et deprecati te fuerint in terra captiuitatis sue, dicentes: Peccauimus, inique egimus, iniuste gessimus: et reuersi fuerint ad te in toto corde suo, et in tota anima sua, in terra captiuitatis sue, ad quam ducti sunt, adorabunt te contra uiam terre sue, quam dedisti patribus eorum, et urbis, quam elegisti et domus, quam edificaui nomini tuo:

Tu exaudies de celo, hoc est, de firmo habitaculo tuo, preces eorum, et facias iudicium, et dimittas populo tuo, quamuis peccatori:

Tu es enim Deus meus: aperiantur, queso, oculi tui, et aures tue intente sint ad orationem, que fit in loco isto.

Nunc igitur consurge, Domine Deus, in requiem  tuam, tu et arca fortitudinis tue:

Sacerdotes tui, Domine Deus, induantur salutem, et sancti tui letentur in bonis.

Domine Deus, ne auerteris faciem christi tui: memento misericordiarum Dauid serui tui.

[Cap. uII.] Cumque complesset Salomon fundens preces, ignis descendit de celo, et deuorauit holocausta et uictimas: et maiestas Domini impleuit domum.

Nec poterant Sacerdotes ingredi templum Domini, eo quod implesset maiestas Domini templum Domini.

Sed et omnes filii Isrel uidebant descendentem ignem, et gloriam Domini super domum:

Et corruentes proni in terram super pauimentum stratum lapide, adorauerunt et laudauerunt Dominum: Quoniam bonus, quoniam in eternum misericordia eius.

Rex autem, et omnis populus, immolabant uictimas coram Domino.

 Mactauit igitur rex Salomon hostias, boum uiginti duo millia, arietum centum uiginti millia: et dedicauit domum Dei rex, et uniuersus populus.

Sacerdotes autem stabant in officiis suis: et Leuite in organis carminum Domini, que fecit Dauid rex ad laudandum Dominum: Quoniam in eternum misericordia eius, hymnos Dauid canentes per manus suas.

Porro sacerdotes canebant tubis ante eos, cunctusque Isrel stabat.

Sanctificauit quoque Salomon medium atrii ante templum Domini: obtulerat enim ibi holocausta et adipes pacificorum; quia altare eneum, quod fecerat, non peterat sustinere holocausta et sacrificia et adipes.

Fecit ergo Salomon solemnitatem in tempore illo septem diebus, et omnis Isrel cum eo, ecclesia magna ualde, ab introitu Emath usque ad torrentem Aegypti.

 Fecitque die octauo collectam, eo quod dedicasset altare septem diebus, et solemnitatem celebrasset diebus septem.

Igitur in die uigesimo tertio mensis septimi dimisit populos ad tabernacula sua, letantes atque gaudentes super bono, quod fecerat Dominus Dauidi, et Salomoni, et Isreli populo suo.

Compleuitque Salomon domum Domini, et domum regis, et omnia que disposuerat in corde suo, ut faceret in domo Domini, et in domo sua, et prosperatus est.

Apparuit autem ei Dominus nocte, et ait: Audiui orationem tuam, et elegi locum istum mihi in domum sacrificii.

Si clausero celum, et pluuia non fluxerit, et mandauero et precepero locuste, ut deuoret terram, et misero pestilentiam in populum meum:

Conuersus autem populus meus, super quos inuocatum est nomen meum, deprecatus me fuerit, et exquisierit faciem meam, et egerit penitentiam a  uiis suis pessimis:

Et ego exaudiam de celo, et propitius ero peccatis eorum, et sanabo terram eorum.

Oculi quoque mei erunt aperti, et aures mee erecte ad orationem eius, qui in loco isto orauerit.

Elegi enim, et sanctificaui locum istum ut sit nomen meum ibi in sempiternum, et permaneant oculi mei, et cor meum ibi cunctis diebus.

Tu quoque si ambulaueris coram me, sicut ambulauit Dauid pater tuus, et feceris iuxta omnia que precepi tibi: et iustitias meas iudiciaque seruaueris:

Suscitabo thronum regni tui, sicut pollicitus sum Dauid patri tuo, dicens: Non auferetur de stirpe tua uir, qui sit princeps in Isrel.

Si autem auersi fueritis, et dereliqueritis iustitias meas, et precepta mea, que proposui uobis, et abeuntes seruieritis diis alienis, et adoraueritis eos, euellam uos de terra mea, quam dedi uobis:

Et domum hanc, quam sanctificaui nomini meo,  proiiciam a facie mea, et tradam eam in parabolam, et in exemplum cunctis populis.

Et domus ista erit in prouerbium uniuersis transeuntibus, et dicent stupentes: Quare fecit Dominus sic terre huic et domui huic?

Respondebuntque: Quia dereliquerunt Dominum Deum patrum suorum, qui eduxit eos de terra Aegypti, et apprehenderunt deos alienos, et adorauerunt eos, atque coluerunt:

Idcirco uenerunt super eos uniuersa hec mala.

[Cap. uIII.] Expletis autem uiginti annis, postquam edificauit Salomon domum Domini, et domum suam: ciuitates, quas dederat Hiram Salomoni, edificauit, et habitare ibi fecit filios Isrel.

Abiit quoque in Emat Suba, et obtinuit eam.

Et edificauit Palmiram in deserto, et alias ciuitates munitissimas edificauit in Emath.

Exstruxitque Bethoron superiorem, et Bethoron inferiorem, ciuitates muratas habentes portas, et  uectes et seras:

Balaath etiam et omnes urbes firmissimas, que fuerunt Salomonis, cunctasque urbes quadrigarum, et urbes equitum: omnia que uoluit Salomon atque disposuit, edificauit in Ierusalem, et in Libano, et in uniuersa terra potestatis sue.

Omnem populum, qui derelictus fuerat de Hettheis, et Amorrheis, et Pherezeis, et Eueis, et Iebuseis, qui non erant de stirpe Isrel: de filiis eorum, et de posteris, quos non interfecerant filii Isrel, subiugauit Salomon in tributarios, usque in diem hanc.

Porro de filiis Isrel non posuit, ut seruirent operibus regis: ipsi enim erant uiri bellatores, et duces primi, et principes quadrigarum et equitum eius.

Omnes autem principes exercitus regis Salomonis fuerunt ducenti quinquaginta, qui erudiebant populum.

Filiam uero Pharaonis transtulit de ciuitate Dauid,  in domum quam edificauerat ei. Dixit enim:

Non habitabit uxor mea in domo Dauid regis Isrel, eo quod sanctificata sit: quia ingressa est eam arca Domini.

Tunc obtulit Salomon holocausta Domini super altare Domini, quod exstruxerat ante porticum, ut per singulos dies offerretur in eo iuxta preceptum Mosi in sabbatis et in kalendis, et in festis diebus, ter per annum, id est, in solemnitate azymorum, et in solemnitate hebdomadarum, et in solemnitate tabernaculorum.

Et constituit iuxta dispositionem Dauid patris sui officia sacerdotum in ministeriis suis:

Et Leuitas in ordine suo, ut laudarent et ministrarent coram sacerdotibus, iuxta ritum uniuscuiusque diei:

Et ianitores in diuisionibus suis per portam et portam: sic enim preceperat Dauid homo Dei.

Nec pretergressi sunt de mandatis regis, tam sacerdotes quam Leuite, ex omnibus que preceperat,  et in custodiis thesaurorum.

Omnes impensas preparatas habuit Salomon, ex eo die quo fundauit domum Domini, usque in diem quo perfecit eam.

Tunc abiit Salomon in Asiongaber, et in Ailath ad oram maris Rubri, que est in terra Edom.

Misit autem ei Huram per manus seruorum suorum naues, et nautas gnaros maris, et abierunt cum seruis Salomonis in Ophir, tuleruntque inde quadringinta quinquaginta talenta auri, et attulerunt ad regem Salomonem.

[Cap. IX.] Regina quoque Saba, cum audisset famam Salomonis, uenit, ut tentaret eum in enigmatibus, in Ierusalem, cum magnis opibus, et camelis qui portabant aromata, et auri plurimum, gemmasque pretiosas.

Cumque uenisset ad Salomonem, locuta est ei quecumque erant in corde suo.

Et exposuit ei Salomon omnia que proposuerat:  nec quidquam fuit, quod ei non perspicuum fecerit.

Quod postquam uidit, sapientiam scilicet Salomonis, et domum quam edificauerat, nec non et cibaria mense eius, et habitacula seruorum, et officia ministrorum eius, et uestimenta eorum, pincernas quoque et uestes eorum, et uictimas quas immolabat in domo Domini: non erat pre stupore ultra in ea spiritus.

Dixitque ad regem: uerus sermo, quem audieram in terra mea de uirtutibus et sapientia tua.

Non credebam narrantibus, donec ipsa uenissem, et uidissent oculi mei, et probassem, uix medietatem sapientie tue mihi fuisse narratam: uicisti famam uirtutibus tuis.

Beati uiri tui, et beati serui tui: hi qui assistunt coram te in omni tempore, et audiunt sapientiam tuam.

Sit Dominus Deus tuus benedictus, qui uoluit te ordinare super thronum suum, regem Domini Dei tui.

 Quia diligit Deus Isrel, et uult seruare eum in eternum, idcirco posuit te super eum regem, ut facias iudicia atque iustitiam.

Dedit autem regi centum uiginti talenta auri, et aromata multa nimis, et gemmas pretiosissimas:

Non fuerunt aromata talia ut hec que dedit regina Saba regi Salomoni.

Sed et serui Huram cum seruis Salomonis attulerunt aurum de Ophir, et ligna thyina, et gemmas pretiosissimas: de quibus fecit rex, de lignis scilicet thyinis, gradus in domo Domini, et in domo regia, citharas quoque, et psalteria cantoribus:

Numquam uisa sunt in terra Iuda ligna talia.

Rex autem Salomon dedit regine Saba cuncta que uoluit, et que postulauit, multo plura quam attulerat ad eum:

Que reuersa, abiit in terram suam cum seruis suis.

 Erat autem pondus auri, quod afferebatur Salomoni per annos singulos, sexcenta sexaginta sex talenta auri: excepta ea summa, quam legati diuersarum gentium, et negotiatores afferre consueuerant, omnesque reges Arabie, et satrape terrarum, qui comportabant aurum et argentum Salomoni.

Fecit igitur rex Salomon ducentas hastas aureas de summa sexcentorum aureorum, qui in hastis singulis expendebantur:

Trecenta quoque scuta aurea trecentorum aureorum, quibus legebantur scuta singula:

Posuitque ea rex in armamentario, quod erat consitum nemore.

Fecit quoque rex solium eburneum grande, et uestiuit illud auro mundissimo. Sexque gradus, quibus ascendebatur ad solium, et scabellum aureum, et brachiola duo altrinsecus, et duos leones stantes iuxta brachiola; sed et alios duodecim leunculos stantes super sex gradus ex utraque parte:

Non fuit tale solium in uniuersis regnis.

 Omnia quoque uasa conuiuii regis erant aurea, et uasa domus saltus Libani ex auro purissimo.

Argentum enim in diebus illis pro nichilo reputabatur.

Siquidem naues regis ibant in Tharsis cum seruis Huram, semel in annis tribus: et deferebant inde aurum et argentum, et ebur, et simias, et pauos.

Magnificatus est igitur Salomon super omnes reges terre diuitiis et gloria.

Omnesque reges terrarum desiderabant uidere faciem Salomonis, ut audirent sapientiam, quam dederat Deus in corde eius:

Et deferebant ei munera, uasa argentea, et aurea, et uestes, et arma, et aromata, equos, et mulos, per singulos annos.

Habuit quoque Salomon quadraginta millia equorum in stabulis, et curruum equitumque duodecim millia, constituitque eos in urbibus quadrigarum, et ubi erat rex in Ierusalem.

 Exercuit etiam potestatem super cunctos reges, a flumine Euphrate usque ad terram Philisthinorum, et usque ad terminos Aegypti.

Tantamque copiam prebuit argenti in Ierusalem quasi lapidum; et cedrorum tantam multitudinem uelut sycomororum, que gignuntur in campestribus.

Adducebantur autem ei equi de Aegypto, cunctisque regionibus.

Reliqua autem operum Salomonis priorum et nouissimorum, scripta sunt in uerbis Nathan prophete, et in libris Ahie Silonitis, in uisione quoque Iaddo uidentis, contra Ieroboam filium Nabat.

Regnauit autem Salomon in Ierusalem super omnem Isrel quadraginta annis.

Dormiuitque cum patribus suis, et sepelierunt eum in ciuitate Dauid: regnauitque pro eo Roboam filius eius.

[Cap. X.] Profectus est autem Roboam in Sichem: illuc enim cunctus Isrel conuenerat, ut constituerent  eum regem.

Quod cum audisset Ieroboam filius Nabat, qui erat in Aegypto , statim reuersus est.

uocaueruntque eum, et uenit cum uniuerso Isrel, et locuti sunt ad Roboam, dicentes:

Pater tuus durissimo iugo nos pressit, tu leuiora impera patre tuo, qui nobis grauem imposuit seruitutem, et paululum de onere subleua, ut seruiamus tibi.

Qui ait: Post tres dies reuertimini ad me.

 Cumque abiisset populus, iniit consilium cum senibus, qui steterant coram patre eius Salomone dum adhuc uiueret, dicens: Quid datis consilii, ut respondeam populo?

Qui dixerunt ei: Si placueris populo huic, et lenieris eos uerbis clementibus, seruient tibi omni tempore.

At ille reliquit consilium senum, et cum iuuenibus tractare cepit, qui cum eo nutriti fuerant, et erant in comitatu illius.

Dixitque ad eos: Quid uobis uidetur? uel respondere quid debeo populo huic, qui dixit mihi: Subleua iugum quod imposuit nobis pater tuus?

At illi responderunt ut iuuenes, et nutriti cum eo in deliciis, atque dixerunt:

Sic loqueris populo, qui dixit tibi: Pater tuus aggrauauit iugum nostrum, tu subleua: et sic respondebis ei:

Minimus digitus meus grossior est lumbis patris mei. Pater meus imposuit uobis iugum graue, et  ego maius pondus apponam: pater meus cecidit uos flagellis, ego uero cedam uos scorpionibus.

uenit ergo Ieroboam, et uniuersus populus, ad Roboam die tertio, sicut preceperat eis.

Responditque rex dura, derelicto consilio seniorum: locutusque est iuxta iuuenum uoluntatem: Pater meus graue uobis imposuit iugum, quod ego grauius faciam: pater meus cecidit uos flagellis, ego uero cedam uos scorpionibus.

Et non acquieuit populi precibus: erat enim uoluntatis Dei, ut compleretur sermo eius, quem locutus fuerat per manum Ahie Silonitis ad Ieroboam filium Nabat.

Populus autem uniuersus, rege duriora dicente, sic locutus est ad eum:

Non est nobis pars in Dauid, neque hereditas in filio Isai. Reuertere in tabernacula tua Isrel, tu autem pasce domum tuam Dauid.

Et abiit Isrel in tabernacula sua.

 Super filios autem Isrel, qui habitabant in ciuitatibus Iuda, regnauit Roboam.

Misitque rex Roboam Aduram, qui preerat tributis, et lapidauerunt eum filii Isrel, et mortuus est.

Porro rex Roboam currum festinauit ascendere, et fugit in Ierusalem.

Recessitque Isrel a domo Dauid, usque ad diem hanc [a 1Kb] .

[Cap. XI.] uenit autem Roboam in Ierusalem, et conuocauit uniuersam domum Iuda et Beniamin, centum octoginta millia electorum atque bellantium, ut dimicaret contra Isrel, et conuerteret ad se regnum suum.

Factusque est sermo Domini ad Semeiam hominem Dei, dicens: Loquere ad Roboam filium Salomonis regem Iuda, et ad uniuersum Isrel, qui est in Iuda et Beniamin:

Hec dicit Dominus: Non ascendetis, neque pugnabitis contra fratres uestros: reuertatur unusquisque in domum suam, quia mea hoc gestum est  uoluntate.

Qui cum audissent sermonem Domini, reuersi sunt, nec perrexerunt contra Ieroboam.

Habitauit autem Roboam in Ierusalem, et edificauit ciuitates muratas in Iuda. Exstruxitque Beth-Leem, et Etam, et Thecue, Bethsur quoque, et Socho, et Odollam, necnon et Geth, et Maresa, et Ziph, sed et Aduraim, et Lachis, et Azeca, Saraa quoque, et Aialon, et Hebron, que erant in Iuda et Beniamin, ciuitates munitissimas.

 Cumque clausisset eas muris, posuit in eis principes, ciborumque horrea, hoc est, olei et uini.

Sed et in singulis urbibus fecit armamentaria scutorum et hastarum, firmauitque eas multa diligentia, et imperauit super Iudam et Beniamin.

Sacerdotes autem et Leuite, qui erant in uniuerso Isrel, uenerunt ad eum de cunctis sedibus suis, relinquentes suburbana et possessiones suas, et transeuntes ad Iudam et Ierusalem: eo quod abiecisset eos Ieroboam, et posteri eius, ne sacerdotio Domini fungerentur.

Qui constituit sibi sacerdotes excelsorum, et demoniorum, uitulorumque quos fecerat.

Sed et de cunctis tribubus Isrel, quicumque dederant cor suum ut quererent Dominum Deum Isrel, uenerunt Ierusalem ad immolandum uictimas suas coram Domino Deo patrum suorum.

Et roborauerunt regnum Iuda, et confirmauerunt Roboam filium Salomonis per tres annos: ambulauerunt enim in uiis Dauid et Salomonis, annis tantum  tribus.

Duxit autem Roboam uxorem Maalath, filiam Ierimuth, filii Dauid: Abiail quoque filiam Eliab filii Isai: que peperit ei filios, Ieus, et Somoriam, et Zoom.

Post hanc quoque accepit Maacha filiam Absalom, que peperit ei Abia, et Ethai, et Ziza, et Salomith.

Amauit autem Roboam Maacha filiam Absalom, super omnes uxores suas, et concubinas:

Nam uxores decem et octo duxerat, concubinas autem sexaginta: et genuit uiginti octo filios, et sexaginta filias.

Constituit uero in capite Abiam filium Maacha, ducem super fratres suos: ipsum enim regem facere cogitabat, quia sapientior fuit, et potentior super omnes filios eius;

Et in cunctis finibus Iuda, et Beniamin, et in uniuersis ciuitatibus muratis: prebuitque eis escas plurimas, et multas petiuit uxores.

[Cap. XII.] Cumque roboratum fuisset regnum  Roboam et confortatum, dereliquit legem Domini, et omnis Isrel cum eo.

Anno autem quinto regni Roboam, ascendit Sesach rex Aegypti in Ierusalem  cum mille ducentis curribus, et sexaginta millibus equitum: nec erat numerus uulgi quod uenerat cum eo ex Aegypto, Libyes scilicet, et Troglodyte, et Aethiopes. Cepitque ciuitates munitissimas in Iuda, et uenit usque ad Ierusalem.

Semeias autem Propheta ingressus est ad Roboam, et principes Iuda, qui congregati fuerant in Ierusalem, fugientes Sesac, dixitque ad eos:

Hec dicit Dominus: uos reliquistis me, et ego reliqui uos in manu Sesac:

Consternatique principes Isrel et rex dixerunt: Iustus est Dominus.

Cumque uidisset Dominus, quod humiliati essent, factus est sermo Domini ad Semeiam, dicens:

Quia humiliati sunt, non disperdam eos, daboque eis pauxillum auxilii, et non stillabit furor meus super  Ierusalem per manum Sesac.

uerumtamen seruient ei, ut sciant distantiam seruitutis mee et seruitutis regni terrarum.

Recessit itaque Sesac rex Aegypti ab Ierusalem, sublatis thesauris domus Domini et domus regis, omniaque secum tulit, et clypeos aureos, quos fecerat Salomon.

Pro quibus fecit rex eneos, et tradidit illos principibus scutariorum, qui custodiebant uestibulum palatii.

 Cumque introiret rex domum Domini, ueniebant scutarii, et tollebant eos, iterumque referebant ad armamentarium suum.

uerumtamen quia humiliati sunt, auersa est ab eis ira Domini, nec deleti sunt penitus; siquidem in Iuda inuenta sunt opera bona.

Confortatus est igitur rex Roboam in Ierusalem, atque regnauit: quadraginta autem et unius anni erat cum regnare cepisset, et decem et septem annis regnauit in Ierusalem, urbe, quam elegit Dominus, ut confirmaret nomen suum ibi, de cunctis tribubus Isrel:

Nomen autem matris eius Naama Ammanitis.

Fecit autem malum, et non preparauit cor suum, ut quereret Dominum.

Opera uero Roboam prima et nouissima scripta sunt in libris Semeie prophete, et Addo uidentis, et diligenter exposita:

Pugnaueruntque aduersum se Roboam et Ieroboam cunctis diebus.

 Et dormiuit Roboam cum patribus suis, sepultusque est in ciuitate Dauid. Et regnauit Abia filius eius pro eo.

[Cap. XIII.] Anno octauo decimo regis Ieroboam, regnauit Abia super Iudam. Tribus annis regnauit in Ierusalem, nomenque matris eius Michaia, filia Uriel de Gabaa:

Et erat bellum inter Abia et Ieroboam:

Cumque iniisset Abia certamen, et haberet bellicosissimos uiros, et electorum [a 1Kb] quadringenta millia, Ieroboam instruxit econtra aciem octingenta millia uirorum, qui et ipsi electi erant, et ad bella fortissimi.

Stetit ergo Abia super montem Someron, qui erat in Ephraim, et ait:

Audi, Ieroboam, et omnis Isrel: Num ignoratis quod Dominus Deus Isrel dederit regnum Dauid super Isrel in sempiternum, ipsi et filiis eius in pactum salis?

Et surrexit Ieroboam filius Nabat, seruus Salomonis  filii Dauid: et rebellauit contra Dominum suum.

Congregatique sunt ad eum uiri uanissimi, et filii Belial: et preualuerunt contra Roboam filium Salomonis:

Porro Roboam erat rudis, et corde pauido, nec potuit resistere eis.

Nunc ergo uos dicitis, quod resistere possitis regno Domini, quod possidet per filios Dauid, habetisque grandem populi multitudinem, atque uitulos aureos, quos fecit uobis Ieroboam in Deos.

Et eiecistis sacerdotes Domini, filios Aaron, atque Leuitas: et fecistis uobis sacerdotes sicut omnes populi terrarum: quicumque uenerit, et initiauerit manum suam in tauro, in bobus, et in arietibus septem, fit sacerdos eorum qui non sunt dii.

Noster autem Dominus Deus est quem non relinquimus:

Sacerdotesque ministrant Domino de filiis Aaron, et Leuite sunt in ordine suo:

Holocausta quoque offerunt Domino per singulos dies mane et uespere, et thymiama iuxta legis precepta  confectum, et proponuntur panes in mensa mundissima;

Estque apud nos candelabrum aureum, et lucerne eius, ut accendantur semper ad uesperam:

Nos quippe custodimus precepta Domini Dei nostri, quem uos reliquistis.

Ergo in exercitu nostro dux Deus est, et sacerdotes eius, qui clangunt tubis, et resonant contra uos:

Filii Isrel, nolite pugnare contra Dominum Deum patrum uestrorum, quia non uobis expedit.

 Hec illo loquente, Ieroboam retro moliebatur insidias.

Cumque ex aduerso hostium staret, ignorantem Iudam suo ambiebat exercitu.

Respiciensque Iudas uidit instare bellum et ex aduerso et post tergum, et clamauit ad Dominum: ac sacerdotes tubis canere ceperunt.

Omnesque uiri Iuda uociferati sunt: et ecce illis clamantibus, perterruit Deus Ieroboam, et omnem Isrel, qui stabat ex aduerso Abia et Iuda.

Fugeruntque filii Isrel Iudam, et tradidit eos Deus in manu eorum.

Percussit ergo eos Abia, et populus eius, plaga magna: et corruerunt uulnerati ex Isrel quingenta millia uirorum fortium.

Humiliatique sunt filii Isrel in tempore illo, et uehementissime confortati filii Iuda, eo quod sperassent in Domino Deo patrum suorum.

Persecutus est autem Abia fugientem Ieroboam, et cepit ciuitates eius, Beth-El, et filias eius, et Iesana  cum filiabus suis, Ephron quoque et filias eius:

Nec ualuit ultra resistere Ieroboam in diebus Abia: quem percussit Dominus, et mortuus est.

Igitur Abia, confortato imperio suo, accepit uxores quatuordecim: procreauitque uiginti duos filios, et sedecim filias.

Reliqua autem sermonum Abia, uiarumque et operum eius, scripta sunt diligentissime in libro prophete Addo.

[Cap. XIu.] Dormiuit autem Abia cum patribus suis, et sepelierunt eum in ciuitate Dauid:

Regnauitque Asa filius eius pro eo, in cuius diebus quieuit terra annis decem.

Fecit autem Asa quod bonum et placitum erat in conspectu Dei sui, et subuertit altaria peregrini cultus, et excelsa, et confregit statuas, lucosque succidit.

Ac precepit Iude, ut quereret Dominum Deum patrum suorum, et faceret legem, et uniuersa mandata:

 Et abstulit de cunctis urbibus Iuda aras, et fana, et regnauit in pace.

Aedificauit quoque urbes munitas in Iuda, quia quietus erat, et nulla temporibus eius bella surrexerant, pacem Domino largiente.

Dixit autem Iude: Aedificemus ciuitates istas, et uallemus muris, et roboremus turribus, et portis, et seris, donec a bellis quieta sunt omnia, eo quod quesierimus Dominum Deum patrum nostrorum, et dederit nobis pacem per gyrum.

Aedificauerunt igitur, et nullum in exstruendo impedimentum fuit.

Habuit autem Asa in exercitu suo portantium scuta et hastas de Iuda trecenta millia, de Beniamin uero scutariorum et sagittariorum ducenta octoginta millia, omnes isti uiri fortissimi.

Egressus est autem contra eos Zara Aethiops cum exercitu suo, decies centena millia, et curribus trecentis: et uenit usque Maresa.

 Porro Asa perrexit obuiam ei, et instruxit aciem ad bellum in ualle Sephata, que est iuxta Maresa, et inuocauit Dominum Deum, et ait:

Domine, non est apud te ulla distantia, utrum in paucis auxilieris, an in pluribus: adiuua nos, Domine Deus noster: in te enim, et in tuo nomine habentes fiduciam, uenimus contra hanc multitudinem. Domine, Deus noster tu es, non preualeat contra te homo.

Exterruit itaque Dominus Aethiopes coram Asa et Iuda: fugeruntque Aethiopes. Et persecutus est eos Asa, et populus qui cum eo erat, usque Gerara, et ruerunt Aethiopes usque ad internecionem, quia, Domino cedente, contriti sunt, et exercitu illius preliante.

Tulerunt ergo spolia multa, et percusserunt ciuitates omnes per circuitum Gerare: grandis quippe cunctos terror inuaserat: et diripuerunt urbes, et multam predam asportauerunt.

 Sed et caulas ouium destruentes, tulerunt pecorum infinitam multitudinem, et camelorum: reuersique sunt Ierusalem.

[Cap. Xu.] Azarias autem filius Obed, facto in se spiritu Dei, egressus est in occursum Asa, et dixit ei: Audite me Asa, et omnis Iuda, et Beniamin: Dominus uobiscum, quia fuistis cum eo. Si quesieritis eum, inuenietis: si autem dereliqueritis eum, derelinquet uos.

Transibunt autem multi dies in Isrel absque Deo uero, et absque sacerdote doctore, et absque lege.

Cumque reuersi fuerint in angustia sua ad Dominum Deum Isrel, et quesierint eum, reperient eum.

In tempore illo non erit pax egredienti, et ingredienti, sed terrores undique in cunctis habitatoribus terrarum: pugnabit enim gens contra gentem, et ciuitas contra ciuitatem, quia Dominus conturbabit eos in omni angustia.

uos ergo confortamini, et non dissoluantur manus  uestre: erit enim merces operi uestro.

Quod cum audisset Asa, uerba scilicet et prophetiam Obed prophete, confortatus est, et abstulit idola de omni terra Iuda, et de Beniamin, et ex urbibus, quas ceperat, montis Ephraim, et dedicauit altare Domini quod erat ante porticum Domini.

Congregauitque uniuersum Iudam et Beniamin, et aduenas cum eis de Ephraim, et de Manasse, et de Simeon: plures enim ad eum confugerant ex Isrel, uidentes quod Dominus Deus illius esset cum eo.

Cumque uenissent in Ierusalem mense tertio, et anno quinto decimo regni Asa, immolauerunt Domino in die illa, de manubiis et preda quam adduxerant, boues septingentos et arictes septem millia.

Et intrauit ex more ad corroborandum fedus, ut quererent Dominum Deum patrum suorum in toto corde et in tota anima sua.

Si quis autem, inquit, non quesierit Dominum  Deum Isrel, moriatur a minimo usque ad maximum, a uiro usque ad mulierem.

Iuraueruntque Domino uoce magna in iubilo, et in clangore tube, et in sonitu buccinarum, omnes qui erant in Iuda cum exsecratione: in omni enim corde suo iurauerunt, et in tota uoluntate quesierunt eum, et inuenerunt: prestititque eis Dominus requiem per circuitum.

Sed et Maacha matrem Asa regis ex augusto deposuit imperio, eo quod fecisset in luco simulacrum Priapi: quod omne contriuit, et in frusta comminuens combussit in torrente Cedron.

Excelsa autem derelicta sunt in Isrel: attamen cor Asa erat perfectum cunctis diebus eius.

Eaque que uouerat pater suus, et ipse, intulit in domum Domini, argentum, et aurum, uasorumque diuersam supellectilem.

Bellum uero non fuit usque ad tricesimum quintum annum regni Asa.

 [Cap. XuI.] Anno autem tricesimo sexto regni eius, ascendit Baasa rex Isrel in Iudam, et muro circumdabat Rama, ut nullus posset tute egredi et ingredi de regno Asa.

Protulit ergo Asa argentum et aurum de thesauris domus Domini, et de thesauris regis, misitque ad Benadad regem Syrie, qui habitabat in Damasco, dicens:

Fedus inter me et te est, pater quoque meus et pater tuus habuere concordiam: quam ob rem misi tibi argentum et aurum, ut rupto federe, quod habes cum Baasa rege Isrel, facias eum a me recedere.

Quo comperto, Benadad misit principes exercituum suorum ad urbes Isrel; qui percusserunt Aion, et Dan, et Abelmaim, et uniuersas urbes Nephtali muratas.

Quod cum audisset Baasa, desiit edificare Rama, et intermisit opus suum.

 Porro Asa rex assumpsit uniuersum Iudam, et tulerunt lapides de Rama, et ligna, que edificationi preparauerat Baasa, edificauitque ex eis Gabaa et Maspha.

In tempore illo uenit Anani propheta ad Asa regem Iuda, et dixit ei: Quia habuisti fiduciam in rege Syrie, et non in Domino Deo tuo, idcirco euasit Syrie regis exercitus de manu tua.

Nonne Aethiopes et Libyes multo plures erant quadrigis et equitibus, et multitudine nimia: quos, cum Domino credidisses, tradidit in manu tua?

Oculi enim Domini contemplantur uniuersam terram, et prebent fortitudinem his, qui corde perfecto credunt in eum.

Stulte igitur egisti, et propter hoc ex presenti tempore contra te bella consurgent.

Iratusque Asa aduersus uidentem, iussit eum mitti in neruum:

ualde quippe super hoc fuerat indignatus:

Et in erfecit de populo in tempore illo plurimos.

 Opera autem Asa prima et nouissima scripta sunt in libro regum Iuda et Isrel.

Aegrotauit etiam Asa anno tricesimo nono regni sui, dolore pedum uehementissimo, et nec in infirmitate sua quesiuit Dominum, sed magis in medicorum arte confisus est.

Dormiuitque cum patribus suis: et mortuus est anno quadragesimo primo regni sui.

Et sepelierunt eum in sepulcro suo, quod foderat sibi in ciuitate Dauid: posueruntque eum super lectulum suum, plenum aromatibus et unguentis meretriciis, que erant pigmentariorum arte confecta, et combusserunt super eo ambitione nimia.

[Cap. XuII.] Regnauit autem Iosaphat filius eius pro eo, et inualuit contra Isrel.

Constituitque militum numeros in cunctis urbibus Iuda, que erant uallate muris. Presidiaque disposuit in terra Iuda, et in ciuitatibus Ephraim, quas ceperat Asa pater eius.

 Et fuit Dominus cum Iosaphat, quia ambulauit in uiis Dauid patris sui primis: [a 1Kb] et non sperauit in Baalim, sed in Deo patris sui, et perrexit in preceptis illius, et non iuxta peccata Isrel.

Confirmauitque Dominus regnum in manu eius, et dedit omnis Iuda munera Iosaphat: facteque sunt ei infinite diuitie, et multa gloria.

Cumque sumpsisset cor eius audaciam propter uias Domini, etiam excelsa et lucos de Iuda abstulit.

Tertio autem anno regni sui, misit de principibus suis Benail, et Obdiam, et Zacariam, et Nathanel, et Micheam, ut docerent in ciuitatibus Iuda:

Et cum eis Leuitas, Semeiam, et Nathaniam, et Zabadiam, Asel quoque et Semiramoth, et Ionathan, Adoniam, et Thobiam, et Thobadoniam, Leuitas, et cum eis Elisama et Ioram Sacerdotes.

Docebantque in Iuda, habentes librum Legis Domini, et circumibant cunctas urbes Iuda, atque erudiebant populum.

Itaque factus est pauor Domini super omnia regna  terrarum, que erant per gyrum Iuda, nec audebant bellare contra Iosaphat.

Sed et Philisthei Iosaphat munera deferebant, et uectigal argenti, Arabes quoque adducebant pecora, arietum septem millia septingentos, et hircorum totidem.

Creuit ergo Iosaphat, et magnificatus est usque in sublime: atque edificauit in Iuda domos ad instar turrium, urbesque muratas. Et multa opera parauit in urbibus Iuda.

uiri quoque bellatores, et robusti erant in Ierusalem, quorum iste est numerus per domos atque familias singulorum.

In Iuda principes exercitus, Ednas dux, et cum eo robustissimorum trecenta millia.

 Post hunc Iohanan princeps, et cum eo ducenta octoginta millia.

Post istum quoque Amasias filius Zechri, consecratus Domino, et cum eo ducenta millia uirorum fortium.

Hunc sequebatur robustus ad prelia Eliada, et cum eo tenentium arcum et clypeum ducenta millia:

Post istum etiam Iozabad, et cum eo centum octoginta millia expeditorum militum.

Hi omnes erant ad manum regis, exceptis aliis, quos posuerat in urbibus murati et in uniuerso Iuda.

[Cap. XuIII.] Fuit ergo Iosaphat diues et inclytus multum, et affinitate coniunctus est Ahab.

Descenditque post annos ad eum in Samariam.

Ad cuius aduentum mactauit Ahab arietes et boues plurimos, et populo qui uenerat cum eo: persuasitque illi, ut ascenderet in Ramoth Galaad.

Dixitque Ahab rex Isrel ad Iosaphat regem Iuda: ueni mecum in Ramoth Galaad.

Cui ille respondit: Ut ego, et tu: sicut populus  tuus, sic et populus meus: tecumque erimus in bello.

Dixitque Iosaphat ad regem Isrel: Consule, obsecro, impresentiarum sermonem Domini.

Congregauitque rex Isrel prophetarum quadringentos uiros, et dixit ad eos: In Ramoth Galaad ad bellandum ire debemus, an quiescere?

At illi, Ascende, inquiunt, et tradet Deus in manu regis.

Dixitque Iosaphat: Numquid non est hic prophetes Domini, ut ab illo etiam requiramus?

Et ait rex Isrel ad Iosaphat: Est uir unus, a quo possumus querere Domini uoluntatem, sed ego odi eum, quia non prophetat mihi bonum, sed malum omni tempore:

Est autem Micheas filius Iemla.

Dixitque Iosaphat: Ne loquaris, rex, hoc modo.

uocauit ergo rex Isrel unum de eunuchis, et dixit ei: uoca mihi cito Micheam filium Iemla.

Porro rex Isrel, et Iosaphat rex Iuda, uterque  sedebat in solio suo, uestiti cultu regio:

Sedebant autem in area iuxta portam Samarie, omnesque prophete uaticinabantur coram eis.

Sedecias uero filius Chanaana fecit sibi cornua ferrea, et ait: Hec dicit Dominus: His uentilabis Syriam, donec conteras eam.

Omnesque prophete similiter prophetabant, atque dicebant: Ascende in Ramoth Galaad, et prosperaberis, et tradet eos Dominus in manu regis.

Nuntius autem, qui ierat ad uocandum Micheam, ait illi:

En uerba omnium prophetarum uno ore bona regi annuntiant: queso ergo te ut et sermo tuus ab eis non dissentiat, loquarisque prospera.

Cui respondit Micheas: uiuit Dominus, quia quodcumque dixerit Deus meus, hoc loquar.

uenit ergo ad regem. Cui rex ait: Michea, ire debemus in Ramoth Galaad ab bellandum, an quiescere?

Cui ille respondit: Ascendite: cuncta enim prospere  uenient, et tradentur hostes in manus uestras.

Dixitque rex: Iterum atque iterum te adiuro, ut non mihi loquaris, nisi quod uerum est, in nomine Domini.

At ille ait: uidi uniuersum Isrel dispersum in montibus, sicut oues absque pastore, et dixit Dominus: Non habent isti dominos: reuertatur unusquisque in domum suam in pace.

Et ait rex Isrel ad Iosaphat: Nonne dixi tibi, quod non prophetaret iste mihi quidquam boni, sed ea que mala sunt?

At ille, Idcirco, ait, audite uerbum Domini: uidi Dominum sedentem in solio suo, et omnem exercitum celi assistentem ei a dextris et sinistris.

Et dixit Dominus: Quis decipiet Ahab regem Isrel, ut ascendat et corruat in Ramoth Galaad? Cumque  diceret unus hoc modo, et alter alio: processit spiritus, et stetit coram Domino, et ait: Ego decipiam eum. Cui Dominus, In quo, inquit, decipies?

At ille respondit: Egrediar, et ero spiritus mendax in ore omnium prophetarum eius.

Dixitque Dominus: Decipies, et preualebis, egredere, et fac ita.

Nunc igitur, ecce Dominus dedit spiritum mendacii in ore omnium prophetarum tuorum, et Dominus locutus est de te mala.

Accessit autem Sedecias filius Chanaana, et percussit Michea maxillam, et ait:

Per quam uiam transiuit Spiritus Domini a me, ut loqueretur tibi?

Dixitque Micheus: Tu ipse uidebis in die illo, quando ingressus fueris cubiculum de cubiculo, ut abscondaris.

Precepit autem rex Isrel, dicens: Tollite Micheam, et ducite eum ad Ammon principem ciuitatis, et ad Ioas filium Amelech.

 Et dicetis: Hec dicit rex, mittite hunc in carcerem, et date ei panis modicum, et aque pauxillum, donec reuertar in pace.

Dixitque Micheas: Si reuersus fueris in pace, non est locutus Dominus in me. Et ait: Audite, populi omnes.

Igitur ascenderunt rex Isrel et Iosaphat rex Iuda in Ramoth Galaad.

Dixitque rex Isrel ad Iosaphat: Mutabo habitum, et sic ad pugnandum uadam, tu autem induere uestibus tuis.

Mutatoque rex Isrel habitu, uenit ad bellum.

Rex autem Syrie preceperat ducibus equitatus sui, dicens: Ne pugnetis contra minimum, aut contra maximum, nisi contra solum regem Isrel.

Itaque cum uidissent principes equitatus Iosaphat, dixerunt: Rex Isrel iste est.

Et circumdederunt eum dimicantes:

At ille clamauit ad Dominum, et auxiliatus est ei,  atque auertit eos ab illo.

Cum enim uidissent duces equitatus, quod non esset rex Isrel, reliquerunt eum.

Accidit autem ut unus e populo sagittam in incertum iaceret, et percuteret regem Isrel inter ceruicem et scapulas.

At ille aurige suo ait: Conuerte manum tuam, et educ me de acie, quia uulneratus sum.

Et finita est pugna in die illo:

Porro rex Isrel stabat in curru suo contra Syros usque ad uesperam, et mortuus est, occidente sole.

[Cap. XIX.] Reuersus est autem Iosaphat rex Iuda in domum suam pacifice in Ierusalem.

Cui occurrit Ieu filius Anani uidens, et ait ad eum: Impio prebes auxilium, et his qui oderunt Dominum, amicitia iungeris, et idcirco iram quidem Domini merebaris; sed bona opera inuenta sunt in te, eo quod abstuleris lucos de terra Iuda, et preparaueris cor tuum, ut requireres Deum.

 Habitauit ergo Iosaphat in Ierusalem.

Rursumque egressus est ad populum de Bersabee usque ad montem Ephraim, et reuocauit eos ad Dominum Deum patrum suorum.

Constituitque Iudices terre in cunctis ciuitatibus Iuda munitis per singula loca.

Et precipiens Iudicibus, uidete, ait, quid faciatis: non enim hominis exercetis iudicium, sed Domini, et quodcumque iudicaueritis, in uos redundabit.

Sit timor Domini uobiscum, et cum diligentia cuncta  facite: non est enim apud Dominum Deum nostrum iniquitas, nec personarum acceptio, nec cupido munerum.

In Ierusalem quoque constituit Iosaphat Leuitas, et sacerdotes, et principes familiarum ex Isrel, ut iudicium et causam Domini iudicarent [a 12Kb] habitatoribus eius.

Precepitque eis, dicens: Sic agetis in timore Domini fideliter et corde perfecto.

Omnem causam, que uenerit ad uos, fratrum uestrorum, qui habitant in urbibus suis inter cognationem et cognationem, ubicumque questio est de lege, de mandato, de ceremoniis, de iustificationibus; ostendite eis, ut non peccent in Dominum, et ne ueniat ira super uos et super fratres uestros:

Sic ergo agetis, et non peccabitis.

Amarias autem sacerdos et pontifex uester, in his, que ad Dominum pertinent, presidebit.

Porro Zabadias filius Ismel, qui est dux in domo Iuda, super ea opera erit, que ad regis officium pertinent:  habetisque magistros Leuitas coram uobis:

Confortamini, et agite diligenter, et erit Dominus cum bonis.

[Cap. XX.] Post hec congregati sunt filii Moab, et filii Ammon, et cum eis de [b 1Kb] Ammonitis, ad Iosaphat, ut pugnarent contra eum.

ueneruntque nuntii, et indicauerunt Iosaphat, dicentes: uenit contra te multitudo magna, de his locis que trans mare sunt, et de Syria, et ecce consistunt in Asasonthamar, que est Engaddi.

Iosaphat autem timore perterritus, totum se contulit ad rogandum Dominum, et predicauit ieiunium uniuerso Iuda.

Congregatusque est Iuda ad deprecandum Dominum; sed et omnes de urbibus suis uenerunt ad obsecrandum eum.

Cumque stetisset Iosaphat in medio cetu Iuda, et Ierusalem, in domo Domini ante atrium nouum, ait: Domine Deus patrum nostrorum, tu es Deus in  celo, et dominaris cunctis regnis gentium.

In manu tua est fortitudo et potentia, nec quisquam tibi potest resistere.

Nonne tu, Deus noster, interfecisti omnes habitatores terre huius coram populo tuo Isrel, et dedisti eam semini Abraham amici tui in sempiternum?

Habitaueruntque in ea, et exstruxerunt in illa sanctuarium nomini tuo, dicentes:

Si irruerint super nos mala, gladius iudicii, pestilentia, et fames, stabimus coram domo hac in conspectu tuo, in qua inuocatum est nomen tuum, et clamabimus ad te in tribulationibus nostris, et exaudies, saluosque facies.

Nunc igitur ecce filii Ammon, et Moab, et mons Seir, per quos non concessisti Isreli, ut transiret quando egrediebatur de Aegypto, sed declinauerunt ab eis, et non interfecerunt illos.

Econtrario agunt et nituntur eiicere nos de possessione, quam tradidisti nobis, Deus noster, ergo  non iudicabis eos?

In nobis quidem non est tanta fortitudo, ut possimus huic multitudini resistere, que irruit super nos. Sed cum ignoremus quid agere debeamus, hoc solum habemus residui, ut oculos nostros dirigamus ad te.

Omnis uero Iuda stabat coram Domino, cum paruulis, et uxoribus et liberis suis:

Erat autem Iaziel filius Zacarie, filii Banaie, filii Ieiel, filii Mathanie, Leuites de filiis Asaph, super  quem factus est Spiritus Domini in medio turbe, et ait:

Attendite, omnis Iuda, et qui habitatis in Ierusalem, et tu, rex Iosaphat: Hec dicit Dominus uobis: Nolite timere, nec paueatis hanc multitudinem: non est enim uestra pugna, sed Dei.

Cras descendetis contra eos: ascensuri enim sunt per cliuum nomine Sis, et inuenietis illos in summitate torrentis, qui est contra solitudinem Ieruel.

Non eritis uos qui dimicabitis, sed tantummodo confidenter state, et uidebitis auxilium Domini super uos.

Iuda, et Ierusalem, nolite timere, nec paueatis: cras egrediemini contra eos, et Dominus erit uobiscum.

Iosaphat ergo, et Iuda, et omnes habitatores Ierusalem, ceciderunt proni in terram coram Domino, et adorauerunt eum.

Porro Leuite de filiis Caath, et de filiis Core, laudabant Dominum Deum Isrel uoce magna, in excelsum.

 Cumque mane surrexissent, egressi sunt per desertum Thecue: profectisque eis, stans Iosaphat in medio eorum, dixit:

Audite me, Iuda, et omnes habitatores Ierusalem: credite in Domino Deo uestro, et securi eritis: credite prophetis eius, et cuncta euenient prospera.

Deditque consilium populo, et statuit cantores Domini, ut laudarent eum in turmis suis, et antecederent exercitum, ac uoce consona dicerent:

Confitemini Domino, quoniam in eternum misericordia eius.

Cumque cepissent laudes canere, uertit Dominus insidias eorum in semetipsos, filiorum scilicet Ammon, et Moab, et montis Seir, qui egressi fuerant, ut pugnarent contra Iudam, et percussi sunt.

Namque filii Ammon, et Moab, consurrexerunt aduersum habitatores montis Seir, ut interficerent et delerent eos: cumque hoc opere perpetranssent, etiam  in semetipsos uersi, mutuis concidere uulneribus.

Porro Iuda cum uenisset ad speculam, que respicit ad solitudinem, uidit procul omnem late regionem plenam cadaueribus, nec superesse quemquam, qui necem potuisset euadere.

uenit ergo Iosaphat, et omnis populus cum eo, ad detrahenda spolia mortuorum: inueneruntque inter cadauera uariam supellectilem, uestes quoque, et uasa pretiosissima, et diripuerunt, ita ut omnia portare non possent, nec per tres dies spolia auferre pre prede magnitudine.

Die autem quarto congregati sunt in ualle Benedictionis: etenim quoniam ibi benedixerant Domino, uocauerunt locum illum uallis Benedictionis usque in presentem diem.

Reuersusque est omnis uir Iuda, et habitatores Ierusalem, et Iosaphat ante eos, in Ierusalem cum letitia magna, eo quod dedisset eis Dominus gaudium de inimicis suis.

Ingressique sunt Ierusalem cum psalteriis et citharis,  et tubis, in domum Domini.

Irruit autem pauor Domini super uniuersa regna terrarum, cum audissent quod pugnasset Dominus contra inimicos Isrel.

Quieuitque regnum Iosaphat, et prebuit ei Deus pacem per circuitum.

Regnauit igitur Iosaphat super Iudam, et erat triginta quinque annorum cum regnare cepisset:

uiginti autem et quinque annis regnauit in Ierusalem.

Nomen matris eius Azuba filia Selahi.

Et ambulauit in uia patris sui Asa, nec declinauit ab ea, faciens que placita erant coram Domino.

 uerumtamen excelsa non abstulit, et adhuc populus non direxerat cor suum ad Dominum Deum patrum suorum.

Reliqua autem gestorum Iosaphat priorum et nouissimorum, scripta sunt in uerbis Ieu filii Anani, que digessit in libro regum Isrel.

Post hec iniit amicitias Iosaphat rex Iuda cum Ohozia rege Isrel, cuius opera fuerunt impiissima.

Et particeps fuit, ut facerent naues, que irent in Tharsis: feceruntque classem in Asiongaber.

Prophetauit autem Eliezer filius Dodoau de Maresa ad Iosaphat, dicens: Quia habuisti fedus cum Ohozia, percussit Dominus opera tua, contriteque sunt naues, nec potuerunt ire in Tharsis.

[Cap. XXI.] Dormiuit autem Iosaphat cum patribus suis, et sepultus est cum eis in ciuitate Dauid.

Regnauitque Ioram filius eius pro eo. Qui habuit fratres, filios Iosaphat, Azariam, et Iaiel, et Zacariam, et Azariam, et Michel, et Saphatiam, omnes hi, filii Iosaphat regis [a 1Kb] Isrel.

 Deditque eis pater suus multa munera argenti, et auri, et pensitationes, cum ciuitatibus munitissimis in Iuda: regnum autem tradidit Ioram, eo quod esset primogenitus.

Surrexit ergo Ioram super regnum patris sui: cumque se confirmasset, occidit omnes fratres suos gladio, et quosdam de principibus Isrel.

Triginta duorum annorum erat Ioram cum regnare cepisset, et octo annis regnauit in Ierusalem.

Ambulauitque in uiis regum Isrel, sicut egerat domus Ahab: filia quippe Ahab erat uxor eius, et fecit malum in conspectu Domini.

Noluit autem Dominus disperdere domum Dauid, propter pactum quod inierat cum eo, et quia promiserat ut daret ei lucernam, et filiis eius omni tempore.

In diebus illis rebellauit Edom, ne esset subditus Iude, et constituit sibi regem.

Cumque transisset Ioram cum principibus suis,  et cuncto equitatu qui erat secum, surrexit nocte, et percussit Edom, qui se circumdederat, et omnes duces equitatus eius.

Attamen rebellauit Edom, ne esset sub ditione Iuda, usque ad hanc diem:

Eo tempore et Lobna recessit, ne esset sub manu illius.

Dereliquerat enim Dominum Deum patrum suorum: insuper et excelsa fabricatus est in urbibus Iuda, et fornicari fecit habitatores Ierusalem, et preuaricari Iudam.

Allate sunt autem ei littere ab Elia propheta, in quibus scriptum erat:

Hec dicit Dominus Deus Dauid patris tui: Quoniam non ambulasti in uiis Iosaphat patris tui, et in uiis Asa regis Iuda, sed incessisti per iter regum Isrel, et fornicari fecisti Iudam, et habitatores Ierusalem, imitatus fornicationem domus Ahab, insuper et fratres tuos, domum patris tui, meliores te, occidisti, ecce Dominus percutiet te plaga magna,  cum populo tuo, et filiis, et uxoribus tuis, uniuersaque substantia tua.

Tu autem egrotabis pessimo languore uteri, donec egrediantur uitalia tua paulatim per dies singulos.

Suscitauit ergo Dominus contra Ioram spiritum Philisthinorum, et Arabum, qui confines sunt Aethiopibus. Et ascenderunt in terram Iuda, et uastauerunt eam, diripueruntque cunctam substantiam, que inuenta est in domo regis.

Insuper et filios eius, et uxores: nec remansit ei filius, nisi Ioahaz, qui minimus natu erat.

Et super hec omnia percussit eum Dominus alui languore insanabili.

 Cumque diei succederet dies, et temporum spatia uoluerentur, duorum annorum expletus est circulus: et sic longa consumptus tabe, ita ut egereret etiam uiscera sua, languore pariter et uita caruit.

Mortuusque est in infirmitate pessima, et non fecit ei populus secundum morem combustionis, exsequias, sicut fecerat maioribus eius.

Triginta duorum annorum fuit, cum regnare cepisset, et octo annis regnauit in Ierusalem.

Ambulauitque non recte, et sepelierunt eum in ciuitate Dauid: uerumtamen non in sepulcro regum.

[Cap. XXII.] Constituerunt autem habitatores Ierusalem Ohoziam filium eius minimum, regem pro eo:

Omnes enim maiores natu, qui ante eum fuerant, interfecerant latrones Arabum, qui irruerant in castra.

Regnauitque Ohozias filius Ioram regis Iuda.

Quadraginta duorum annorum erat Ohozias cum regnare cepisset, et uno anno regnauit in Ierusalem, et nomen matris eius Athalia filia Amri.

 Sed et ipse ingressus est per uias domus Ahab: mater enim eius impulit eum, ut impie ageret.

Fecit igitur malum in conspectu Domini, sicut demus Ahab: ipsi enim fuerunt ei consiliarii post mortem patris sui, in interitum eius.

Ambulauitque in consiliis eorum. Et perrexit cum Ioram filio Ahab rege Isrel, in bellum contra Azel regem Syrie in Ramoth Galaad:

uulneraueruntque Syri Ioram. Qui reuersus est, ut curaretur in Iezrel: multas enim plagas acceperat in supradicto certamine.

Igitur Ohozias filius Ioram rex Iuda, descendit ut inuiseret Ioram filium Ahab in Iezrel egrotantem.

uoluntatis quippe fuit Dei aduersus Ohoziam, ut ueniret ad Ioram:

Et cum uenisset, et egrederetur cum eo aduersum Ieu filium Namsi, quem unxit Dominus, ut deleret domum Ahab.

 Cum ergo subuerteret Ieu domum Ahab, inuenit principes Iuda, et filios fratrum Ohozie, qui ministrabant ei, et interfecit illos.

Ipsumque perquirens Ohoziam, comprehendit latitantem in Samaria: adductumque ad se, occidit, et sepelierunt eum: eo quod esset filius Iosaphat, qui quesierat Dominum in toto corde suo. Nec erat ultra spes aliqua, ut de stirpe quis regnaret Ohozie.

Siquidem Athalia mater eius, uidens quod mortuus esset filius suus, surrexit, et interfecit omnem stirpem regiam domus Ioram.

Porro Iosabeth filia regis tulit Ioas filium Ohozie, et furata est eum de medio filiorum regis, cum interficerentur: absconditque eum cum nutrice sua in cubiculo lectulorum:

Iosabeth autem, que absconderat eum: erat filia regis Ioram uxor Ioiade pontificis, soror Ohozie, et idcirco Athalia non interfecit eum.

Fuit ergo cum eis in domo Dei absconditus sex  annis, quibus regnauit Athalia super terram.

[Cap. XXIII.] Anno autem septimo confortatus Ioiada, assumpsit centuriones, Azariam uidelicet filium Ieroham, et Ismel filium Iohanan, [a 1Kb] Azariam quoque filium Obed, et Maasiam filium Adaie, et Elisaphat filium Zechri: et iniit cum eis fedus.

Qui circumeuntes Iudam, congregauerunt Leuitas  de cunctis urbibus Iuda, et principes familiarum Isrel, ueneruntque in Ierusalem.

Iniit ergo omnis multitudo pactum in domo Dei cum rege, dixitque ad eos Ioiada:

Ecce filius regis regnabit, sicut locutus est Dominus super filios Dauid.

Iste est ergo sermo quem facietis:

Tertia pars uestrum, qui ueniunt ad Sabbatum, sacerdotum et Leuitarum et ianitorum, erit in portis:

Tertia uero pars ad domum regis:

Et tertia ad portam, que appellatur Fundamenti:

Omne uero reliquum uulgus sit in atriis domus Domini.

Nec quispiam alius ingrediatur domum Domini, nisi sacerdotes, et qui ministrant de Leuitis: ipsi tantummodo ingrediantur, quia sanctificati sunt: et omne reliquum uulgus obseruet custodias Domini.

Leuite autem circumdent regem, habentes singuli arma sua : sintque cum rege et intrante et egrediente.

Fecerunt ergo Leuite, et uniuersus Iuda, iuxta omnia que preceperat Ioiada pontifex, et assumpserunt singuli uiros qui sub se erant, et ueniebant per ordinem sabbati, cum his qui impleuerant sabbatum, et egressuri erant.

Siquidem Ioiada pontifex non dimiserat abire turmas, que sibi per singulas hebdomadas succedere consueuerant.

Deditque Ioiada sacerdos centurionibus lanceas, clypeosque et peltas regis Dauid, quas consecrauerat in domo Domini.

Constituitque omnem populum tenentium pugiones, a parte templi dextra, usque ad partem templi sinistram, coram altari, et templo, per circuitum regis.

Et eduxerunt filium regis, et imposuerunt ei diadema, [b 1Kb] et testimonium, dederuntque in manu eius  tenendam legem, et constituerunt eum regem:

Unxit quoque illum Ioiada pontifex, et filii eius: imprecatique sunt, atque dixerunt: uiuat rex.

Quod cum audisset Athalia, uocem scilicet currentium atque laudantium regem, ingressa est ad populum in templum Domini.

Cumque uidisset regem stantem super gradum in introitu, et principes, turmasque circa eum, omnemque populum terre gaudentem, atque clangentem tubis, et diuersi generis organis concinentem, uocemque laudantium, scidit uestimenta sua, et ait: Insidie, Insidie.

Egressus autem Ioiada pontifex ad centuriones et principes exercitus, dixit eis: Educite illam extra septa templi, et interficiatur foris gladio.

Precepitque sacerdos, ne occideretur in domo Domini.

Et imposuerunt ceruicibus eius manus:

Cumque intrasset portam equorum domus regis, interfecerunt eam ibi.

 Pepigit autem Ioiada fedus inter se, uniuersumque populum, et regem, ut esset populus Domini.

Itaque ingressus est omnis populus domum Baal, et destruxerunt eam: et altaria ac simulacra illius confregerunt:

Mathan quoque sacerdotem Baal interfecerunt ante aras.

 Constituit autem Ioiada prepositos in domo Domini sub manibus sacerdotum, et Leuitarum, quos distribuit Dauid in domo Domini: ut offerrent holocausta Domino, sicut scriptum est in lege Mosi, in gaudio et canticis, iuxta dispositionem Dauid.

Constituit quoque ianitores in portis domus Domini, ut non ingrederetur eam immundus in omni re.

Assumpsitque centuriones, et fortissimos uiros ac principes populi, et omne uulgus terre, et fecerunt descendere regem de domo Domini, et introire per medium porte superioris in domum regis, et collocauerunt eum in solio regali.

Letatusque est omnis populus terre, et urbs quieuit: porro Athalia interfecta est gladio.

[Cap. XXIu.] Septem annorum erat Ioas cum regnare cepisset: et quadraginta annis regnauit in Ierusalem, nomen matris eius Sebia de Bersabee.

Fecitque quod bonum est coram Domino cunctis diebus Ioiade sacerdotis.

Accepit autem ei Ioiada uxores duas, e quibus genuit  filios et filias.

Post que placuit Ioas, ut instauraret domum Domini. Congregauitque sacerdotes, et Leuitas, et dixit eis:

Egredimini ad ciuitates Iuda, et colligite de uniuerso Isrel pecuniam ad sarta tecta templi Dei uestri, per singulos annos, festinatoque hoc facite.

Porro Leuite egere negligentius.

uocauitque rex Ioiadam principem, et dixit ei: Quare tibi non fuit cure, ut cogeres Leuitas inferre de Iuda et de Ierusalem pecuniam, que constituta est a Mose seruo Domini, ut inferret eam omnis multitudo Isrel in tabernaculum testimonii?

Athalia enim impiissima, et filii eius, destruxerant domum Dei, et de uniuersis, que sanctificata fuerant templo Domini, ornauerant fanum Baalim.

Precepit ergo rex, et fecerunt arcam: posueruntque eam iuxta portam domus Domini forinsecus,

Et predicatum est in Iuda et Ierusalem, ut deferrent  singuli pretium Domino, quod constituit Moses seruus Dei super omnem Isrel in deserto.

Letatique sunt cuncti principes, et omnis populus: et ingressi contulerunt in arcam Domini, atque miserunt ita ut impleretur.

Cumque tempus esset ut deferrent arcam coram rege per manus Leuitarum , ingrediebatur scriba regis, et quem primus sacerdos constituerat: effundebantque pecuniam que erat in arca: porro arcam reportabant ad locum suum, sicque faciebant per singulos dies, et congregata est infinita pecunia.

Quam dederunt rex et Ioiada his qui preerant operibus domus Domini:

At illi conducebant ex ea cesores lapidum, et artifices operum singulorum, ut instaurarent domum Domini: fabros quoque ferri et eris, ut quod cadere ceperat, fulciretur.

Egeruntque hi qui operabantur industrie, et abducebatur parietum cicatrix per manus eorum, ac  suscitauerunt domum Domini in statum pristinum, et firmiter eam stare fecerunt.

Cumque complessent omnia opera, detulerunt coram rege et Ioiada reliquam partem pecunie: de qua facta sunt uasa templi in ministerium, et ad holocausta, phiale quoque, et cetera uasa aurea et argentea:

Et offerebantur holocausta in domo Domini iugiter cunctis diebus Ioiade.

Senuit autem Ioiada plenus dierum, et mortuus est, cum centum triginta esset annorum.

Sepelieruntque eum in ciuitate Dauid cum regibus, eo quod fecisset bonum cum Isrel et cum domo eius.

Postquam autem obiit Ioiada, ingressi sunt principes Iuda, et adorauerunt regem, qui delinitus obsequiis eorum, acquieuit eis.

Et dereliquerunt templum Domini Dei patrum  suorum, seruieruntque lucis et sculptilibus, et facta est ira contra Iudam et Ierusalem propter hoc peccatum.

Mittebatque eis prophetas, ut reuerterentur ad Dominum, quos protestantes, illi audire nolebant.

Spiritus itaque Dei induit Zacariam filium Ioiade sacerdotem, et stetit in conspectu populi, et dixit eis:

Hec dicit Dominus Deus: Quare transgredimini preceptum Domini, quod uobis non proderit, et dereliquistis Dominum, ut derelinqueret uos?

Qui congregati aduersus eum, miserunt lapides iuxta regis imperium in atrio domus Domini.

Et non est recordatus Ioas rex misericordie quam fecerat Ioiada pater illius secum, sed interfecit filium eius.

Qui cum moreretur, ait: uideat Dominus, et requirat:

Cumque euolutus esset annus, ascendit contra eum exercitus Syrie: uenitque in Iudam et Ierusalem,  et interfecit cunctos principes populi, atque uniuersam predam miserunt regi Damascum.

Et certe cum permodicus uenisset numerus Syrorum, tradidit Dominus manibus eorum infinitam multitudinem, eo quod dereliquissent Dominum Deum patrum suorum:

In Ioas quoque ignominiosa exercuere iudicia.

Et abeuntes dimiserunt eum in languoribus magnis:

Surrexerunt autem contra eum serui sui, in ultionem sanguinis filii Ioiade sacerdotis, et occiderunt eum in lectulo suo, et mortuus est:

Sepelieruntque eum in ciuitate Dauid, sed non in sepulcris regum.

Insidiati uero sunt ei Zabad filius Semmaath Ammanitidis, et Iozabad filius Semarith Moabitidis.

Porro filii eius, ac summa pecunie que adunata fuerat sub eo, et instauratio domus Dei scripta sunt diligentius in libro Regum.

Regnauit autem Amasias filius eius pro eo.

 [Cap. XXu.] uiginti quinque annorum erat Amasias cum regnare cepisset, et uiginti nouem annis regnauit in Ierusalem, nomen matris Ioadam de Ierusalem.

Fecitque bonum in conspectu Domini: uerumtamen non in corde perfecto.

Cumque roboratum sibi uideret imperium, iugulauit seruos, qui occiderant regem patrem suum, sed filios eorum non interfecit, sicut scriptum est in libro Legis Mosi, ubi precepit Dominus, dicens:

Non occidentur patres pro filiis, neque filii pro patribus suis, sed unusquisque in suo peccato morietur:

Congregauit igitur Amasias Iudam, et constituit eos per familias, tribunosque et centuriones in uniuerso Iuda et Beniamin:

Et recensuit a uiginti annis et sursum, inuenitque trecenta millia iuuenum, qui egrederentur ad pugnam, et tenerent hastam et clypeum.

Mercede quoque conduxit de Isrel centum millia  robustorum, centum talentis argenti.

uenit autem homo Dei ad illum, et ait: O rex, ne egrediatur tecum exercitus Isrel: non est enim Dominus cum Isrel et cunctis filiis Ephraim:

Quod si putas in robore exercitus bella consistere, superari te faciet Deus ab hostibus: Dei quippe est et adiuuare, et in fugam conuertere.

Dixitque Amasias ad hominem Dei: Quid ergo fiet de centum talentis que dedi militibus Isrel? Et respondit ei homo Dei: Habet Dominus unde tibi dare possit multo his plura.

Separauit itaque Amasias exercitum, qui uenerat ad eum ex Ephraim, ut reuerteretur in locum suum:

At illi contra Iudam uehementer irati, reuersi sunt in regionem suam.

Porro Amasias confidenter eduxit populum suum, et abiit in uallem Salinarum, percussitque filios Seir decem millia.

 Et alia decem millia ceperunt filii Iuda, et adduxerunt ad preruptum cuiusdam petre, precipitaueruntque eos de summo in preceps, qui uniuersi crepuerunt.

At ille exercitus, quem remiserat Amasias, ne secum iret ad prelium, diffusus est in ciuitatibus Iuda, a Samaria usque ad Bethoron, et interfectis tribus millibus, diripuit predam magnam.

Amasias uero post cedem Idumeorum, et allatos deos filiorum Seir, statuit illos in deos sibi, et adorabat eos, et illis adolebat incensum.

Quamobrem iratus Dominus contra Amasiam, misit ad illum prophetam, qui diceret ei: Cur adorasti deos, qui non liberauerunt populum suum de manu tua?

Cumque hec ille loqueretur, respondit ei: Num consiliarius regis es? quiesce, ne interficiam te.

Discedensque propheta, Scio, inquit, quod cogitauerit Deus occidere te, quia fecisti hoc malum, et insuper non acquieuisti consilio meo.

 Igitur Amasias rex Iuda, inito pessimo consilio, misit ad Ioas filium Ioahaz filii Ieu, regem Isrel, dicens: ueni, uideamus nos mutuo.

At ille remisit nuntium, dicens, Carduus, qui est in Libano, misit ad cedrum Libani, dicens: Da filiam tuam filio meo uxorem: et ecce bestie, que erant in silua Libani, transierunt, et conculcauerunt carduum.

Dixisti: Percussi Edom, et idcirco erigitur cor tuum in superbiam: sede in domo tua, cur malum aduersum te prouocas, ut cadas et tu, et Iuda tecum?

Noluit audire Amasias, eo quod Domini esset uoluntas, ut traderetur in manibus hostium propter deos Edom.

Ascendit igitur Ioas rex Isrel, et mutuos sibi prebuere conspectus:

Amasias autem rex Iuda erat in Beth-Sames Iuda:

Corruitque Iuda coram Isrel, et fugit in tabernacula  sua.

Porro Amasiam regem Iuda, filium Ioas filii Ioahaz, cepit Ioas rex Isrel in Beth-Sames, et adduxit in Ierusalem: destruxitque murum eius a porta Ephraim usque ad portam anguli, quadringentis cubitis.

Omne quoque aurum, et argentum, et uniuersa uasa, que repererat in domo Dei, et apud Obeddom. In thesauris etiam domus regie, et filios obsidum reduxit Samariam.

uixit autem Amasias filius Ioas rex Iuda, postquam mortuus est Ioas filius Ioahaz rex Isrel, quindecim annis.

Reliqua autem sermonum Amasie priorum et nouissimorum scripta sunt in libro Regum Iuda et Isrel.

Qui postquam recessit a Domino, tetenderunt ei insidias in Ierusalem.

Cumque fugisset Lachis, miserunt, et interfecerunt eum ibi.

 Reportantesque super equos, sepelierunt eum cum patribus suis in ciuitate [a 1Kb] Dauid.

[Cap. XXuI.] Omnis autem populus Iuda, filium eius Oziam annorum sedecim, constituit regem pro patre suo Amasia.

Ipse edificauit Ailath, et restituit eam ditioni Iuda, postquam dormiuit rex cum patribus suis.

Sedecim annorum erat Ozias cum regnare cepisset, et quinquaginta duobus annis regnauit in Ierusalem:

Nomen matris eius Iechelia de Ierusalem.

Fecitque quod erat rectum in oculis Domini, iuxta  omnia que fecerat Amasias pater eius. Et exquisiuit Deum in diebus Zacarie intelligentis et uidentis Deum: cumque requireret Dominum, direxit eum in omnibus.

Denique egressus est, et pugnauit contra Philisthim, et destruxit murum Geth, et murum Iabnie, murumque Azoti:

Aedificauit quoque oppida in Azoto, et in Philisthim.

Et adiuuit eum Deus contra Philisthim, et contra Arabes, qui habitabant in Gurbaal, et contra Ammonitas.

Appendebantque Ammonite munera Ozie: et diuulgatum est nomen eius usque ad introitum Aegypti propter crebras uictorias.

Aedificauitque Ozias turres in Ierusalem super portam anguli, et super portam uallis, et reliquas in eodem muri latere, firmauitque eas.

Exstruxit etiam turres in solitudine, et fodit cisternas plurimas, eo quod haberet multa pecora, tam in  campestribus quam in eremi uastitate:

uineas quoque habuit, et uinitores in montibus, et in Carmelo: erat quippe homo agriculture deditus.

Fuit autem exercitus bellatorum eius, qui procedebant ad prelia, sub manu Ieiel scribe, Masieque doctoris, et sub manu Ananie, qui erat de ducibus regis.

Omnisque numerus principum per familias uirorum fortium, duorum millium sexcentorum.

Et sub eis uniuersus [b 1Kb] exercitus, trecentorum et septem millium quingentorum: qui erant apti ad bella, et pro rege contra aduersarios dimicabant.

Preparauit quoque eis Ozias, id est, cuncto exercitui, clypeos, et hastas, et galeas, et loricas, arcusque et fundas ad iaciendos lapides.

Et fecit in Ierusalem diuersi generis machinas, quas in turribus collocauit, et in angulis murorum, ut mitterent sagittas et saxa grandia: egressumque  est nomen eius procul, eo quod auxiliaretur ei Dominus, et corroborasset illum.

Sed cum roboratus esset, eleuatum est cor eius in interitum suum, et neglexit Dominum Deum suum:

Ingressusque templum Domini, adolere uoluit incensum super altare thymiamatis.

Statimque ingressus post eum Azarias sacerdos, et cum eo sacerdotes Domini octoginta, uiri fortissimi, restiterunt regi, atque dixerunt:

Non est tui officii, Ozia, ut adoleas incensum Domino? sed sacerdotum, hoc est, filiorum Aaron, qui consecrati sunt ad huiuscemodi ministerium: egredere de sanctuario, ne contempseris: quia non reputabitur tibi in gloriam hoc a Domino Deo.

Iratusque est Ozias, et tenens in manu thuribulum ut adoleret incensum, minabatur sacerdotibus.

Statimque orta est lepra in fronte eius coram sacerdotibus in domo Domini super altare thymiamatis.

Cumque respexisset eum Azarias pontifex, et  omnes reliqui sacerdotes, uiderunt lepram in fronte eius, et festinato expulerunt eum.

Sed et ipse perterritus, accelerauit egredi, eo quod sensisset illico plagam Domini.

Fuit igitur Ozias rex leprosus usque ad diem mortis sue, et habitauit in domo separata plenus lepra, ob quam eiectus fuerat de domo Domini.

Porro Ioatham filius eius rexit domum regis, et iudicabat populum terre.

Reliqua autem sermonum Ozie priorum et nouissimorum, scripsit Isaias filius Amos, propheta.

Dormiuitque Ozias cum patribus suis, et sepelierunt  eum in agro regalium sepulcrorum, eo quod esset leprosus: regnauitque Ioatham filius eius pro eo.

[Cap. XXuII.] uiginti quinque annorum erat Ioatham cum regnare cepisset, et sedecim annis regnauit in Ierusalem:

Nomen matris eius Ierusa filia Sadoc.

Fecitque quod rectum erat coram Domino, iuxta omnia que fecerat Ozias pater suus, excepto quod non est ingressus templum Domini, et adhuc populus delinquebat.

Ipse edificauit portam domus Domini excelsam, et in muro Ophel multa construxit.

Urbes quoque edificauit in montibus Iuda, et in saltibus castella et turres.

Ipse pugnauit contra regem filiorum Ammon, et uicit eos, dederuntque ei filii Ammon in tempore illo centum talenta argenti, et decem millia coros tritici, ac totidem coros hordei: hec ei prebuerunt filii Ammon, in anno secundo et tertio.

 Corrobaratusque est Ioatham, eo quod direxisset uias suas coram Domino Deo suo.

Reliqua autem sermonum Ioatham, et omnes pugne eius, et opera, scripta sunt in libro Regum Isrel et Iuda.

uiginti quinque annorum erat quum regnare cepisset, et sedecim annis regnauit in Ierusalem.

Dormiuitque Ioatham cum patribus suis, et sepelierunt eum in ciuitate Dauid, et regnauit Ahaz filius eius pro eo.

[Cap. XXuIII.] uiginti annorum erat Ahaz cum regnare cepisset: et sedecim annis regnauit in Ierusalem:

Non fecit rectum in conspectu Domini sicut Dauid pater eius: sed ambulauit in uiis regum Isrel, insuper et statuas fudit Baalim.

Ipse est, qui adoleuit incensum in ualle Benennom, et lustrauit filios suos in igne, iuxta ritum gentium quas interfecit Dominus in aduentu filiorum  Isrel.

Sacrificabat quoque, et thymiama succendebat in excelsis, et in collibus, et sub omni ligno frondoso.

Tradiditque eum Dominus Deus eius in manu regis Syrie, qui percussit eum, magnamque predam cepit de eius imperio, et adduxit in Damascum:

Manibus quoque regis Isrel traditus est, et percussus plaga grandi.

Occiditque Phacee filius Romelie, de Iuda centum uiginti millia in die uno, omnes uiros bellatores: eo quod reliquissent Dominum Deum patrum suorum.

Eodem tempore occidit Zechri, uir potens ex Ephraim, Maasiam filium regis, et Ezricam ducem domus eius, Elcanam quoque secundum a rege

Ceperuntque filii Isrel de fratribus suis ducenta millia mulierum, puerorum, et puellarum, et infinitam predam: pertuleruntque eam in Samariam.

Ea tempestate erat ibi propheta Domini, nomine Oded, qui egressus obuiam exercitui uenienti in Samariam, dixit eis:

 Ecce iratus Dominus Deus patrum uestrorum contra Iuda: tradidit eos in manibus uestris, et occidistis eos atrociter, ita ut ad celum pertingeret uestra crudelitas.

Insuper filios Iuda et Ierusalem uultis uobis subiicere in seruos et ancillas: quod nequaquam facto opus est: peccastis enim super hoc Domino Deo uestro.

Sed audite consilium meum, et reducite captiuos, quos adduxistis de fratribus uestris, quia magnus furor Domini imminet uobis.

Steterunt itaque uiri de principibus filiorum  Ephraim, Azarias filius Iohanan, Barachias filius Mosollamoth, Ezechias, filius Sellum, et Amasa filius Adali, contra eos qui ueniebant de prelio, et dixerunt eis:

Non introducetis huc captiuos, ne peccemus Domino. Quare uultis adiicere super peccata nostra, et uetera cumulare delicta? grande quippe peccatum est, et ira furoris Domini imminet super Isrel.

Dimiseruntque uiri bellatores predam, et uniuersa que ceperant, coram principibus, et omni multitudine.

Steteruntque uiri, quos supra memorauimus, et apprehendentes captiuos, omnesque qui nudi erant, uestierunt de spoliis.

Cumque uestissent eos, et calceassent, et refecissent cibo ac potu, unxissentque propter laborem, et adhibuissent eis curam: quicumque ambulare non poterant, et erant imbecillo corpore, imposuerunt eos iumentis, et adduxerunt Iericho ciuitatem palmarum ad fratres eorum, ipsique reuersi sunt Samariam.

 Tempore illo misit rex Ahaz ad regem Assyriorum, auxilium postulans.

ueneruntque Idumei, et percusserunt multos ex Iuda, et ceperunt predam magnam.

Philisthim quoque diffusi sunt per urbes campestres, et ad meridiem Iuda: ceperuntque Beth-Sames, et Aialon, et Gaderoth, Socho quoque, et Thamnan, et Gamzo, cum uiculis suis, et habitauerunt in eis.

Humiliauerat enim Dominus Iudam propter Ahaz regem Iuda, eo quod nudasset eum auxilio, et contemptui habuisset Dominum.

Adduxitque contra eum [a 1Kb] Thelgath-Phalnasar, regem Assyriorum, qui et afflixit eum et, nullo resistente, uastauit.

Igitur Ahaz, spoliata domo Domini, et domo regum ac principum, dedit regi Assyriorum munera, et tamen nichil ei profuit.

Insuper et in tempore angustie sue auxit contemptum  in Dominum, ipse per se rex Ahaz immolauit diis Damasci uictimas percussoribus suis, et dixit:

Dii regum Syrie auxiliantur eis, quos ego placabo hostiis, et aderunt mihi; cum econtrario ipsi fuerint ruine ei et uniuerso Isrel.

Direptis itaque Ahaz omnibus uasis domus Dei, atque confractis, clausit ianuas templi Dei, et fecit sibi altaria in uniuersis angulis Ierusalem.

In omnibus quoque urbibus Iuda exstruxit aras ad cremandum thus, atque ad iracundiam prouocauit Dominum Deum patrum suorum.

Reliqua autem sermonum eius et omnium operum [b 1Kb] priorum et nouissimorum scripta sunt in libro Regum Iuda et Isrel.

Dormiuitque Ahaz cum patribus suis, et sepelierunt [c 1Kb] eum in ciuitate Ierusalem: neque enim receperunt eum in sepulcra regum Isrel. Rgnauitque Ezechias filius eius pro eo.

 [Cap. XXIX.] Igitur Ezechias regnare cepit, cum uiginti quinque esset annorum, et uiginti nouem annis regnauit in Ierusalem:

Nomen matris eius Abia, filia Zacarie.

Fecitque quod erat placitum in conspectu Domini, iuxta omnia que fecerat Dauid pater eius.

Ipse [Al. ipso] anno et mense primo regni sui aperuit ualuas domus Domini, et instaurauit eas.

Adduxitque sacerdotes atque Leuitas, et congregauit eos in plateam orientalem.

Dixitque ad eos: Audite me, Leuite, et sanctificamini, mundate domum Domini Dei patrum uestrorum,  et auferte omnem immunditiam de sanctuario.

Peccauerunt patres nostri, et fecerunt malum in conspectu Domini Dei nostri, derelinquentes eum: auerterunt facies suas a tabernaculo Domini et prebuerunt dorsum.

Clauserunt ostia, que erant in porticu, et exstinxerunt lucernas, incensumque non adoleuerunt, et holocausta non obtulerunt in sanctuario Deo Isrel.

Concitatus est itaque furor Domini super Iudam et Ierusalem, tradiditque eos in commotionem, et in interitum, et in sibilum, sicut ipsi cernitis oculis uestris.

En, corruerunt patres nostri gladiis, filii nostri, et filie nostre, et coniuges captiue ducte sunt, propter hoc scelus.

Nunc ergo placet mihi, ut ineamus fedus cum Domino Deo Isrel, et auertet a nobis furorem ire sue.

 Filii mei, [a 1Kb] nolite negligere: uos elegit Dominus, ut stetis coram eo, et ministretis illi, colatisque eum, et cremetis [b 1Kb] incensum.

Surrexerunt ergo Leuite: Maath filius Amasai [Al. Amasie], et Iel filius Azarie, de filiis Caath:

Porro de filiis Merari, Cis filius Abdi [Al. Abdai], et Azarias filius Iaalelel [Al. Ialaleet].

De filiis autem Gerson, Ioaa filius Zemma, et Eden filius Ioaa.

At uero de filiis Elisaphan, Samri, et Iaiel.

De filiis quoque Asaph, Zacarias et Mathanias;

Necnon de filiis Eman, Iaiel, et Semei:

Sed et de filiis Idithun, Semeias, et Oziel.

Congregaueruntque fratres suos, et sanctificati sunt, et ingressi sunt iuxta mandatum regis et imperium Domini, ut expiarent domum Dei.

Sacerdotes quoque ingressi templum Domini ut sanctificarent illud, extulerunt omnem immunditiam,  quam intro repererant in uestibulo domus Domini, quam tulerunt Leuite, et asportauerunt ad torrentem Cedron foras.

Ceperunt autem prima die mensis primi mundare, et in die octauo eiusdem mensis ingressi sunt porticum templi Domini, expiaueruntque templum diebus octo, et in die sexta decima mensis eiusdem quod ceperant, impleuerunt.

Ingressi quoque sunt ad Ezechiam regem, et dixerunt ei:

Sanctificauimus omnem domum Domini, et altare holocausti, uasaque eius, necnon et mensam propositionis cum omnibus uasis suis, cunctamque templi supellectilem, quam polluerat rex Ahaz in regno suo, postquam preuaricatus est, et ecce exposita sunt omnia coram altare Domini.

Consurgensque diluculo Ezechias rex, adunauit omnes principes ciuitatis, et ascendit in domum Domini:

Obtuleruntque simul tauros septem, arietes septem,  agnos septem, et hircos septem pro peccato, pro regno, pro sanctuario, pro Iuda.

Dixitque sacerdotibus filiis Aaron ut offerrent super altare Domini.

Mactauerunt igitur tauros et susceperunt sacerdotes sanguinem, et fuderunt illum super altare:

Mactauerunt etiam arietes, et illorum sanguinem super altare fuderunt;

Immolaueruntque agnos, et fuderunt super altare sanguinem.

Applicueruntque hircos pro peccato, coram rege et uniuersa multitudine, imposueruntque manus suas  super eos: et immolauerunt illos Sacerdotes, et asperserunt sanguinem eorum coram altare pro piaculo uniuersi Isrelis:

Pro omni quippe Isrel preceperat rex, ut holocaustum fieret, et pro peccato.

Constituit quoque Leuitas in domo Domini, cum cymbalis, et psalteriis, et citharis, secundum dispositionem Dauid, et Gad uidentis regis, et Nathan prophete:

Siquidem Domini preceptum fuit per manum prophetarum eius.

Steteruntque Leuite tenentes organa Dauid, et Sacerdotes tubas.

Et iussit Ezechias ut offerrent holocausta super altare:

Cumque offerrentur holocausta, ceperunt laudes canere Domino, et clangere tubis, atque in diuersis organis, que Dauid rex Isrel [c 1Kb] preparauerat, concrepare.

 Omni autem turba adorante, cantores et ii qui tenebant tubas, erant in officio suo, donec compleretur holocaustum.

Cumque finita esset oblatio, incuruatus est rex, et omnes qui erant cum eo, et adorauerunt.

Precepitque Ezechias et principes Leuitis, ut laudarent Dominum sermonibus Dauid, et Asaph uidentis: qui laudauerunt eum magna letitia, et curuato genu adorauerunt.

Ezechias autem etiam hec addidit: Implestis manus uestras Domino, accedite, et offerte uictimas, et laudes in domo Domini.

Obtulit ergo uniuersa multitudo hostias, et laudes, et holocausta, mente deuota.

Porro numerus holocaustorum, que obtulit multitudo, hic fuit, tauros septuaginta, arietes centum, agnos ducentos.

Sanctificaueruntque Domino boues sexcentos, et oues tria millia.

 Sacerdotes uero pauci erant nec poterant sufficere ut pelles holocaustorum detraherent: unde et Leuite fratres eorum adiuuerunt eos, donec impleretur opus, et sanctificarentur antistites:

Leuite quippe faciliori ritu sanctificantur quam sacerdotes.

Fuerunt ergo holocausta plurima, adipes pacificorum: et libamina holocaustorum: et completus est cultus domus Domini.

Letatusque est Ezechias, et omnis populus, eo quod ministerium Domini esset expletum, Derepente quippe hoc fieri placuerat.

[Cap. XXX.] Misit quoque Ezechias ad omnem Isrel et Iudam: scripsitque epistolas ad Ephraim et Manassen, ut uenirent ad domum Domini in Ierusalem, et facerent Phase Domino Deo Isrel.

Inito ergo consilio regis et principum, et uniuersi cetus Ierusalem, decreuerunt ut facerent Phase mense secundo.

Non enim potuerant facere in tempore suo, quia  sacerdotes, qui possent sufficere, sanctificati non fuerant, et populus nondum congregatus fuerat in Ierusalem.

Placuitque sermo regi et omni multitudini.

Et decreuerunt ut mitterent nuntios in uniuersum Isrel, de Bersabee usque Dan, ut uenirent, et facerent Phase Domino Deo Isrel in Ierusalem: multi enim non fecerant sicut lege prescriptum est.

Perrexeruntque cursores cum epistolis ex regis imperio, et principum eius, in uniuersum Isrel et Iudam, iuxta id, quod rex iusserat, predicantes:

 Filii Isrel, reuertimini ad Dominum Deum Abraham, et Isaac, et Isrel: et reuertetur ad reliquias, que effugerunt manum regis Assyriorum.

Nolite fieri sicut patres uestri et fratres, qui recesserunt a Domino Deo patrum suorum, qui tradidit eos in interitum, ut ipsi cernitis.

Nolite indurare ceruices uestras, sicut patres uestri: tradite manus Domino, et uenite ad sanctuarium eius, quod sanctificauit in eternum:

Seruite Domino Deo patrum uestrorum, et auertetur a uobis ira furoris eius.

Si enim uos reuersi fueritis ad Dominum: fratres uestri et filii habebunt misericordiam coram dominis suis, qui illos duxerunt captiuos, et reuertentur in terram hanc:

Pius enim et clemens est Dominus Deus uester, et non auertet faciem suam a uobis, si reuersi fueritis ad eum.

Igitur cursores pergebant uelociter de ciuitate in ciuitatem, per terram Ephraim et Manasse usque ad  Zabulon, illis irridentibus et subsannantibus eos.

Attamen quidam uiri ex Aser, et Manasse, et Zabulon, acquiescentes consilio uenerunt Ierusalem.

In Iuda uero facta est manus Domini, ut daret eis cor unum: ut facerent iuxta preceptum regis et principum, uerbum Domini.

Congregatique sunt in Ierusalem populi multi, ut facerent solemnitatem azymorum, mense secundo;

Et surgentes destruxerunt altaria que erant in Ierusalem, atque uniuersa, in quibus idolis adolebatur incensum, subuertentes, proiecerunt in torrentem Cedron.

Immolauerunt autem Phase quarta decima die mensis secundi.

Sacerdotes quoque atque Leuite tandem sanctificati obtulerunt holocausta in domo Domini:

Steteruntque in ordine suo, iuxta dispositionem et legem Mosi hominis Dei: sacerdotes uero suscipiebant effundendum sanguinem de manibus Leuitarum,  eo quod multa turba sanctificata non esset: et idcirco Leuite immolarent Phase his qui non occurrerant sanctificari Domino.

Magna etiam pars populi de Ephraim, et Manasse, et Issachar, et Zabulon, que sanctificata non fuerat, comedit Phase, non iuxta quod scriptum est:

Et orauit pro eis Ezechias, dicens: Dominus bonus propitiabitur cunctis, qui in toto corde requirunt Dominum Deum patrum suorum: et non imputabit eis quod minus sanctificati sunt.

Quem exaudiuit Dominus, et placatus est populo.

Feceruntque filii Isrel, qui inuenti sunt in Ierusalem, solemnitatem azymorum septem diebus in letitia magna, laudantes Dominum per singulos dies:

Leuite quoque et sacerdotes, per organa, [a 18Kb] que suo officio congruebant.

Et locutus est Ezechias ad cor omnium Leuitarum, qui habebant intelligentiam bonam super Domino:

Et comederunt septem diebus solemnitatis, immolantes uictimas pacificorum, et laudantes Dominum  Deum patrum suorum.

Placuitque uniuerse multitudini, ut celebrarent etiam alios dies septem: quod et fecerunt cum ingenti gaudio.

Ezechias enim rex Iuda prebuerat multitudini mille tauros, et septem millia ouium:

Principes uero dederunt populo tauros mille, et oues decem millia: sanctificata ergo est sacerdotum plurima multitudo.

Et hilaritate perfusa omnis turba Iuda, tam sacerdotum et Leuitarum quam uniuerse frequentie, que uenerat ex Isrel: proselytorum quoque de terra Isrel, et habitantium in Iuda.

Factaque est grandis celebritas in Ierusalem, qualis  a diebus Salomonis filii Dauid regis Isrel in ea urbe non fuerat.

Surrexerunt autem sacerdotes atque Leuite benedicentes populo: et exaudita est uox eorum: peruenitque oratio in habitaculum sanctum celi.

[Cap. XXXI.] Cumque hec fuissent rite celebrata, egressus est omnis Isrel, qui inuentus fuerat in urbibus Iuda, et fregerunt simulacra, succideruntque lucos, demoliti sunt excelsa, et altaria destruxerunt non solum de uniuerso Iuda et Beniamin, sed et de Ephraim quoque et Manasse, donec penitus euerterent:

Reuersique sunt omnes filii Isrel in possessiones et ciuitates suas.

Ezechias autem constituit turmas Sacerdotales et Leuiticas per diuisiones suas, unumquemque in officio proprio, tam sacerdotum uidelicet quam leuitarum, ad holocausta et pacifica, ut ministrarent et confiterentur, canerentque in portis castrorum Domini.

 Pars autem regis erat, ut de propria eius substantia offerretur holocaustum, mane semper et uespere. Sabbatis quoque et kalendis, et solemnitatibus ceteris, sicut scriptum est in lege Mosi.

Precepit etiam populo habitantium in Ierusalem, ut darent partes sacerdotibus, et Leuitis, ut possent uacare legi Domini.

Quod cum percrebuisset in auribus multitudinis, plurimas obtulere primitias filii Isrel frumenti, uini, et olei, mellis quoque, et omnium, que gignit humus, decimas obtulerunt.

Sed et filii Isrel et Iuda, qui habitabant in urbibus Iuda, obtulerunt decimas boum et ouium, decimasque sanctorum, que uouerant Domino Deo suo: atque uniuersa portantes, fecerunt aceruos plurimos.

Mense tertio ceperunt aceruorum iacere fundamenta, et mense septimo compleuerunt eos.

Cumque ingressi fuissent Ezechias et principes eius, uiderunt aceruos, et benedixerunt Domino ac  populo Isrel.

Interrogauitque Ezechias sacerdotes et Leuitas, cur ita iacerent acerui.

Respondit illi Azarias sacerdos primus de stirpe Sadoc, dicens:

Ex quo ceperunt offerri primitie in domo Domini, comedimus, et saturati sumus, remanseruntque plurima, eo quod benedixerit Dominus populo suo: reliquiarum autem copia est ista, quam cernis.

Precepit igitur Ezechias, ut prepararent horrea in domo Domini.

Quod cum fecissent, intulerunt tam primitias, quam decimas, et quecumque uouerant, fideliter:

Fuit autem prefectus eorum Chonenias Leuita, et Semei frater eius, secundus.

Post quem Iaiel, et Azarias, et Naath, et Asel, et Ierimoth:

Iazabad quoque, et Eliel, et Iesmachias, et Maath, et Banaias, prepositi sub manibus Chonenie, et Semei fratris eius, ex imperio Ezechie regis et Azarie  pontificis domus Dei ad quos omnia pertinebant.

Core uero filius Iemna Leuites et ianitor orientalis porte, prepositus erat iis que sponte offerebantur Domino, primitiisque et consecratis in sancta sanctorum.

Et sub cura eius Eden, et Beniamin, Iesue, et Semeias, Amarias quoque et Sechenias, in ciuitatibus sacerdotum, ut fideliter distribuerent fratribus suis partes, minoribus atque maioribus: exceptis maribus ab annis tribus et supra, cunctisque qui ingrediebantur templum Domini, et quidquid per singulos dies conducebat in ministerio, atque obseruationibus iuxta diuisiones suas, sacerdotibus per familias, et Leuitis a uigesimo anno et supra, per ordines et  turmas suas, uniuerseque multitudini, tam uxoribus quam liberis eorum utriusque sexus, fideliter cibi, de his que sanctificata fuerant, prebebantur.

Sed et filiorum Aaron per agros, et suburbana urbium singularum, dispositi erant uiri, qui partes distribuerent uniuerso sexui masculino de sacerdotibus et Leuitis.

Fecit ergo Ezechias uniuersa que diximus, in omni Iuda: operatusque est bonum et rectum et uerum, coram Domino Deo suo, in uniuersa cultura ministerii domus Domini, iuxta legem et ceremonias, uolens requirere Deum suum in toto corde suo: fecitque, et prosperatus est.

[Cap. XXXII.] Post que et huiuscemodi ueritatem, uenit Sennacherib rex Assyriorum, et ingressus Iudam, obsedit ciuitates munitas, uolens eas capere.

Quod cum uidisset Ezechias, uenisse scilicet Sennacherib, et totum belli impetum uerti contra Ierusalem, inito cum principibus consilio, uirisque fortissimis,  ut [a 1Kb] obturarent capita fontium, qui erant extra urbem:

Et hoc omnium decernente sententia, congregauit plurimam multitudinem, et obturauerunt cunctos fontes, et riuum qui fluebat in medio terre, dicentes:

Ne ueniant reges Assyriorum, et inueniant aquarum abundantiam.

Aedificauit quoque, agens industrie, omnem murum, qui fuerat dissipatus, et exstruxit turres desuper, et forinsecus alterum murum: instaurauitque Mello in ciuitate Dauid, et fecit uniuersi generis armaturam et clypeos:

Constituitque principes bellatorum in exercitu: et conuocauit uniuersos in platea porte ciuitatis, ac locutus est ad cor eorum dicens:

uiriliter agite, et confortamini: nolite timere, nec paueatis regem Assyriorum, et uniuersam multitudinem, que est cum eo.

Multo enim plures nobiscum sunt, quam cum  illo.

Cum illo est brachium carneum: nobiscum Dominus Deus noster, qui auxiliator est noster, pugnatque pro nobis.

Confortatusque est populus huiuscemodi uerbis Ezechie regis Iuda.

Que postquam gesta sunt, misit Sennacherib rex Assyriorum seruos suos Ierusalem  ad Ezechiam regem Iuda, et ad omnem populum qui erat in urbe, dicens:

Hec dicit Sennacherib rex Assyriorum: in quo habentes fiduciam sedetis obsessi in Ierusalem.

Num Ezechias decipit uos, ut tradat morti in fame et in siti, affirmans quod Dominus Deus uester liberet uos de manu regis Assyriorum?

Numquid non iste est Ezechias qui destruxit excelsa illius, et altaria, et precepit Iuda et Ierusalem, dicens: Coram altari uno adorabitis, et in ipso  comburetis incensum?

An ignoratis que ego fecerim, et patres mei cunctis terrarum populis?

Numquid preualuerunt dii gentium, omniumque terrarum, liberare regionem suam de manu mea?

Quis est de uniuersis diis gentium quas uastauerunt patres mei, qui potuerit eruere populum suum de manu mea, ut possit etiam Deus uester eruere uos de hac manu?

Non uos ergo decipiat Ezechias, nec uana persuasione deludat, neque credatis ei. Si enim nullus potuit Deus cunctarum gentium atque regnorum liberare populum suum de manu mea, et de manu patrum meorum, consequenter nec Deus uester poterit eruere uos de manu mea.

Sed et alia multa locuti sunt serui eius, contra Dominum Deum, et contra Ezechiam seruum eius.

 Epistolas quoque scripsit plenas blasphemie in Dominum Deum Isrel, et locutus est aduersus eum:

Sicut dii gentium ceterarum non potuerunt liberare populum suum de manu mea: sic et Deus Ezechie eruere non poterit populum suum de manu ista.

Insuper et clamore magno, lingua Iudaica, contra populum qui sedebat in muris Ierusalem, personabat, ut terreret eos, et caperet ciuitatem.

Locutusque est contra Deum Ierusalem, sicut aduersum deos populorum terre, opera manuum hominum.

Orauerunt igitur, Ezechias rex, et Isaias filius Amos prophetes, aduersum hanc blasphemiam, ac uociferati sunt usque in celum.

Et misit Dominus angelum, qui percussit omnem uirum robustum, et bellatorem, et principem exercitus regis Assyriorum: reuersusque est cum ignominia in terram suam.

Cumque ingressus esset domum Dei sui, filii qui  egressi fuerant de utero eius, interfecerunt eum gladio.

Saluauitque Dominus Ezechiam et habitatores Ierusalem de manu Sennacherib Regis Assyriorum, et de manu omnium, et prestitit eis quietem per circuitum.

Multi etiam deferebant hostias et sacrificia Domino in Ierusalem, et munera Ezechie regi Iuda: qui exaltatus est post hec coram cunctis gentibus.

In diebus illis egrotauit Ezechias usque ad mortem, et orauit Dominum: exaudiuitque eum, et dedit ei signum.

Sed non iuxta beneficia, que acceperat, retribuit, quia eleuatum est cor eius: et facta est contra eum ira et contra Iudam et Ierusalem.

Humiliatusque est postea, eo quod exaltatum fuisset cor eius, tam ipse, quam habitatores Ierusalem: et idcirco non uenit super eos ira Domini in diebus Ezechie.

 Fuit autem Ezechias, diues, et inclytus ualde, et thesauros sibi plurimos congregauit argenti et auri et lapidis pretiosi, aromatum, et armorum uniuersi generis, et uasorum magni pretii.

Apothecas quoque frumenti, uini, et olei, et presepia omnium iumentorum, caulasque pecorum:

Et urbes edificauit sibi: habebat quippe greges ouium et armentorum innumerabiles, eo quod dedisset ei Dominus substantiam multam nimis.

Ipse est Ezechias, qui obturauit superiorem fontem aquarum Gion, et auertit eas subter ad occidentem urbis Dauid: in omnibus operibus suis fecit prospere que uoluit.

Attamen in legatione principum Babylonis, qui missi fuerant ad eum, ut interrogarent de portento quod acciderat super terram, dereliquit eum Deus, ut tentaretur et nota fierent omnia que erant in corde eius.

Reliqua autem sermonum Ezechie, et misericordiarum  eius, scripta sunt in uisione Isaie filii Amos prophete, et in libro Regum Iuda et Isrel.

Dormiuitque Ezechias cum patribus suis, et sepelierunt eum super sepulcra filiorum Dauid, et celebrauit eius exsequias uniuersus Iuda, et omnes habitatores Ierusalem: regnauitque Manasses filius eius pro eo.

[Cap. XXXIII.] Duodecim annorum erat Manasses cum regnare cepisset, et quinquaginta quinque annis regnauit in Ierusalem.

Fecit autem malum coram Domino, iuxta abominationes gentium, quas subuertit Dominus coram filiis Isrel:

Et conuersus instaurauit excelsa, que demolitus fuerat Ezechias pater eius.

Construxitque aras Baalim, et fecit lucos, et adorauit omnem militiam celi, et coluit eam.

 Aedificauit quoque altaria in domo Domini, de qua dixerat Dominus: In Ierusalem erit nomen meum in eternum.

Aedificauit autem ea cuncto exercitui celi, in duobus atriis domus Domini.

Transireque fecit filios suos per ignem in ualle Benenom:

Obseruabat somnia, sectabatur auguria, maleficis artibus inseruiebat, habebat secum magos et incantatores:

Multaque mala operatus est coram Domino, ut irritaret eum.

Sculptile quoque et conflatile signum posuit in domo Dei, de qua locutus est Deus ad Dauid, et ad Salomonem filium eius, dicens:

In domo hac et [Al. tac. et] in Ierusalem, quam elegi de cunctis tribubus Isrel, ponam nomen meum in sempiternum.

Et moueri non faciam pedem Isrel de terra quam  tradidi patribus eorum: ita dumtaxat si custodierint facere que precepi eis, cunctamque legem et ceremonias atque iudicia per manum Mosi.

Igitur Manasses seduxit Iudam, et habitatores Ierusalem, ut facerent malum super omnes gentes quas subuerterat Dominus a facie filiorum Isrel.

Locutusque est Dominus ad eum, et ad populum illius, et attendere noluerunt.

Idcirco superinduxit eis principes exercitus regis Assyriorum: ceperuntque Manassen, et uinctum catenis atque compedibus duxerunt in Babylonem.

Qui postquam coangustatus est, orauit Dominum Deum suum: et egit penitentiam ualde coram Deo patrum suorum.

Deprecatusque est eum, et obsecrauit intente, et exaudiuit orationem eius.

Reduxitque eum Ierusalem in regnum suum, et cognouit Manasses quod Dominus ipse est [Al. esset] Deus.

Post hec edificauit murum extra ciuitatem Dauid,  ad occidentem Gion in conualle ab introitu porte piscium per circuitum usque ad Ophel, et exaltauit illum uehementer.

Constituitque principes exercitus in cunctis ciuitatibus Iuda munitis:

Et abstulit deos alienos, et simulacrum de domo Domini:

Aras quoque, quas fecerat in monte domus Domini, et in Ierusalem, et proiecit omnia extra urbem.

Porro instaurauit altare Domini, et immolauit super illud uictimas, et pacifica, et laudem.

Precepitque Iude, ut seruiret Domino Deo Isrel.

Attamen adhuc populus immolabat in excelsis Domino Deo suo.

Reliqua autem gestorum Manasse, et obsecratio eius ad Deum suum: uerba quoque uidentium, qui loquebantur ad eum in nomine Domini Dei Isrel, continentur in sermonibus regum Isrel.

Oratio quoque eius et exauditio, et cuncta peccata  atque contemptus, loca etiam in quibus edificauit excelsa, et fecit lucos et statuas, antequam ageret penitentiam, scripta sunt in sermonibus Ozai.

Dormiuit ergo Manasses cum patribus suis, et sepelierunt eum in domo sua: regnauitque pro eo filius eius Amon.

uiginti duorum annorum erat Amon cum regnare cepisset, et duobus annis regnauit in Ierusalem.

Fecitque malum in conspectu Domini, sicut fecerat Manasses pater eius:

Et cunctis idolis, que Manasses fuerat fabricatus, immolauit atque seruiuit.

 Et non est reueritus faciem Domini, sicut reueritus est Manasses pater eius: et multo maiora deliquit.

Cumque coniurassent aduersus eum serui sui, interfecerunt eum in domo sua.

Porro reliqua populi multitudo, cesis iis, qui Amon percusserant, constituit regem Iosiam filium eius pro eo.

[Cap. XXXIu.] Octo annorum erat Iosias cum regnare cepisset, et triginta et uno anno regnauit in Ierusalem.

Fecitque quod erat rectum in conspectu Domini, et ambulauit in uiis Dauid patris sui: non declinauit neque ad dextram, neque ad sinistram.

Octauo autem anno regni sui, cum adhuc esset puer, cepit querere Deum patris sui Dauid:

Et duodecimo anno, postquam [a 1Kb] ceperat, mundauit Iudam et Ierusalem ab excelsis, et lucis, simulacrisque et sculptilibus.

Destruxeruntque coram eo aras Baalim: et simulacra, que superposita fuerant, demoliti sunt:

 Lucos etiam, et sculptilia succidit atque comminuit:

Et super tumulos eorum, qui eis immolare consueuerant, fragmenta dispersit.

Ossa preterea sacerdotum combussit in altaribus idolorum, mundauitque Iudam et Ierusalem.

Sed et in urbibus Manasse, et Ephraim, et Simeon usque Nephthali, cuncta subuertit.

Cumque altaria dissipasset, et lucos, et sculptilia contriuisset in frusta, cunctaque delubra demolitus esset de uniuersa terra Isrel, reuersus est Ierusalem.

Igitur anno octauo decimo regni sui, mundata iam terra, et templo Domini, misit Saphan filium Eselie, et Maasiam principem ciuitatis, et Ioa filium Ioabaz a commentariis, ut instaurarent domum Domini Dei sui.

Qui uenerunt ad Helciam sacerdotem magnum:

Acceptamque ab eo pecuniam, que illata fuerat  in domum Domini, et quam congregauerant Leuite, et ianitores de Manasse, et Ephraim, et uniuersis reliquiis Isrel, ab omni quoque Iuda, et Beniamin, et habitatoribus Ierusalem, tradiderunt in manibus eorum qui preerant operariis in domo Domini, ut instaurarent templum, et infirma queque sarcirent.

At illi dederunt eam artificibus, et cementariis, [b 1Kb] ut emerent lapides de lapicidinis, et ligna ad commissuras edificii, et ad contignationem domorum, quas destruxerant reges Iuda. Qui fideliter cuncta faciebant.

Erant autem prepositi operantium, Iaath et Abdias de filiis Merari, Zacarias et Mosollam de filiis Caath, qui urgebant opus: omnes Leuite scientes organis canere.

Super eos uero, qui ad uarios usus onera portabant, erant scribe, et magistri de Leuitis ianitores.

Cumque efferrent pecuniam, que illata fuerat in templum Domini, reperit Helcias sacerdos librum  Legis Domini per manum Mosi.

Et ait ad Saphan scribam: Librum Legis inueni in domo Domini: et tradidit ei.

At ille intulit uolumen ad regem, et nuntiauit ei dicens: Omnia que dedisti in manu seruorum tuorum, ecce complentur.

Argentum quod repertum est in domo Domini, conflauerunt: datumque est prefectis artificum, et diuersa opera fabricantium.

Preterea tradidit mihi Helcias sacerdos hunc librum.

Quem cum, rege presente, recitasset, audissetque  ille uerba legis, scidit uestimenta sua: et precepit Helcie, et Ahicam filio Saphan, et Abdon filio Micha, Saphan quoque scribe, et Asie seruo regis, dicens:

Ite, et orate Dominum pro me, et pro reliquiis Isrel et Iuda, super uniuersis sermonibus libri istius, qui repertus est:

Magnus enim furor Domini stillauit super nos, eo quod non custodierint patres nostri uerba Domini, ut facerent omnia que scripta sunt in isto uolumine.

Abiit ergo Helcias, et hi qui simul a rege missi fuerant, ad Oldam prophetidem [Al. propheten], uxorem Sellum filii Thecuat, filii Hasra custodis uestium: que habitabat in Ierusalem in Secunda: et locuti sunt ei uerba, que supra narrauimus.

At illa respondit eis: Hec dicit Dominus Deus Isrel: Dicite uiro qui misit uos ad me:

Hec dicit Dominus: Ecce ego inducam mala super locum istum, et super habitatores eius, cunctaque maledicta que scripta sunt in libro hoc, quem legerunt coram rege Iuda. Quia dereliquerunt me, et  sacrificauerunt diis alienis, ut me ad iracundiam prouocarent in cunctis operibus manuum suarum.

Idcirco stillabit furor meus super locum istum, et non exstinguetur.

Ad regem autem Iuda, qui misit uos pro Domino deprecando, sic loquimini:

Hec dicit Dominus Deus Isrel: Quoniam audisti uerba uoluminis, atque emollitum est cor tuum, et humiliatus es in conspectu Dei, super his que dicta sunt contra locum hunc, et habitatores Ierusalem, reueritusque faciem meam, scidisti uestimenta tua, et fleuisti coram me: ego quoque exaudiui te, dicit Dominus.

Iam enim colligam te ad patres tuos, et infereris in sepulcrum tuum in pace: nec uidebunt oculi tui omne malum quod ego inducturus sum super locum istum et super habitatores eius.

Retulerunt itaque regi cuncta que dixerat.

At ille, conuocatis uniuersis maioribus natu Iuda  et Ierusalem, ascendit in domum Domini, unaque omnes uiri Iuda et habitatores Ierusalem, sacerdotes et Leuite, et cunctus populus a minimo usque ad maximum.

Quibus audientibus in domo Domini, legit rex omnia uerba uoluminis:

Et stans in tribunali suo, percussit fedus, coram Domino, ut ambularet post eum, et custodiret precepta, et testimonia, et iustificationes eius, in toto corde suo, et in tota anima sua, faceretque que scripta sunt in uolumine illo, quod legerat.

Adiurauit quoque super hoc omnes, qui reperti fuerant in Ierusalem et Beniamin: et fecerunt habitatores Ierusalem iuxta pactum Domini Dei patrum suorum.

Abstulit ergo Iosias cunctas abominationes de uniuersis regionibus filiorum Isrel: et fecit omnes, qui residui erant in Isrel, seruire Domino Deo suo.

Cunctis diebus eius non recesserunt a Domino  Deo patrum suorum.

[Cap. XXXu.] Fecit autem Iosias in Ierusalem Phase Domino, quod immolatum est quarta decima die mensis primi:

Et constituit sacerdotes in officiis suis, hortatusque est eos ut ministrarent in domo Domini.

Leuitis quoque, ad quorum eruditionem omnis Isrel sanctificabatur Domino, locutus est.

Ponite arcam in sanctuario templi, quod edificauit Salomon filius Dauid rex Isrel, nequaquam enim eam ultra portabitis:

Nunc autem ministrate Domino Deo uestro, et populo eius Isrel. Et preparate uos per domos, et cognationes uestras, in diuisionibus singulorum, sicut precepit Dauid rex Isrel et descripsit Salomon filius eius.

 Et ministrate in sanctuario per familias turmasque Leuiticas, et sanctificati immolate Phase:

Fratres etiam uestros, ut possint iuxta uerba que locutus est Dominus in manu Mosi facere, preparate.

Dedit preterea Iosias omni populo, qui fuerat inuentus in solemnitate Phase, agnos et hedos de gregibus, et reliqui pecoris triginta millia, boumque tria millia. Hec de regis uniuersa substantia:

Duces quoque eius, sponte quod uouerant, obtulerunt, tam populo, quam sacerdotibus et Leuitis.

Porro Helcias, et Zacarias, et Iaiel, principes domus Domini, dederunt sacerdotibus ad faciendum Phase pecora commixtim duo millia sexcenta, et boues trecentos.

Chonenias autem, et Semeias, etiam et Nathanel, et fratres eius, necnon Absabias, et Ieiel, et Iozabad, principes Leuitarum, dederunt ceteris Leuitis ad celebrandum Phase quinque millia pecorum, et boues quingentos.

 Preparatumque est ministerium, et steterunt sacerdotes in officio suo:

Leuite quoque in turmis, iuxta regis imperium.

Et immolatum est Phase, asperseruntque sacerdotes manu sua sanguinem, et Leuite detraxerunt pelles holocaustorum: et separauerunt ea, ut darent per domos et familias singulorum, et offerrentur Domino, sicut scriptum est in libro Mosi:

De bobus quoque fecerunt similiter.

Et assauerunt Phase super ignem, iuxta quod lege preceptum est:

Pacificas uero hostias coxerunt in lebetibus, et cacabis, et ollis, festinato distribuerunt uniuerse plebi:

Sibi autem, et sacerdotibus postea parauerunt:

Nam in oblatione holocaustorum et adipum usque ad noctem sacerdotes fuerunt occupati.

Unde Leuite sibi et sacerdotibus filiis Aaron parauerunt nouissimis.

 Porro cantores filii Asaph stabant in ordine suo, iuxta preceptum Dauid, et Asaph, et Eman, et Idithun, prophetarum regis:

Ianitores uero per portas singulas obseruabant, ita ut ne puncto quidem discederent a ministerio:

Quam ob rem et fratres eorum Leuite parauerunt eis cibos.

Omnis igitur cultura Domini rite completa est in die illa, ut facerent Phase, et offerrent holocausta super altare Domini, iuxta preceptum regis Iosie.

Feceruntque filii Isrel, qui reperti fuerant ibi, Phase in tempore illo, et solemnitatem azymorum septem diebus.

Non fuit Phase simile huic in Isrel a diebus Samuelis prophete:

Sed nec quisquam de cunctis regibus Isrel fecit Phase sicut Iosias, sacerdotibus, et Leuitis, et omni Iude, et Isrel qui repertus fuerat, et habitantibus in Ierusalem.

Octauo decimo anno regni Iosie hoc Phase celebratum  est.

Postquam instaurauerat Iosias templum, [a 1Kb] ascendit Necao rex Aegypti ad pugnandum in Charcamis iuxta Euphraten: et processit in occursum eius Iosias.

At ille, missis ad eum nuntiis, ait:

Quid mihi et tibi est, rex Iuda? non aduersum te hodie uenio, sed contra aliam pugno domum, ad quam me Deus festinato ire precepit: desine aduersum Deum facere, qui mecum est, ne interficiat te.

Noluit Iosias reuerti, sed preparauit contra eum bellum, nec acquieuit sermonibus Nechao ex ore Dei: uerum perrexit, ut dimicaret in campo Mageddo.

Ibique uulneratus a sagittariis, dixit pueris suis: Educite me de prelio, quia oppido uulneratus sum.

 Qui transtulerunt eum de curru in alterum currum, qui sequebatur eum more regio, et asportauerunt eum in Ierusalem mortuusque est, et sepultus in mausoleo patrum suorum:

Et uniuersus Iuda et Ierusalem luxerunt eum:

Ieremias maxime: cuius omnes cantores atque cantatrices, usque in presentem diem, lamentationes super Iosia replicant, et quasi lex obtinuit in Isrel:

Ecce scriptum fertur in Lamentationibus.

Reliqua autem sermonum Iosie et misericordiarum eius, que lege precepta sunt Domini: opera quoque illius prima et nouissima scripta sunt in libro Regum Isrel et Iuda.

[Cap. XXXuI.] Tulit ergo populus terre Ioabaz filium Iosie, et constituit regem pro patre suo in Ierusalem.

uiginti trium annorum erat Ioahaz cum regnare cepisset, et tribus mensibus regnauit in Ierusalem.

Amouit autem eum rex Aegypti cum uenisset Ierusalem, et condemnauit terram centum talentis argenti,  et talento auri.

Constituitque regem pro eo, Eliacim fratrem eius, super Iudam et Ierusalem et uertit nomen eius Ioiacim.

Ipsum uero Ioahaz tulit secum, et abduxit in Aegyptum:

uiginti quinque annorum erat Ioiacim cum regnare cepisset, et undecim annis regnauit in Ierusalem: fecitque malum coram Domino Deo suo.

Contra hunc ascendit Nabuchodonosor rex Chaldeorum, et uinctum catenis duxit in Babylonem.

Ad quam et uasa Domini transtulit, et posuit ea in templo suo.

Reliqua autem uerborum Ioiacim, et abominationum eius, quas operatus est, et que inuenta sunt in eo, continentur in libro Regum Isrel et Iuda.

Regnauitque Ioiachin filius eius pro eo.

Octo annorum erat Ioiachin cum regnare cepisset, et tribus mensibus, ac decem diebus regnauit in Ierusalem, fecitque malum in conspectu Domini.

 Cumque anni circulus uolueretur, misit Nabuchodonosor rex, qui adduxerunt eum in Babylonem, asportatis simul pretiosissimis uasis domus Domini.

Regem constituit Sedeciam [a 28Kb] fratrem eius super Iudam et Ierusalem.

uiginti et unius anni erat Sedecias cum regnare cepisset, et undecim annis regnauit in Ierusalem.

Fecitque malum in oculis Domini Dei sui, nec erubuit  faciem Ieremie prophete, loquentis ad se ex ore Domini.

A rege quoque Nabuchodonosor recessit, qui adiurauerat eum per Deum.

Et indurauit ceruicem suam et cor, ut non reuerteretur ad Dominum Deum Isrel.

Sed et uniuersi principes sacerdotum, et populus, preuaricati sunt inique iuxta uniuersas abominationes gentium, et polluerunt domum Domini, quam sanctificauerat sibi in Ierusalem.

Mittebat autem Dominus Deus patrum suorum ad illos per manum nuntiorum suorum, de nocte consurgens, et quotidie commonens, eo quod parceret populo et habitaculo suo.

At illi subsannabant nuntios Dei, et paruipendebant sermones eius, illudebantque prophetis, donec ascenderet furor Domini in populum eius, et esset nulla curatio.

Adduxit enim super eos regem Chaldeorum, et interfecit iuuenes eorum gladio in domo sanctuarii  sui.

Non est misertus adolescentis, et uirginis, et senis, nec decrepiti quidem, sed omnes tradidit in manibus eius.

Uniuersaque uasa domus Domini, tam maiora quam minora, et thesauros templi, et regis, et principum, transtulit in Babylonem:

Incenderunt hostes domum Dei, destruxeruntque murum Ierusalem, uniuersas turres combusserunt, et quidquid pretiosum fuerat, demoliti sunt.

Si quis euaserat gladium, ductus in Babylonem seruiuit regi et filiis eius, donec imperaret rex Persarum, ut compleretur sermo Domini ex ore Ieremie, et celebraret terra sabbata sua:

Cunctis enim diebus desolationis egit sabbatum, usque dum complerentur septuaginta anni:

Anno autem primo Cyri regis Persarum ad explendum sermonem Domini, quem locutus fuerat per os Ieremie, suscitauit Dominus spiritum Cyri regis  Persarum, qui iussit predicari in uniuerso regno suo, etiam per scripturam, dicens:

Hec dicit Cyrus rex Persarum: Omnia regna terre dedit mihi Dominus Deus celi, et ipse precepit mihi, ut edificarem ei domum in Ierusalem, que est in Iudea:

Quis ex uobis est in omni populo eius? sit Dominus Deus suus cum eo, et ascendat.


 Explicit liber Paralipomenon, Hebraice, uerba Dierum.





[LIBER EZRAE.]



[a 1Kb] PRAEFATIO HIERONYMI IN EZRAM.

 Utrum difficilius sit, facere quod poscitis, an negare, necdum statui. Nam neque uobis aliquid imperantibus abnuere, sententie est: et magnitudo oneris impositi ita ceruices premit, ut ante sub fasce ruendum sit, quam leuandum. Accedunt ad hoc inuidorum  studia, qui omne quod scribimus, reprehendendum putant: et interdum contra se conscientia repugnante, publice lacerant que occulte legunt; in tantum ut clamare compellar, et dicere: Domine, libera animam meam a labiis iniquis et a  lingua dolosa . Tertius annus est quod semper scribitis atque rescribitis, ut Ezre librum [a 1Kb] uobis de Hebreo transferam: quasi non habeatis Greca et Latina uolumina: aut quidquid illud est quod a nobis uertitur, non statim ab omnibus [Al. hominibus] conspuendum sit. Frustra autem, ut ait [b 1Kb] quidam, niti, neque aliud fatigando nisi odium querere, extreme dementie est. Itaque obsecro uos, mi Domnion et Rogatiane karissimi, ut priuata lectione contenti, librum non efferatis in publicum, nec fastidiosis ingeratis cibos, uitetisque eorum supercilium, qui iudicare tantum de aliis, et ipsi facere nichil nouerunt. Si qui autem fratrum sunt, quibus nostra non displicent, his tribuatis exemplar, admonentes ut Hebrea nomina, quorum  grandis in hoc uolumine copia est, distincte et per interualla transcribant. Nihil enim proderit emendasse librum, nisi emendatio librariorum diligentia conseruetur. Nec quemquam moueat quod unus a nobis editus liber est: nec apocryphorum tertii et quarti [c 1Kb] somniis delectetur: quia et apud Hebreos Ezre Neemieque sermones in unum uolumen coarctantur: et que non habentur apud illos, nec de uiginti quatuor senibus [d 1Kb] sunt, procul abiicienda. Si quis autem Septuaginta uobis opposuerit Interpretes, quorum exemplaria uarietas ipsa, lacerata et [e 10Kb]  euersa demonstrat , mittite eum ad Euangelia: in quibus multa ponuntur quasi de ueteri Testamento, que apud Septuaginta Interpretes non habentur, uelut illud, Quoniam Nazareus uocabitur: et, Ex Aegypto uocaui filium meum: et, uidebunt in quem compunxerunt; multaque alia, que latiori [f 1Kb] operi reseruamus: et querite ab eo ubi scripta sint. Cumque proferre non potuerit, uos legite de his exemplaribus que [g 1Kb] nuper a nobis edita, maledicorum quotidie linguis confodiuntur. Sed ut ad compendium ueniam, certe quod illaturus sum, equissimum est. Edidi aliquid quod non habetur in Greco, uel aliter habetur quam a me uersum est? Quid [h 1Kb] interpretem laniant? interrogent Hebreos: et ipsis  auctoribus, translationi mee uel arrogent uel derogent fidem. Porro aliud est, [i 1Kb] si clausis, quod dicitur, oculis mihi uolunt maledicere, et non imitantur Grecorum studium ac beneuolentiam, qui post Septuaginta Translatores, iam Christi Euangelio coruscante, Iudeos et Ebionitas Legis ueteris interpretes, Aquilam uidelicet, et Symmachum, et Theodotionem, et curiose legunt, et per Origenis laborem in , Ecclesiis dedicarunt. Quanto magis Latini grati esse deberent, quod exsultantem cernerent Greciam [i 1Kb] a se aliquid mutuari? Primum enim magnorum  sumptuum est et infinite difficultatis, exemplaria posse habere omnia: deinde etiam qui habuerint, et Hebrei sermonis ignari sunt, magis errabunt, ignorantes quis e multis uerius dixerit. Quod etiam [a 1Kb] sapientissimo cuidam nuper apud Grecos accidit, ut interdum Scripture sensum [b 1Kb] relinquens, uniuscuiusque interpretis sequeretur errorem. Nos autem qui Hebree lingue saltem paruam habemus scientiam, et Latinus nobis utcumque sermo non deest:  et de aliis magis possumus iudicare, et ea que ipsi intelligimus, in nostra lingua promere. Itaque licet et excetra [c 1Kb] sibilet, uictorque Sinon [d 1Kb] incendia iactet : numquam meum, iuuante Christo, silebit eloquium: etiam precisa lingua balbutiet. Legant qui uolunt: qui nolunt abiiciant. Euentilent apices, litteras calumnientur: magis uestra caritate prouocabor ad studium, quam illorum detractione et odio deterrebor.



INCIPIT LIBER EZRAE.


[Cap. I.] In anno primo Cyri regis [a 1Kb] Persarum, ut compleretur uerbum Domini ex ore Ieremie, suscitauit Dominus spiritum Cyri regis Persarum: et transduxit uocem in uniuerso regno suo, etiam per scripturam, dicens:

Hec dicit Cyrus rex Persarum: Omnia regna terre dedit mihi Dominus Deus celi, et ipse precepit mihi ut edificarem ei domum in Ierusalem, que est in Iudea. Quis est in uobis de uniuerso populo eius?  Sit Deus illius cum ipso. Ascendat Ierusalem, que est in Iudea, et edificet domum Domini Dei Isrel, ipse est Deus qui est in Ierusalem. Et omnes reliqui in cunctis locis ubicumque habitant, adiuuent eum uiri de loco suo, argento et auro, et substantia, et pecoribus, excepto quod uoluntarie offerunt templo Dei, quod est in Ierusalem.

Et surrexerunt principes patrum de Iuda, et Beniamin, et sacerdotes, et Leuite, et omnis cuius Deus suscitauit [b 1Kb] spiritum, ut ascenderent ad edificandum templum Domini, quod erat in Ierusalem. Uniuersique qui erant in circuitu, adiuuerunt manus corum in uasis argenteis et aureis, in substantia, in iumentis, in supellectili, exceptis his que sponte obtulerant. Rex quoque Cyrus protulit uasa templi Domini, que tulerat Nabuchodonosor de Ierusalem, et posuerat ea in templo Dei sui.

Protulit autem ea Cyrus rex Persarum per manum Mithridatis filii Gazabar, et annumerauit ea Sassabasar principi Iude. Et hic est numerus eorum:  phiale auree triginta, phiale argentee mille, cultri uiginti nouem, scyphi aurei triginta, scyphi argentei secundi quadringenti decem: uasa alia mille. Omnia uasa aurea et argentea quinque millia quadringenta:  uniuersa tulit Sassabasar, cum his qui ascendebant de transmigratione Babylonis in Ierusalem.

[Cap. II.] Hi sunt autem filii prouincie qui ascenderunt de captiuitate, quam transtulerat Nabuchodonosor rex Babylonis in Babylonem, et reuersi sunt in Ierusalem et Iudam, unusquisque in ciuitatem suam. Qui uenerunt cum Zorobabel, Iesua: Neemia, Saraia, Relaia, Mardochai, [c 1Kb] Belsan, Mesphar, Beguai, Reum, Baana. Numerus uirorum populi Isrel:

 Filii [d 1Kb] Pharos, duo millia centum septuaginta duo; filii Sephetia, trecenti septuaginta duo; filii Area, septingenti septuaginta quinque; filii Pheth Moab, filiorum Iosue Ioab, duo millia octingenti duodecim; filii Elam, mille ducenti quinquaginta quatuor; filii Zethua, nongenti quadraginta quinque; filii Zachai, septingenti sexaginti; filii Bani, sexcenti quadraginta duo; filii Bebai, sexcenti uiginti tres; filii Azgad, mille ducenti uiginti duo; filii Adonicam, sexcenti sexaginta sex; filii Beguai, duo millia quinquaginta sex; filii Adio, quadringenti quinquaginta quatuor; filii Ather qui erant ex [e 1Kb] Ezechia, nonaginta octo; filii Bezai, trecenti uiginti tres; filii Iora, centum duodecim; filii Asom, ducenti uiginti tres; filii Gebbar, nonaginta quinque; filii Beth-Leem, centum uiginti tres; uiri Netupha, quinquaginta sex: uiri Anathoth, centum uiginti octo; filii Azmaueth, quadraginta duo; filii Cariath-Arim, Cephira, et Beroth, septingenti quadraginta tres; filii Arama et Gaba, sexcenti uiginti unus; uiri Machinas, centum uiginti  duo; uiri Beth-El et [f 1Kb] Ai, ducenti uiginti tres; filii Nebo, quinquaginta duo; filii Megbis, centum quinquaginta sex; filii Elam alterius, mille ducenti quinquaginta quatuor: filii Arim, trecenti uiginti; filii  Lod, Adid, et Ono, septingenti uiginti quinque; filii Ieriho, trecenti quadraginta quinque; filii Senaa, tria millia sexcenti triginta.

Sacerdotes: [a 1Kb] filii Idaia in domo Iesue, nongenti septuaginta tres; filii Emmer, mille quinquaginta duo; [b 1Kb] filii Pheshur, mille ducenti quadraginta septem; filii Arim, mille decem et septem.

Leuite: filii Iesue, et Cedmiel filiorum Odeuia, septuaginta quatuor. Cantores: filii Asaph, centum uiginti octo. Filii Ianitorum: filii Sellum, filii Ater, filii Telmon, filii Accub, filii Hatita, filii Sobai: uniuersi centum triginta nouem. Nathinei: filii Siha, filii Asupha, filii Tebbaoth, filii Ceros, filii Siaa, filii Phadon, filii Lebana, filii Agaba, filii Accub, filii Agab, filii Semlai, filii Anan, filii Gaddel, filii Ger, filii Raaia, filii Rasin, filii Necoda, filii Gazem, filii Aza, filii Phasea, filii Besee, filii Asennaa, filii Munim, filii Nephusim, filii Becbuc, filii Acupha, filii Arur, filii Besluth, filii Maida, filii Arsa, filii Bercos, filii Sisara, filii Thema, filii Nasia, filii Athupha.

 Filii seruorum Salomonis, filii Sotei, filii Sopheret, filii Pharuda, filii lala, filii Dercon, filii Geddel, filii Saphatia, filii Atil, filii Phochereth, qui erant de Asebaim, filii Amni: omnes Nathinei, et filii seruorum Salomonis, trecenti nonaginta duo.

Et hi qui ascenderunt de Thelmelaa [Al. Thelmala], Thelarsa, Cherub, [c 1Kb] Eddon, Emmer, et non potuerunt indicare domum patrum suorum et semen suum, utrum ex Isrel essent. Filii Dalaia, filii Tobia, filii Necoda, sexcenti quinquaginta duo.

Et de filiis sacerdotum: Filii Hobia, filii Accos, filii Berzellai, qui accepit de filiabus Berzellai Galaaditis uxorem, et uocatus est nomine eorum: hi quesierunt scripturam genealogie sue, et non inuenerunt, et eiecti sunt de sacerdotio.

Et dixit Athersatha eis ut non comederent de sancto sanctorum, donec surgeret sacerdos doctus atque perfectus. Omnis multitudo quasi unus, quadraginta duo millia trecenti sexaginta, exceptis seruis eorum  et ancillis, qui erant septem millia trecenti triginta septem: et in ipsis cantores atque cantatrices ducenti. Equi eorum septingenti triginta sex; muli eorum, ducenti quadraginta quinque; cameli eorum, quadringenti triginta quinque; asini eorum, sex millia septingenti uiginti.

Et de principibus patrum, cum ingrederentur templum Domini, quod est in Ierusalem, sponte obtulerunt in domum Dei ad exstruendam eam in loco suo. Secundum uires suas dederunt impensas operis, auri solidos [d 1Kb] sexaginta millia et mille, argenti minas quinque millia, et uestes sacerdotales centum. Habitauerunt ergo sacerdotes, et Leuite, et de populo, et cantores, et ianitores, et Nathinei, in urbibus suis, uniuersusque Isrel in ciuitatibus suis.

[Cap. III.] Iamque uenerat mensis septimus, et erant filii Isrel in ciuitatibus suis: congregatus est ergo populus quasi uir unus in Ierusalem, et surrexit Iosue filius Iosedec, et fratres eius sacerdotes,  et Zorobabel filius Salathiel, et fratres eius, et edificauerunt altare Dei Isrel, ut offerrent in eo holocautomata, sicut scriptum est in lege [e 1Kb] Mosi uiri Dei. Collocauerunt autem altare [f 1Kb] Dei super bases suas, deterrentibus eos per circuitum populis terrarum, et obtulerunt super illud holocaustum Domino mane et uespere: feceruntque solemnitatem Tabernaculorum, sicut scriptum est, et holocaustum diebus singulis per ordinem secundum preceptum opus diei in die suo. Et post hec holocaustum iuge, tam in kalendis quam in uniuersis solemnitatibus Domini, que erant consecrate, et in omnibus in quibus ultro offerebatur munus Domino. A primo die mensis septimi ceperunt offerre holocaustum Domino; porro templum Dei fundatum necdum erat. Dederunt autem pecunias latomis et cementariis: cibum quoque, et potum, et oleum, Sydoniis Tyriisque, ut deferrent ligna cedrina de Libano ad mare Ioppe, iuxta quod preceperat Cyrus rex Persarum eis.

Anno autem secundo aduentus eorum ad templum  Dei in Ierusalem, mense secundo, ceperunt Zorobabel filius Salathiel, et Iosue filius Iosedec, et reliqui de fratribus eorum sacerdotes, et Leuite, et omnes qui uenerant de captiuitate in Ierusalem, et constituerunt Leuitas a uiginti annis et supra, ut urgerent opus Domini. Stetitque Iosue et filii eius, et fratres eius: Cedmiel et filii eius, [g 1Kb] et filii Iuda, quasi uir unus, ut instarent super eos qui faciebant opus in templo Dei: filii Enadad, et filii eorum, et fratres eorum Leuite.

Fundato igitur a cementariis templo Domini, steterunt sacerdotes in ornatu suo cum tubis, et Leuite filii Asaph in cymbalis, ut laudarent Deum per manus Dauid regis Isrel. Et concinnebant in hymnis et confessione Domino: Quoniam bonus, quoniam in eternum misericordia eius super Isrel. Omnis quoque populus uociferabatur clamore magno in laudando Dominum, eo quod fundatum esset templum Domini: plurimi etiam de sacerdotibus et Leuitis, et  principes patrum, [h 1Kb] seniores, qui uiderant templum prius, cum fundatum esset [i 1Kb] hoc templum in oculis eorum, flebant uoce magna: et multi uociferantes in letitia, eleuabant uocem. Nec poterat quisquam agnoscere uocem clamoris letantium, et uocem fletus populi: commixtim enim populus uociferabatur clamore magno, et uox audiebatur procul.

[Cap. Iu.] Audierunt autem hostes Iude et Beniamin quia filii captiuitatis edificarent templum Domino Deo Isrel; et accedentes ad Zorobabel et ad principes patrum, dixerunt eis: Aedificemus uobiscum quia ita ut uos, querimus Deum uestrum: ecce nos immolamus uictimas a diebus Asor-Addan regis Assur, qui adduxit nos huc. Et dixit eis Zorobabel. et Iosue, et reliqui principes patrum Isrel: Non est uobis et nobis ut edificemus domum Deo nostro, sed nos ipsi soli edificabimus Domino Deo nostro sicut precepit nobis Cyrus rex Persarum.

Factum est igitur ut populus terre impediret manus  populi Iude, et turbaret eos in edificando. Conduxerunt quoque [Al. autem] aduersus eos consiliatores, ut destruerent consilium eorum omnibus diebus Cyri regis Persarum, et usque ad regnum Darii regis Persarum.

In regno autem Assueri, in principio regni eius, scripserunt accusationem aduersus habitatores Iude et Ierusalem. Et in diebus Artaxerxis scripsit Beselam Mithridates, et Thabeel, et reliqui qui erant in consilio eorum, ad Artaxerxem regem Persarum: epistola autem accusationis scripta erat Syriace, et legebatur sermone Syro. Reum Beelteem, et Samsai scriba scripserunt epistolam unam de Ierusalem Artaxerxi regi, huiuscemodi: Reum Beelteem, et Samsai scriba, et reliqui consiliatores eorum, Dinei, [a 1Kb] et Apharsathchei, Terphalei, Apharsei, Erchuei, Babylonii, Susanechei, [b 1Kb] Deei, Elamite, et ceteri de gentibus quas transtulit Asenaphar magnus et gloriosus: et habitare eas fecit in ciuitatibus Samarie, et in reliquis regionibus trans flumen in pace.

 Hoc est exemplar epistole quam miserunt ad eum:


ARTAXERXI REGI, SERuI TUI, uIRI QUI SUNT TRANS FLUuIUM, SALUTEM DICUNT.

Notum sit regi, quia Iudei, qui ascenderunt a te ad nos, uenerunt in Ierusalem ciuitatem rebellem et pessimam, quam edificant, exstruentes muros eius, et parietes componentes. Nunc igitur notum sit regi, quia si ciuitas illa edificata fuerit, et muri eius instaurati, tributum, et uectigal, et annuos redditus non dabunt, et usque ad reges hec noxa perueniet. Nos autem memores salis, quod in palatio comedimus, et quia lesiones regis uidere nefas ducimus, idcirco misimus et nuntiauimus regi, ut recenseas in libris historiarum patrum tuorum, et inuenies scriptum in commentariis: et scies quoniam urbs illa, urbs rebellis est, et nocens regibus et prouinciis, et bella concitantur in ea ex diebus antiquis: quamobrem et ciuitas ipsa destructa est. Nuntiamus nos regi, quoniam si ciuitas illa edificata  fuerit, et muri ipsius instaurati, possessionem trans fluuium non habebis.

uerbum misit rex ad Reum Beelteem, et Samsai scribam, et ad reliquos qui erant in consilio eorum habitatores Samarie, et ceteris trans fluuium, salutem dicens et pacem.

Accusatio, quam misistis ad nos, manifeste lecta est coram me. Et a me preceptum est: et recensuerunt, inueneruntque quoniam ciuitas illa a diebus antiquis aduersum reges rebellat, et seditiones, et prelia concitantur in ea: nam et reges fortissimi fuerunt in Ierusalem, qui et dominati sunt omni regioni, que trans fluuium est: tributum quoque et uectigal, et redditus accipiebant. Nunc ergo audite sententiam: ut prohibeatis uiros illos, et urbs illa non edificetur, donec si forte a me iussum fuerit. uidete ne negligenter hoc impleatis, et paulatim crescat malum contra reges.

Itaque exemplum edicti Artaxerxis regis lectum est coram Reum, et Samsai scriba, et consiliariis eorum:  et abierunt festini in Ierusalem ad Iudeos, et prohibuerunt eos in brachio et robore. Tunc intermissum est opus domus Domini in Ierusalem, et non fiebat usque ad annum secundum regni Darii regis Persarum.

[Cap. u.] Prophetauerunt autem Aggeus propheta  et Zacarias filius Addo, prophetantes ad Iudeos, qui erant in Iudea et Ierusalem, in nomine Dei Isrel. Tunc surrexerunt Zorobabel filius Salathiel, et Iosue filius Iosedec, et ceperunt edificare templum Dei in Ierusalem, et cum eis prophete Dei adiuuantes eos.

In ipso tempore uenit ad eos [c 1Kb] Thathannai, qui erat dux trans flumen, et Stharbuzanai, et consiliarii eorum: sicque dixerunt eis: Quis dedit uobis consilium, ut domum hanc edificaretis, et muros hos instauraretis? Ad quod respondimus eis, que essent nomina hominum auctorum illius edificationis. Oculus autem Dei eorum factus est super senes [Al. seniores] Iudeorum, et non potuerunt inhibere eos. Placuitque ut res ad Darium referretur, et tunc satisfacerent aduersus accusationem illam.

Exemplar epistole, quam misit Thathannai dux regionis trans flumen, et Stharbuzanai, et consiliatores eius Arphasachei, qui erant trans flumen, ad Darium regem. Sermo quem miserant ei, sic  scriptus erat.


DARIO REGI PAX OMNIS.

Notum sit regi, isse nos ad Iudeam prouinciam, ad domum Dei magni, que edificatur lapide impolito, et ligna ponuntur in parietibus, opusque illud diligenter exstruitur, et crescit in manibus eorum. Interrogauimus ergo senes illos, et ita diximus eis: Quis dedit uobis potestatem ut domum hanc edificaretis, et muros hos instauraretis? Sed et nomina eorum quesiuimus ab eis, ut nuntiaremus tibi, que scripsimus nomina uirorum, qui sunt principes in eis. Huiuscemodi autem sermonem responderunt nobis, dicentes: Nos sumus serui Dei celi et terre, et edificamus templum, quod erat exstructum ante hos annos multos, quodque rex [d 1Kb] Isrel magnus edificauerat, et exstruxerat. Postquam autem ad iracundiam prouocauerunt patres nostri Deum celi, tradidit eos in manus Nabuchodonosor regis Babylonis Chaldei, domum quoque hanc destruxit, et  populum eius transtulit Babylonem.

Anno autem primo Cyri regis Babylonis, Cyrus rex proposuit edictum, ut domus Dei hec edificaretur. Nam et uasa templi [e 1Kb] Dei aurea et argentea, que Nabuchodonosor tulerat de templo, quod erat in Ierusalem, et asportauerat ea in templum Babylonis, protulit Cyrus rex de templo Babylonis, et data sunt Sassabasar uocabulo, quem et principem constituit, dixitque ei: Hec uasa tolle, et uade, et pone ea in templo, quod est in Ierusalem, et domus Dei edificetur in loco suo. Tunc itaque Sassabasar ille uenit et posuit fundamenta templi Dei in Ierusalem, et ex eo tempore usque nunc edificatur, et necdum completum est.

Nunc ergo, si uidetur regi bonum, recenseat in bibliotheca regis, que est in Babylone, utrumnam a Cyro rege iussum sit ut edificaretur domus Dei in Ierusalem, et uoluntatem regis super hac remittat ad nos.

 [Cap. uI.] Tunc Darius rex precepit: et recensuerunt in bibliotheca librorum, qui erant repositi in Babylone, et inuentum est in Ecbatanis, quod est castrum in [f 1Kb] Medena prouincia, uolumen unum, talisque scriptus erat in eo commentarius:

Anno primo Cyri regis: Cyrus rex decreuit ut domus Dei, que est in Ierusalem, edificaretur in  loco ubi immolent hostias, et ut ponant fundamenta supportantia altitudinem cubitorum [a 1Kb] sexaginta, et latitudinem cubitorum sexaginta, ordines de lapidibus impolitis tres, et sic ordines de lignis nouis: sumptus autem de domo regis dabuntur. Sed et uasa templi Dei aurea et argentea, que Nabuchodonosor tulerat de templo Ierusalem, et attulerat ea in Babylonem, reddantur et referantur in templum Ierusalem in locum suum; que et posita sunt in templo Dei.

Nunc ergo Thathannai [Al Tanne] dux regionis, que est trans flumen, Stharbuzanai, et consiliarii uestri Apharsachei, qui estis trans flumen, procul recedite ab illis, et dimittite fieri templum [b 1Kb] Dei illud a duce Iudeorum et a senioribus eorum, domum Dei illam edificent in loco suo. Sed et a me preceptum est, quid oporteat fieri a presbyteris Iudeorum illis, ut edificetur domus Dei, scilicet, ut de arca regis, id est, de tributis, que dantur de regione trans flumen, studiose sumptus dentur uiris  illis, ne impediatur opus. Quod si necesse fuerit, et uitulos, et agnos, et hedos in holocaustum Deo celi, frumentum, sal, uinum, et oleum, secundum ritum sacerdotum, qui sunt in Ierusalem, detur eis per singulos dies, ne sit in aliquo querimonia. Et offerant oblationes Deo celi, orentque pro uita regis et filiorum eius. A me ergo positum est decretum, ut omnis homo qui hanc mutauerit iussionem, tollatur lignum de domo ipsius, et erigatur, et configatur in eo: domus autem eius publicetur. Deus autem, qui habitare fecit nomen suum ibi, dissipet omnia regna, et populum qui extenderit manum suam ut repugnet, et dissipet domum Dei illam, que est in Ierusalem. Ego Darius statui decretum quod studiose impleri uolo.

Igitur Thathannai dux regionis trans flumen, et Stharbuzanai, et consiliarii eius, secundum quod preceperat Darius rex, sic diligenter exsecuti sunt. Seniores autem Iudeorum edificabant, et prosperabantur  iuxta prophetiam Aggei prophete, et Zacarie filii Addo: et edificauerunt et construxerunt, iubente Deo Isrel, et iubente Cyro, et Dario, et Artaxerxe, regibus Persarum: et compleuerunt domum Dei istam usque ad diem tertium mensis Adar, qui est annus sextus regni Darii regis.

Fecerunt autem filii Isrel, sacerdotes et Leuite, et reliqui filiorum transmigrationis, dedicationem domus Dei in gaudio. Et obtulerunt in dedicationem domus Dei uitulos centum, arietes ducentos, agnos quadringentos, hircos caprarum pro peccato totius Isrel, duodecim, iuxta numerum tribuum Isrel. Et statuerunt sacerdotes in ordinibus suis, et Leuitas in uicibus suis, super opera Dei in Ierusalem, sicut scriptum est in libro Mosi. Fecerunt autem filii Isrel transmigrationis Pascha, quartadecima die mensis primi. Purificati enim fuerant sacerdotes et Leuite quasi unus: omnes mundi ad immolandum pascha uniuersis filiis transmigrationis, et fratribus suis sacerdotibus, et sibi. Et comederunt filii  Isrel, qui reuersi fuerant de transmigratione, et omnes qui se separauerant a coinquinatione gentium terre ad eos, ut quererent Dominum Deum Isrel. Et fecerunt solemnitatem azymorum septem diebus in letitia, quoniam letificauerat eos Dominus, et conuerterat cor regis Assur ad eos, ut adiuuaret manus eorum in opere domus Domini Dei Isrel.

[Cap. uII.] Post hec autem uerba, in regno Artaxerxis regis Persarum, Ezras filius Saraie, filii Azarie, filii Helcie, filii Sellum, filii Sadoc, filii [c 1Kb] Ahitob, filii Amarie, filii Azarie, filii Maraioth, filii Zaraie, filii Ozi, filii Bocci, filii Abisue, filii Phinees,  filii Eleazar, filii Aaron sacerdotis ab initio. Ipse Ezras ascendit de Babylone, et ipse scriba uelox in lege Mosi, quam dedit Dominus Deus Isrel: et dedit ei rex secundum manum Domini Dei eius super eum, omnem petitionem eius. Et ascenderunt de filiis Isrel, et de filiis sacerdotum, et de filiis Leuitarum, et de cantoribus, et de ianitoribus, et de Nathineis, in Ierusalem, anno septimo Artaxerxis regis. Et uenerunt in Ierusalem mense quinto, ipse est annus septimus regis. Quia in primo die mensis primi cepit ascendere de Babylone, et in primo die mensis quinti uenit in Ierusalem, iuxta manum Dei sui bonam super se. Ezras enim parauit cor suum, ut inuestigaret legem Domini, et faceret et doceret in Isrel preceptum et iudicium.

Hoc est autem exemplar epistole edicti, quod dedit rex Artaxerxes Ezre sacerdoti, scribe erudito in sermonibus et preceptis Domini, et ceremoniis eius in Isrel.


 ARTAXERXES REX REGUM EZRAE SACERDOTI, SCRIBAE LEGIS DEI CeLI DOCTISSIMO, SALUTEM.

A me decretum est, ut cuicumque placuerit in regno meo de populo Isrel, et de sacerdotibus eius, et de Leuitis, ire in Ierusalem, tecum uadat. A facie enim regis, et septem consiliatorum eius, missus es, ut uisites Iudeam et Ierusalem in lege Dei tui, que est in manu tua: et ut feras argentum et aurum, quod rex et consiliatores eius sponte obtulerunt Deo Isrel, cuius in Ierusalem tabernaculum est. Et omne argentum et aurum quodcumque inueneris in uniuersa prouincia Babylonis, et populus offerre uoluerit, et de sacerdotibus que sponte obtulerint domui Dei sui, que est in Ierusalem, libere accipe, et studiose eme de hac pecunia uitulos, arietes, agnos et sacrificia et libamina eorum, et offer ea super altare templi Dei uestri, quod est in Ierusalem. Sed et si quid tibi et fratribus tuis placuerit, de reliquo argento et auro ut faciatis, iuxta uoluntatem Dei uestri facite. uasa quoque, que dantur  tibi in ministerium domus Dei tui, trade in conspectu Dei in Ierusalem. Sed et cetera, quibus opus fuerit in domo Dei tui, quantumcumque necesse est ut expendas, [d 1Kb] dabitur de thesauro, et de fisco regis, et a me. Ego Artaxerxes, rex, statui atque decreui omnibus custodibus arce publice, qui sunt trans flumen, ut quodcumque petierit a uobis Ezras sacerdos, scriba legis Dei celi, absque mora detis, usque ad argenti talenta centum, et usque ad frumenti coros centum, et usque ad uini batos centum, et usque ad batos olei centum, sal uero absque mensura. Omne, quod ad ritum Dei celi pertinet, tribuatur diligenter in domo Dei celi: ne forte irascatur contra regnum regis et filiorum eius. uobisque notum facimus de uniuersis sacerdotibus, et Leuitis, et cantoribus, et ianitoribus, Nathineis, et ministris domus Dei huius, ut uectigal, et tributum, et annonas, non habeatis potestatem imponendi super eos. Tu autem, Ezra, secundum sapientiam Dei tui, que est in manu tua, constitue iudices et presides,  ut iudicent omni populo qui est trans flumen, his uidelicet qui nouerunt legem Dei tui, sed et imperitos docete libere. Et omnis qui non fecerit legem Dei tui, et legem regis diligenter, iudicium erit de eo, siue in mortem, siue in exsilium, siue in condemnationem substantie eius, uel certe in carcerem.

Benedictus Dominus Deus patrum nostrorum, qui dedit hoc in corde regis, ut glorificaret domum Domini, que est in Ierusalem, et in me inclinauit misericordiam suam coram rege et consiliatoribus eius, et uniuersis principibus regis potentibus.

 Et ego confortatus manu Domini Dei mei, que erat in me, congregaui de Isrel principes qui ascenderent mecum.

[Cap. uIII.] Hi sunt ergo principes familiarum, et genealogia eorum, qui ascenderunt mecum in regno Artaxerxis regis de Babylone. De filiis Phinees, Gerson. De filiis Ithamar, Daniel. De filiis Dauid, Attus. De filiis Sechenie, de filiis Pharos, Zacarias: et cum eo numerati sunt uiri centum quinquaginta. De filiis [a 1Kb] Pheth-Moab, Elienai filius Zare, et cum eo ducenti uiri. De filiis Sechenie, filius Ezechiel, et cum eo trecenti uiri. De filiis Adden, Abed, filius Ionathan, et cum eo quinquaginta uiri. De filiis Elam, Isaias filius Athalie, et cum eo septuaginta uiri. De filiis Saphatie, Zebedia filius Michel, et cum eo octoginta uiri. De filiis Ioab, Obedia filius Iehiel, et cum eo ducenti decem et octo uiri. De filiis Selomith, filius Iosphie, et cum eo centum sexaginta uiri. De filiis Bebai, Zacarias filius Bebai, et cum eo uiginti octo uiri. De filiis Ezgad, Iohanan  filius Eccetan, et cum eo centum et decem uiri. De filiis Adonicam, qui erant nouissimi: et hec nomina eorum: Elipheleth, et [b 1Kb] Ieiel, et Samaias, et cum eis sexaginta uiri. De filiis Begui, [c 7Kb] Uthai et Zachur, et cum eis septuaginta uiri.

Congregaui autem eos ad fluuium, qui decurrit ad [d 1Kb] Aaua, et mansimus ibi tribus diebus: quesiuique in populo et in sacerdotibus de filiis Leui, et non inueni ibi. Itaque misi Eliezer, et Ariel, et Semeiam, et Elnathan, et Iarib, et alterum Elnathan, et Nathan, et Zacariam, et Mosollam principes: et Ioiarib, et Elnathan sapientes. Et misi eos ad Eddo, qui est primus in Chasphie loco, et posui in ore eorum uerba, que loquerentur ad Eddo, et fratres eius Nathineos, in loco Chasphie, ut adducerent nobis ministros domus Dei nostri. Et adduxerunt nobis per manum Dei nostri bonam super nos, uirum doctissimum de filiis Mooli, filii Leui, filii Isrel, et Sarabiam, et filios eius et fratres eius decem  et octo, et [e 1Kb] Asabiam, et cum eo Isaiam de filiis Merari, fratresque eius et filios eius uiginti: et de Nathineis, quos dederat Dauid et principes ad ministeria Leuitarum, Nathineos ducentos uiginti: omnes hi suis nominibus uocabantur.

Et predicaui ibi ieiunium iuxta fluuium Aaua, ut affligeremur coram Domino Deo nostro, et peteremus ab eo uiam rectam nobis et filiis nostris, uniuerseque substantie nostre. Erubui enim petere a rege auxilium et equites, qui defenderent nos ab inimico in uia: quia dixeramus regi: Manus Dei nostri est super omnes, qui querunt eum in bonitate: et imperium eius et fortitudo eius, et furor super omnes, qui derelinquunt eum. Ieiunauimus autem, et rogauimus Deum nostrum pro hoc: et euenit nobis prospere. Et separaui de principibus sacerdotum duodecim, Sarabaiam, Asabiam, et cum eis de fratribus eorum decem. Appendique eis argentum et aurum, et uasa consecrata domus Dei  nostri, que obtulerat rex et consiliatores eius, et principes eius, uniuersusque Isrel eorum, qui inuenti fuerant: et appendi in manibus eorum argenti talenta sexcenta quinquaginta, et uasa argentea  centum, auri centum talenta: et crateres aureos uiginti, qui habebant solidos millenos, et uasa eris fulgentis optimi duo, pulchra, ut aurum. Et dixi eis: uos sancti Domini, et uasa sancta, et argentum et aurum quod sponte oblatum est Domino Deo patrum nostrorum: uigilate et custodite donec appendatis coram principibus sacerdotum, et Leuitarum, et ducibus familiarum Isrel in Ierusalem, in thesaurum domus Domini. Susceperunt autem sacerdotes et Leuite pondus argenti, et auri, et uasorum, ut deferrent Ierusalem in domum Dei nostri.

Promouimus [f 1Kb] ergo a flumine Aaua duodecimo die mensis primi, ut pergeremus Ierusalem: et manus Dei nostri fuit super nos, et liberauit nos de manu inimici et insidiatoris in uia. Et uenimus Ierusalem, et mansimus ibi diebus tribus. Die autem quarta appensum est argentum, et aurum, [g 1Kb] et uasa in domo Dei nostri per manum Meremoth filii Urie sacerdotis, et cum eo Eleazar filius Phinees, cumque eis Iozabed filius Iosue, et Noadaia filius Bennoi  Leuite, iuxta numerum et pondus omnium: descriptumque est omne pondus in tempore illo.

Sed et qui uenerant de captiuitate filii transmigrationis, obtulerunt holocautomata Deo Isrel, uitulos duodecim pro omni populo Isrel, arietes nonaginta sex, agnos septuaginta septem, hircos pro peccato duodecim: omnia in holocaustum Domino. Dederunt autem edicta regis satrapis, qui erant de conspectu regis, et ducibus trans flumen, et eleuauerunt populum et domum Dei.

[Cap. IX.] Postquam autem hec completa sunt, accesserunt ad me principes, dicentes: Non est separatus populus Isrel, sacerdotes et Leuite, a populis terrarum, et de abominationibus eorum, Chananei uidelicet, et Hetthei, et Pherezei, et Iebusei, et Ammonitarum, et Moabitarum, et Aegyptiorum, et Amorrheorum: tulerunt enim de filiabus eorum sibi et filiis suis, et commiscuerunt semen sanctum cum populis terrarum: manus etiam  principum et magistratuum fuit in transgressione hac prima. Cumque audissem sermonem istum, scidi pallium meum et tunicam, et euelli capillos capitis mei et barbe, et sedi merens. Conuenerunt autem ad me omnes, qui timebant uerbum Dei Isrel, pro transgressione eorum qui de captiuitate uenerant, et ego sedebam tristis usque ad sacrificium uespertinum: et in sacrificio uespertino surrexi de afflictione mea, et scisso pallio et tunica, curuaui genua mea, et expandi manus meas ad Dominum Deum meum, et dixi: Deus meus, confundor et erubesco leuare faciem ineam ad te: quoniam iniquitates nostre multiplicate sunt super caput, et delicta nostra creuerunt usque ad celum, a diebus patrum nostrorum: sed et nos ipsi peccauimus grauiter usque ad diem hanc, et in iniquitatibus nostris traditi sumus ipsi, et reges nostri, et sacerdotes nostri, in manum regum terrarum, in gladium, in captiuitatem, in rapinam, et in confusionem uultus,  sicut et die hac. Et nunc quasi parum et ad momentum facta est deprecatio nostra apud Dominum Deum nostrum, ut dimitterentur nobis reliquie, et daretur nobis [h 1Kb] paxillus in loco sancto eius, et illuminaret  oculos nostros Deus noster, et daret nobis uitam modicam in seruitute nostra, quia serui sumus, et in seruitute nostra non dereliquit nos Deus noster, sed inclinauit super nos misericordiam coram rege Persarum, ut daret nobis uitam, et sublimaret domum Dei nostri, et exstrueret solitudines eius, et daret nobis sepem [a 1Kb] in Iuda et Ierusalem. Et nunc quid dicemus, Deus noster, post hec? quia dereliquimus mandata tua, que precepisti in manu seruorum tuorum prophetarum, dicens: Terra, ad quam uos ingredimini ut possideatis eam, terra immunda est, iuxta immunditiam populorum ceterarumque terrarum, abominationibus eorum qui repleuerunt eam ab ore usque ad os coinquinatione sua. Nunc ergo filias uestras ne detis filiis eorum, et filias eorum ne accipiatis filiis uestris, et non queratis pacem eorum, et prosperitatem eorum, usque in eternum: ut confortemini, et comedatis que bona sunt terre, et heredes habeatis filios uestros usque in seculum. Et post omnia que uenerunt super nos in operibus  nostris pessimis, et in delicto nostro magno, quia tu Deus noster liberasti nos de iniquitate nostra, et dedisti nobis salutem sicut est hodie, ut non conuerteremur et irrita faceremus mandata tua, neque matrimonia iungeremus cum populis abominationum istarum. Numquid iratus es nobis usque ad consummationem, ne dimitteres nobis reliquias ad salutem? Domine Deus Isrel, iustus es tu: quoniam derelicti sumus, qui saluaremur sicut die hac. Ecce, coram te sumus in delicto nostro. Non enim stari potest coram te super hoc.

[Cap. X.] Sic ergo orante Ezra, et implorante eo, et flente, et iacente ante templum Dei, collectus est ad eum de Isrel cetus grandis nimis uirorum et mulierum et puerorum, et fleuit populus multo fletu. Et respondit Sechenias filius [b 1Kb] Ieiel de filiis Elam, et dixit Ezre: Nos preuaricati sumus in Deum nostrum, et duximus uxores alienigenas de populis terre, et nunc, si est penitentia in Isrel  super hoc, percutiamus fedus cum Domino Deo nostro, ut proiiciamus uniuersas uxores, et eos qui de his nati sunt, iuxta uoluntatem Domini et eorum qui timent preceptum Domini Dei nostri: secundum legem fiat. Surge, tuum est decernere, nosque erimus tecum: confortare, et fac.

Surrexit ergo Ezras, et adiurauit principes sacerdotum et Leuitarum, et omnem Isrel, ut facerent secundum uerbum hoc, et iurauerunt. Et surrexit Ezras ante domum Dei, et abiit ad cubiculum Iohanam filii Eliasib, et ingressus est illuc, panem non comedit, et aquam non bibit: lugebat enim in transgressione eorum, qui de captiuitate uenerant. Et missa est uox in Iuda, et in Ierusalem omnibus filiis transmigrationis, ut congregarentur in Ierusalem: et omnis qui non uenerit in tribus diebus iuxta consilium principum et seniorum, auferetur uniuersa substantia eius, et ipse abiicietur de cetu transmigrationis.

Conuenerunt igitur omnes uiri Iuda et Beniamin  in Ierusalem tribus diebus, ipse est mensis nonus, uigesimo die mensis: et sedit omnis populus in platea domus Dei, trementes pro peccato et pluuiis. Et surrexit Ezras sacerdos, et dixit ad eos: uos transgressi estis, et duxistis uxores alienigenas, ut adderetis super delictum Isrel. Et nunc date confessionem Domino Deo patrum uestrorum, et facite  placitum eius, et separamini a populis terre, et ab uxoribus alienigenis. Et respondit uniuersa multitudo, dixitque uoce magna: Iuxta uerbum tuum ad nos, sic fiat.

uerumtamen quia populus multus est, et tempus pluuie, et non sustinemus stare foris, et opus non est diei unius uel duorum  constituantur principes in uniuersa multitudine: et omnes in ciuitatibus nostris qui duxerunt uxores alienigenas, ueniant in temporibus statutis, et cum his seniores per ciuitatem et ciuitatem, et iudices eius, donec auertatur ira Dei nostri a nobis super peccato hoc.

Igitur Ionathan filius Azel, et Iaasia filius Thecue, steterunt super hoc, et Mosollam et Sebethai Leuites adiuuerunt eos: Feceruntque sic filii transmigrationis. Et abierunt, Ezras sacerdos, uiri et principes familiarum, in domum patrum suorum, et omnes per nomina sua, et sederunt in die primo mensis decimi ut quererent rem. Et consummati  sunt omnes uiri, qui duxerant uxores alienigenas, usque ad diem primam mensis primi.

Et inuenti sunt de filiis sacerdotum, qui duxerant uxores alienigenas. De filiis Iosue filii Iosedec, et fratres eius, Maasia, et Eliezer, et Iarib, et Godolia. Et dederunt manus suas ut eiicerent uxores suas, et pro delicto suo arietem de ouibus offerrent. Et de filiis Emmer, Anani, et Zebedia. Et de filiis Arim, [c 1Kb] Maasia, et Elia, et Semeia, et Iehiel, et Ozias. Et de filiis Pheshur, Elienai, Maasia, Ismel, Nathanel, Iozabed, et Elasa. Et de filiis Leuitarum, Iozabed, et Semei, et Celaia, ipse est Calita, Phataia, Iuda, et Eliezer. Et de cantoribus, Eliasib. Et de ianitoribus, Sellum, et Telem, et Uri. Et ex Isrel, de filiis Pharos, Remeia, et Iezia, et Melchia, et Miamin, et Eliezer, et Melchia, et Banea. Et de filiis Elam, Mathania, Zacarias, et Iehiel, et Abdi, et Ierimoth, et Elia. Et de filiis Zetha, Elienai, Eliasib, Mathania, et Ierimuth, et Zabed, et Aziza. Et de  filiis Bebai, Iohanan, Anania, Zabbai, Athalai. Et de filiis Bani, Mosollam, et Melluch, et Adaia, Iasub, et Saal et Ramoth. Et de filiis [d 1Kb] Pheth Moab, Edna, et Chalal, Banaias, Maasias, Mathanias, Beseleel, et Bennui, et Manasse. Et de filiis Erem, Eliezer, Iesue, Melchias, Semeias, Simeon, Beniamin, Maloch, Samarias. De filiis Asom. Mathanai, Matthetha, Zabed, Eliphelet, Iermai, Manasse, Semei. De filiis Bani, Maadi, Amram, et Uel, Baneas, et Badaias, Cheliau, uania, Marimuth, et Eliasib, Mathanias, Mathanai, et Iasi, et Bani, et Bennui, Semei, et Salmias, et Nathan, et Adaias, Mecnedabai [Al. Mechnebedai], Sisai, Sarai, Ezrel, et Selemiau, Semeria, Sellum, Amaria, Ioseph. De filiis Nebo, Ieiel, Mathathia, Zabed, Zabina [e 1Kb] Ieddu, et Iel, Bannaia. Omnes hi acceperunt uxores alienigenas, et fuerunt ex eis mulieres, que pepererant filios.


uERBA NEEMIAE FILII [f 7Kb] HECHLIAE.

[Lib. II.---Cap. I.] Et factum est in mense Casleu,  anno uicesimo, et ego eram in Susis castro. Et uenit Anani unus de fratribus meis, ipse et uiri ex Iuda: et interrogaui eos de Iudeis, qui remanserant et supererant de captiuitate, et de Ierusalem. Et dixerunt mihi: Qui remanserunt, et relicti sunt de captiuitate ibi in prouincia, in afflictione magna sunt, et in opprobrio: et murus Ierusalem dissipatus  est et porte eius combuste sunt igni. Cumque audissem uerba huiuscemodi, sedi, et fleui, et luxi diebus multis: et ieiunabam, et orabam ante faciem Dei celi. Et dixi: Queso, Domine Deus celi fortis, magne atque terribilis, qui custodis pactum et misericordiam cum his qui te diligunt, et custodiunt mandata tua: fiat auris tua auscultans [Al. fiant aures tue auscultantes], et oculi tui aperti, ut audias orationem serui tui, quam ego oro coram te hodie, nocte et die, pro filiis Isrel seruis tuis, et confiteor pro peccatis filiorum Isrel, quibus peccauerunt tibi: et ego et domus patris mei peccauimus, uanitate seducti sumus, et non custodiuimus mandatum tuum, et ceremonias, et iudicia, que precepisti Mosi seruo tuo. Memento uerbi, quod mandasti Mosi famulo tuo, dicens: Cum transgressi fueritis, ego dispergam uos in populos: et si reuertamini ad me, et custodiatis mandata mea, et faciatis ea, etiamsi abducti fueritis ad extrema celi, inde congregabo uos, et inducam [Al. reducam] in locum,  quem elegi, ut habitaret nomen meum ibi. Et ipsi serui tui, et populus tuus, quos redemisti in fortitudine tua magna, et in manu tua ualida. Obsecro, Domine, sit auris tua attendens ad orationem serui tui, et ad orationem seruorum tuorum, qui uolunt timere nomen tuum: et dirige seruum tuum hodie, et da ei misericordiam ante uirum hunc. Ego enim eram pincerna regis.

[Cap. II.] Factum est autem in mense Nisan, anno uicesimo Artaxerxis regis: et uinum erat ante eum, et leuaui uinum, et dedi regi: et eram quasi languidus ante faciem eius. Dixitque mihi rex: Quare uultus tuus tristis est, cum te egrotum non uideam? non est hoc frustra, sed malum nescio quod in corde tuo est. Et timui ualde, ac nimis: et dixi regi: Rex, in eternum uiue: quare non mereat uultus meus, quia ciuitas domus sepulcrorum patris mei deserta est, et porte eius combuste sunt igni? Et ait mihi rex: Pro qua re postulas? Et oraui Deum  celi, et dixi ad regem: Si uidetur regi bonum, et si placet seruus tuus ante faciem tuam, ut mittas me in Iudeam, ad ciuitatem sepulcri patris mei, et edificabo eam. Dixitque mihi rex, et regina, que sedebat iuxta eum: Usque ad quod tempus erit iter tuum, et quando reuerteris? Et placuit ante uultum regis, et misit me: et constitui ei tempus. Et dixi regi: Si regi uidetur bonum, epistolas det mihi ad duces regionis trans flumen, ut transducant me, donec ueniam in Iudeam: et epistolam ad Asaph custodem saltus regis, ut det mihi ligna, ut tegere possim portas turris domus, et muros ciuitatis, et domum, quam ingressus fuero. Et dedit mihi rex iuxta manum Dei mei bonam mecum. Et ueni ad duces regionis trans flumen, dedique eis epistolas regis. Miserat autem rex mecum principes militum, et equites. Et audierunt, Sanaballat Horonites, et Tobias seruus Ammanites: et contristati sunt afflictione magna, quod uenisset homo, qui quereret prosperitatem filiorum Isrel. Et ueni Ierusalem, et  eram ibi tribus diebus, et surrexi nocte ego, et uiri pauci mecum, et non indicaui cuiquam quid Deus dedisset in corde meo, ut facerem in Ierusalem, et iumentum non erat mecum, nisi animal, cui sedebam. Et egressus sum per portam uallis nocte, et ante fontem draconis, et ad portam stercoris, et considerabam murum Ierusalem dissipatum, et portas eius consumptas igni. Et transiui ad portas fontis, et ad aqueductum regis, et non erat locus iumento, cui sedebam, ut transiret. Et ascendi per torrentem nocte, et considerabam murum, et reuersus  ueni ad portam uallis, et redii. Magistratus autem nesciebant quo abiissem, aut quid ego facerem: sed et Iudeis, et sacerdotibus, et optimatibus, et magistratibus, et reliquis qui faciebant opus, usque ad id loci nichil indicaueram. Et dixi eis: uos nostis afflictionem in qua sumus, quia Ierusalem deserta est, et porte eius consumpte sunt igni: uenite, et edificemus muros Ierusalem, et non simus ultra opprobrium. Et indicaui eis manum Dei mei, quod esset bona mecum, et uerba regis, que locutus esset mihi, et aio: Surgamus, et edificemus. Et confortate sunt manus eorum in bono. Audierunt autem, Sanaballat Horonites, et Tobias seruus Ammanites, et Gosem Arabs, et subsannauerunt nos, et despexerunt, dixeruntque: Que est hec res, quam facitis? numquid contra regem uos rebellatis? Et reddidi eis sermonem, dixique ad eos: Deus celi ipse nos iuuat [Al. iuuet], et nos serui eius sumus: surgamus et edificemus: uobis  autem non est pars, et iustitia, et memoria in Ierusalem.

[Cap. III.] Et surrexit Eliasib sacerdos magnus, et fratres eius sacerdotes, et edificauerunt portam gregis: ipsi sanctificauerunt eam: et statuerunt ualuas eius, et usque ad turrim centum cubitorum sanctificauerunt eam usque ad turrim Ananeel. Et iuxta eum edificauerunt uiri Iericho: et iuxta eum edificauit Zachur filius Amri. Portam autem piscium edificauerunt filii Asnaa: ipsi texerunt eam, et statuerunt ualuas eius, et seras, et uectes. Et iuxta eos edificauit Marimuth filius Urie, filii Accus. Et iuxta eos edificauit Mosollam filius Barachie, filii [a 1Kb] Mesezebel: et iuxta eos edificauit Sadoc filius Baana: et iuxta eos edificauerunt Thecueni: optimates autem eorum non supposuerunt colla sua in opere Domini sui. Et portam ueterem edificauerunt, Ioiada filius Phasea, et Mosollam filius Besodia: ipsi texerunt eam, et statuerunt ualuas eius, et seras, et uectes: et iuxta eos edificauerunt, Meletias [Al. Melthias]  Gabaonites, et Iadon Meronathites, uiri de Gabaon et Maspha, pro duce qui erat in regione trans flumen. Et iuxta eum edificauit Eziel filius Araia aurifex: et iuxta eum edificauit Ananias filius pigmentarii: et dimiserunt Ierusalem usque ad murum platee latioris. Et iuxta eum edificauit Raphaia filius [b 1Kb] Ahur, princeps uici Ierusalem. Et iuxta eum edificauit Iedaia filius Aromaph contra domum suam: et iuxta eum edificauit Attus filius Asebenie. Mediam partem uici edificauit Melchias filius Erem, et Asub filius Pheth Moab, et turrim furnorum. Et iuxta eum edificauit Sellum filius Alles princeps medie partis uici Ierusalem, et ipse et filie eius. Et portam uallis edificauit Anun, et habitatores Zane: ipsi edificauerunt eam, et statuerunt ualuas eius, et seras, et uectes, et mille cubitos in muro usque ad portam sterquilinii. Et portam sterquilinii edificauit Melchias filius Rechab, princeps uici Bethaccharem: ipse edificauit eam, et statuit ualuas eius, et seras,  et uectes. Et portam fontis edificauit Sellun [c 1Kb] filius Cholozai, princeps pagi Maspha ipse edificauit eam; et texit, et statuit ualuas eius, et seras, et uectes, et muros piscine Sile in hortum regis, et usque ad gradus, qui descendunt de ciuitate Dauid. Post eum edificauit Neemias filius Azboc, princeps dimidie partis uici Bethsur, usque contra sepulcra [Al. sepultorum] Dauid, et usque ad piscinam, que grandi opere constructa est, et usque ad domum fortium. Post eum edificauerunt Leuite, Reum filius Benni. Post eum edificauit Asebias princeps dimidie partis uici Ceile in uico suo. Post eum edificauerunt  fratres eorum, [a 1Kb] Bauai filius Enadad, princeps dimidie partis Ceile. Et edificauit iuxta eum Azer filius Iosue, princeps Maspha, mensuram secundam, contra ascensum firmissimi anguli. Post eum [b 9Kb] in monte edificauit Baruch filius Zachai mensuram secundam, ab angulo usque ad portam domus Eliasib sacerdotis magni. Post eum edificauit Merimuth filius Urie filii Accus, mensuram secundam, a porta domus Eliasib, donec extenderetur domus Eliasib. Et post eum edificauerunt sacerdotes, uiri de campestribus Iordanis. Post eum edificauit Beniamin et Asub contra domum suam: et post eum edificauit Azarias filius Maasie filii Ananie contra domum suam. Post eum edificauit Bennui filius Enadad mensuram secundam, a domo Azarie usque ad flexuram, et usque ad angulum. Phalel filius Ozi contra flexuram et turrim, que eminet de domo regis excelsa, id est, in atrio carceris: post eum Phadaia filius Pharos. Nathinei autem habitabant in Ophel usque contra portam aquarum ad orientem, et turrim,  que prominebat. Post eum edificauerunt Thecueni mensuram secundam e regione, a turre magna et eminente usque ad murum templi. Sursum autem a porta equorum edificauerunt sacerdotes, unusquisque contra domum suam. Post eos edificauit Sadoch filius Emmer contra domum suam. Et post eum edificauit Semaia filius Sechenie, custos porte orientalis. Post eum edificauit Anania filius Selemie, et Anun [c 1Kb] filius Seleph sextus mensuram secundam: post eum edificauit Mosollam filius Barachie, contra gazophylacium suum. Post eum edificauit Melchias filius artificis usque ad domum Nathineorum, et scruta uendentium contra portam iudicialem, et usque ad cenaculum anguli. Et inter cenaculum [d 1Kb] anguli in porta gregis edificauerunt aurifices et negotiatores.

[Cap. Iu.] Factum est autem, cum audisset Sanaballat, quod edificaremus murum, iratus est ualde; et motus nimis subsannauit Iudeos, et dixit coram  fratribus suis, et frequentia Samaritanorum: Quid Iudei faciunt imbecilles? Num dimittent eos gentes? num sacrificabunt, et complebunt in una die? Numquid edificare poterunt lapides de aceruis pulueris, qui combusti sunt? Sed et Tobias Ammanites proximus eius, ait: Aedificent: si ascenderit uulpes, transiliet murum eorum lapideum. Audi, Deus noster, quia facti sumus despectio [Al. despectui]: conuerte opprobrium super caput eorum, et da eos in despectionem in terra captiuitatis. Ne operias iniquitatem eorum, et peccatum eorum coram facie tua non deleatur, quia irriserunt edificantes. Itaque edificauimus murum, et coniunximus totum usque ad partem dimidiam: et prouocatum est cor populi ad operandum.

Factum est autem, cum audisset Sanaballat, et Tobias, et Arabes, et Ammanite, et Azotii, quod obducta esset cicatrix muri Ierusalem, et quod cepissent interrupta concludi, irati sunt nimis. Et congregati sunt omnes pariter, ut uenirent, et pugnarent  contra Ierusalem, et molirentur insidias. Et orauimus Deum nostrum, et posuimus custodes super murum die ac nocte contra eos. Dixit autem Iudas: Debilitata est fortitudo portantis, et humus  nimia est, et nos non poterimus edificare murum. Et dixerunt hostes nostri: Ne sciant, et ignorent, donec ueniamus in medium eorum, et interficiamus eos, et cessare faciamus opus:

Factum est autem, uenientibus Iudeis, qui habitabant iuxta eos, et dicentibus nobis per decem uices, ex omnibus locis quibus uenerant ad nos, statui in loco post murum per circuitum populum in ordinem cum gladiis suis, et lanceis, et arcubus. Et perspexi atque surrexi: et aio ad optimates et magistratus, et ad reliquam partem uulgi: Nolite timere a facie eorum. Domini magni et terribilis mementote, et pugnate pro fratribus uestris, filiis uestris, et filiabus uestris, et uxoribus uestris, et domibus uestris.

Factum est autem, cum audissent inimici nostri nuntiatum esse nobis, dissipauit Deus consilium eorum. Et reuersi sumus omnes ad muros, unusquisque ad opus suum. Et factum est a die illa, media pars iuuenum eorum faciebat opus, et media parata erat ad bellum, et lancee, et scuta, [e 1Kb] et arcus, et  lorice, et principes post eos in omni domo Iuda, edificantium in muro, et portantium onera, et imponentium: una manu sua faciebat opus, et altera tenebat gladium: edificantium enim unusquisque gladio erat accinctus renes. Et edificabant, et clangebant buccina iuxta me. Et dixi ad optimates, et ad magistratus, et ad reliquam partem uulgi: Opus grande est et latum, et nos separati sumus in muro procul alter ab altero: in loco quocumque audieritis clangorem tube, illuc concurrite ad nos: Deus noster pugnabit pro nobis. Et nos ipsi faciamus opus: et media pars nostrum teneat lanceas, ab ascensu aurore donec egrediantur astra. In tempore quoque illo dixi populo: Unusquisque cum puero suo maneat in medio Ierusalem, et sint nobis uices per noctem, et diem ad operandum. Ego autem et fratres mei, et pueri mei, et custodes qui erant post me, non deponebamus uestimenta nostra: unusquisque tantum nudabatur ad baptismum.

 [Cap. u.] Et factus est clamor populi et uxorum eius magnus, aduersus fratres suos Iudeos. Et erant qui dicerent: Filii nostri, et filie nostre multe sunt nimis: accipiamus pro pretio eorum frumentum, et comedamus, et uiuamus. Et erant qui dicerent: Agros nostros, et uineas, et domos nostras opponamus, et accipiamus frumentum in fame. Et alii dicebant: Mutuo sumamus pecunias in tributa regis, demusque agros nostros et uineas: et nunc sicut carnes fratrum nostrorum, sic carnes nostre sunt: sicut filii eorum, ita et filii nostri. Ecce nos subiugamus filios nostros et filias nostras in seruitutem, et de filiabus nostris sunt famule, nec habemus unde possint redimi, et agros nostros, et uineas nostras alii possident. Et iratus sum nimis cum audissem clamorem eorum secundum uerba hec: cogitauitque cor meum mecum: et increpui optimates et magistratus, et [f 1Kb] dixi eis: Usurasne singuli a fratribus uestris exigitis? Et congregaui  aduersum eos concionem magnam, et dixi eis:

Nos, ut scitis, redemimus fratres nostros Iudeos, qui uenditi fuerant gentibus, secundum possibilitatem nostram: et uos igitur [g 1Kb] uendetis fratres uestros,  et redimemus eos? Et siluerunt, nec inuenerunt quid responderent: Dixique ad eos: Non est bona res, quam facitis: quare non in timore Dei nostri ambulatis, ne exprobretur nobis a gentibus inimicis nostris? Et ego, et fratres mei, et pueri mei, commodauimus plurimis pecuniam et frumentum: non repetamus in commune istud, es alienum concedamus, quod debetur nobis. Reddite eis hodie agros suos, et uineas suas, et oliueta sua, et domos suas: quin potius et centesimam pecunie, frumenti, uini, et olei, quam exigere soletis ab eis, date pro illis. Et dixerunt: Reddemus, et ab eis nichil queremus: sicque faciemus ut loqueris. Et uocaui sacerdotes, et adiuraui eos, ut facerent iuxta quod dixeram. Insuper excussi sinum meum, et dixi: Sic excutiat Deus omnem uirum, qui non compleuerit uerbum istud, de domo sua, et de laboribus suis: sic excutiatur, et uacuus fiat. Et dixit uniuersa multitudo: Amen. Et laudauerunt Deum. Fecit ergo populus  sicut erat dictum.

A die autem illa, qua preceperat rex mihi, ut essem dux in terra Iuda, ab anno uicesimo usque ad annum tricesimum secundum Artaxerxis regis, per annos duodecim, ego et fratres mei annonas, que ducibus debebantur, non comedimus. Duces autem primi, qui fuerant ante me, grauauerunt populum, et acceperunt ab eis, in pane, et uino, et pecunia, quotidie siclos quadraginta: sed et ministri eorum depresserunt populum. Ego autem non feci ita propter timorem Dei: quin potius in opere muri edificaui, et agrum non emi, et omnes pueri mei congregati ad opus erant. Iudei quoque et magistratus, centum quinquaginta uiri, et qui ueniebant ad nos de gentibus que in circuitu nostro sunt [Al. erant], in mensa mea erant. Parabatur autem mihi per dies singulos bos unus, arietes sex electi, exceptis uolatilibus, et inter dies decem uina diuersa, et alia multa tribuebam: insuper et annonas  ducatus mei non quesiui: ualde enim attenuatus erat populus. Memento mei, Deus meus, in bonum, secundum omnia que feci populo huic.

[Cap. uI.] Factum est autem, cum audisset Sanaballat, et Tobias [a 1Kb] , et Gosem Arabs, et ceteri inimici nostri, quod edificassem ego murum, et non esset in ipso residua interruptio  miserunt Sanaballat et Gosem ad me, dicentes: ueni, et percutiamus fedus pariter in uiculis [b 1Kb] in campo Ono. Ipsi autem cogitabant ut facerent mihi malum: Misi ergo ad eos nuntios, dicens: Opus grande ego facio, et non possum descendere: ne forte negligatur cum uenero et descendero ad uos. Miserunt autem ad me secundum uerbum hoc per quatuor uices: et respondi eis iuxta sermonem priorem. Et misit ad me Sanaballat iuxta uerbum prius quinta uice puerum suum, et epistolam habebat in manu scriptam hoc modo:

 In gentibus auditum est, et Gosem dixit, quod tu et Iudei cogitetis rebellare, et propterea edifices murum et leuare te uelis super eos regem: propter quam causam et prophetas posueris, qui predicent de te Ierusalem, dicentes: Rex in Iudea est. Auditurus est rex uerba hec: idcirco nunc ueni, ut ineamus consilium pariter. Et misi ad eos, dicens: Non est factum secundum uerba hec, que tu loqueris: de corde enim tuo tu componis hec. Omnes  autem [Al. enim] hi terrebant nos, cogitantes quod cessarent manus nostre ab opere, et quiesceremus. Quam ob causam magis confortaui manus meas; et ingressus sum domum Semaie filii Dalaie filii Metabeel secreto. Qui ait: Tractemus nobiscum in domo Dei in medio templi, et claudamus portas edis: quia uenturi sunt ut interficiant te, et nocte uenturi sunt ad occidendum te. Et dixi: Num quisquam similis mei [c 1Kb] fugit? et quis ut ego ingredietur templum, et uiuet? non ingrediar. Et intellexi quod Deus non misisset eum, sed quasi uaticinans locutus esset ad me, et Tobias, et Sanaballat conduxissent eum; acceperat enim pretium, ut territus facerem, et peccarem, et haberent malum, quod exprobrarent mihi. Memento mei, Domine, pro Tobia, et Sanaballat, iuxta opera eorum talia: sed et [d 1Kb] Noadie prophete, et ceterorum prophetarum, qui terrebant me. Completus est autem murus uicesimo quinto die mensis Elul, quinquaginta duobus diebus.

 Factum est ergo cum audissent omnes inimici nostri, ut timerent uniuerse gentes, que erant in circuitu nostro, et conciderent intra semetipsos, et scirent quod a Deo factum esset opus hoc. Sed et in diebus illis, multe optimatum Iudeorum epistole mittebantur ad Tobiam, et a Tobia ueniebant ad eos. Multi enim erant in Iudea habentes iuramentum eius, quia gener erat Sechenie filii [e 1Kb] Iorei, et Iohanan filius eius acceperat filiam Musollam filii Barachie: sed et laudabant eum coram me, et uerba mea nuntiabant ei: et Tobias mittebat epistolas, ut terreret me.

[Cap. uII.] Postquam autem edificatus est murus, et posui ualuas, et recensui ianitores, et cantores, et Leuitas: precepi Anani fratri meo, et Ananie principi domus de Ierusalem . Et dixi eis: Non aperiuntur porte Ierusalem usque ad calorem solis. Cumque adhuc assisterent, clause porte sunt, et oppilate: et posui custodes de  habitatoribus Ierusalem, singulos per uices suas, et unumquemque contra domum suam. Ciuitas autem erat lata nimis et grandis, et populus paruus in medio eius, et non erant domus edificate. Dedit Deus autem in corde meo, et congregaui optimates, et magistratus, et uulgus, ut recenserem eos, et inueni librum census eorum, qui ascenderant primum, et inuentum est scriptum in eo:

Isti filii prouincie, qui ascenderunt de captiuitate migrantium, quos transtulerat Nabuchodonosor rex Babylonis, et reuersi sunt in Ierusalem, et in Iudeam unusquisque in ciuitatem suam. Qui uenerunt cum Zorobabel, Iosue, Neemias, Azarias, Raamias, Naamani [Al. Naamanin], Mardocheus, Belsan, Mespharat, Beggoai, Naum, Baana. Numerus uirorum populi Isrel:

Filii Pharos, duo millia centum septuaginta duo: Filii Saphatie, trecenti septuaginta duo: Filii Area, sexcenti quinquaginta duo: Filii Pheth-Moab, filiorum  Iosue et Ioab, duo millia octingenti decem et octo: Filii Elam, mille ducenti quinquaginta quatuor [Al. octoginta]: Filii Zethua, octingenti quadraginta quinque: Filii Zachai, septingenti sexaginta: Filii Bannui, sexcenti quadraginta octo: Filii Bebai, sexcenti uiginti octo: Filii Azgad, duo millia trecenti uiginti duo: Filii Adonicam, sexcenti sexaginta septem: Filii Baggoai, duo millia sexaginta [f 1Kb] septem, Filii Adin, sexcenti quinquaginta quinque:  Filii Ater, filii Ezecie, nonaginta octo: Filii Asem, trecenti uiginti octo: Filii Besai, trecenti uiginti quatuor: Filii Areph, centum duodecim: Filii Gabaon, nonaginta quinque. [a 1Kb] uiri Beth-Leem et Netupha, centum octoginta octo. uiri Anathoth, centum uiginti octo. uiri Beth-Azmoth, quadraginta duo. uiri Cariath-Iarim, Chephira, et Beroth, septingenti quadraginta tres. [b 1Kb] uiri Rama et Geba, sexcenti uiginti unus. uiri Machmas, centum uiginti duo. uiri Beth-El, et Ai, centum uiginti tres. uiri Nebo alterius, quinquaginta duo. uiri Elam alterius, mille ducenti quinquaginta quatuor. Filii Arem, trecenti uiginti. Filii Ieriho, trecenti quadraginta quinque. Filii Lod Hadid et Ono, septingenti uiginti unus. Filii Senaa, tria millia nongenti triginta.

Sacerdotes: Filii Idaia in domo Iosua, nongenti septuaginta tres. Filii Emmer, mille quinquaginta duo. Filii Phashur, mille ducenti quadraginta septem. Filii Arem, mille decem et septem. Leuite: Filii Iosue et Cadmiel [Al. Cedmiel], filiorum Oduie,  septuaginta quatuor. Cantores: Filii Asaph, centum quadraginta octo. Ianitores: Filii Sellum, filii Ater, filii Telmon, filii Accub, filii Atita, filii Sobai: centum triginta octo. Nathinei: filii Soa, filii Aspha [Al. Hasupha], filii Tebbaoth, filii Ceros, filii Siaa, [c 1Kb] filii Phadon, filii Lebana, filii Agaba, [d 1Kb] filii Selmon, filii Anan, filii Geddel, filii Ger, filii Raia, filii Rasin, filii Necoda, filii Gezem, filii Aza, filii Phasea, filii Besai, filii Munim, filii Nephussim, filii Becbuc [Al. Bachuc], filii Acupha, filii Arur, filii Besloth, filii Meida [Al. Maid], filii Arsa, filii Bercos, filii Sisara, filii Thema, filii Nasia filii Atipha, filii seruorum Salomonis, filii Sothai, filii Sophereth, filii Pherida, filii Iahala, filii Darcon, filii Ieddel, filii Saphatia, filii Atil, filii Phochereth, qui erat ortus ex Sabaim, filio Amon. Omnes Natthinei, et filii seruorum Salomonis, trecenti nonaginta duo. Hi sunt autem, qui ascenderunt de Thelmela, Thelarsa, Cherub, Addon, et Emmer: et non potuerunt indicare domum patrum suorum, et semen suum,  utrum, ex Isrel essent. Filii Dalaia, filii Tobia, filii Necoda, sexcenti quadraginta duo.

 Et de sacerdotibus, filii Abia, filii Accos, filii Berzellai, qui accepit de filiabus Berzellai [e 1Kb] Galaaditis uxorem: et uocatus est nomine eorum. Hi quesierunt scripturam suam in censu, et non inuenerunt: et eiecti sunt de sacerdotio. Dixitque Athersatha eis, ut non manducarent de sanctis sanctorum, donec staret sacerdos doctus et eruditus. Omnis multitudo quasi uir unus, quadraginta duo millia [f 1Kb] trecenti sexaginta, absque seruis et ancillis eorum, qui erant septem millia trecenti triginta septem, et inter eos cantores, et cantatrices, ducenti quadraginta quinque. [g 1Kb] Cameli eorum, quadringenti triginta quinque: asini, sex millia septingenti uiginti [h 2Kb] .

Nonnulli autem de principibus familiarum dederunt in opus. Athersatha dedit in thesaurum auri drachmas mille, phialas quinquaginta, tunicas sacerdotales quingentas triginta [i 1Kb] . Et de principibus familiarum dederunt in thesaurum operis, auri drachmas uiginti millia, et argenti minas duo millia ducentas. Et quod dedit reliquus populus, auri drachmas uiginti  millia, et argenti minas duo millia, et tunicas sacerdotales sexaginta septem. Habitauerunt autem sacerdotes, et leuite, et ianitores, et cantores, et reliquum uulgus, et Nathinei, et omnis Isrel, in ciuitatibus suis.

[Cap. uIII.] Et uenerat mensis septimus: [i 1Kb] filii autem Isrel erant in ciuitatibus suis. Congregatusque est omnis populus quasi uir unus, ad plateam que est ante portam aquarum: et dixerunt Ezre [k 1Kb] scribe ut afferret librum legis Mosi, quam precepit Dominus Isreli.

Attulit ergo Ezras sacerdos legem coram multitudine uirorum et mulierum, cunctisque qui poterant intelligere, in die prima, mensis septimi. Et legit in eo aperte in platea, que erat ante portam aquarum, de mane usque ad mediam diem, in conspectu uirorum et mulierum et sapientium; et aures omnis populi erant erecte ad librum.

Stetit autem Ezras scriba super gradum ligneum,  quem fecerat ad loquendum: et steterunt iuxta eum, Mathathia, et [l 1Kb] Sema, et Ania, et Uria, et Helcia, et  Maasia, ad dexteram eius: et ad sinistram, Phadaia, Misel, et Melchia, et Asum, et Asebdana, Zacaria, et Mosollam. Et aperuit Ezras librum coram omni populo: super uniuersum quippe populum eminebat: et cum aperuisset eum, stetit omnis populus. Et benedixit Ezras Domino Deo magno: et respondit omnis populus: Amen, amen: cleuans manus suas, et incuruati sunt, et adorauerunt Deum proni in terram. Porro Iosue, et Bani, et Serebia, Iamin, Accub, Sebthai, Odia, Maasia, Celitha, Azarias, Iozabed, Anan, Phalaia, Leuite, silentium faciebant in populo ad audiendam legem: populus autem stabat in gradu suo. Et legerunt in libro legis Dei distincte, et apposite [Al. aperte] ad intelligendum: et intellexerunt cum legeretur.

Dixit autem Neemias  et Ezras sacerdos et scriba, et Leuite interpretantes uniuerso populo: Dies sanctificatus est Domino Deo nostro, nolite lugere, et nolite flere. Flebat enim omnis populus, cum audiret uerba legis. Et dixit  eis: Ite, comedite pinguia, et bibite [a 1Kb] mulsum, et mittite partes ei qui non preparauit sibi: quia sanctus dies Domini est, et nolite contristari, gaudium enim Domini est fortitudo nostra. Leuite autem silentium faciebant in omni populo, dicentes: Tacete, quia dies sanctus est et nolite dolere. Abiit itaque omnis populus, ut comederet et biberet, et mitteret partes, et faceret letitiam magnam: quia intellexerant uerba, que docuerat eos. Et in die secundo congregati sunt principes familiarum uniuersi populi, sacerdotes et Leuite, ad Ezram scribam, ut interpretaretur eis uerba legis. Et inuenerunt scriptum in lege, precepisse Dominum in manu Mosi, ut habitent filii Isrel in tabernaculis, in die solemni, mense septimo: et ut predicent, et diuulgent uocem in uniuersis urbibus suis, et in Ierusalem, dicentes: Egredimini in montem, et afferte frondes oliue, et frondes ligni pulcherrimi, frondes myrti, et ramos palmarum, et frondes ligni nemorosi, ut fiant tabernacula,  sicut scriptum est. Et egressus est populus, et attulerunt. Feceruntque sibi tabernacula [b 1Kb] unusquisque in domate suo, et in atriis suis, et in atriis domus Dei, et in platea porte aquarum, et in platea Ephraim.

Fecit ergo uniuersa ecclesia eorum qui redierant de captiuitate, tabernacula, et habitauerunt in tabernaculis: non enim fecerant a diebus Iosue filii Nun taliter filii Isrel usque ad diem illum. Et fuit letitia magna nimis. Legit autem in libro Legis Dei per dies singulos, a die primo usque ad diem nouissimum. Et fecerunt solemnitatem septem diebus, et in die octauo collectam iuxta ritum.

[Cap. IX.] In die autem uicesimo quarto mensis huius, conuenerunt filii Isrel in ieiunio et in saccis, et humus super eos. Et separatum est semen filiorum Isrel ab omni filio alienigena: et steterunt, et confitebantur peccata sua, et iniquitates patrum suorum. Et consurrexerunt ad standum: et legerunt in  uolumine Legis Domini Dei sui, quater in die, et quater confitebantur, et adorabant Dominum Deum suum.

Surrexit autem super gradum Leuitarum, Iosue, et Bani, Cedmiel, Sebnia [Al. Sabania], Bonni, Sarebias, Bani, Chanani: et inclamauerunt uoce magna ad Dominum Deum suum. Et dixerunt Leuite, Iosue,  et Cedmiel, Bonni, Asebnia, [c 1Kb] Serebia, Odaia, Sebnia, Phataia; Surgite, benedicite Domino Deo uestro ab eterno usque in eternum: et benedicant nomini glorie tue excelso in omni benedictione et laude.

Tu ipse, Domine, solus tu fecisti celum, et celum celorum; et omnem exercitum eorum: terram, et uniuersa que in ea sunt: Maria, et omnia que in eis sunt: et tu [d 1Kb] uiuificas omnia hec, et exercitus celi te adorat. Tu ipse, Domine Deus, qui elegisti Abraham, et eduxisti [e 1Kb] eum de igne Chaldeorum, et posuisti nomen eius Abraham. Et inuenisti cor eius fidele coram te: percussisti cum eo fedus, ut dares ei terram Chananei, Hetthei, et Amorrhei, et Pherezei, et Iebusei, et Gergesei, ut dares semini eius: et implesti uerba tua, quoniam iustus es. Et uidisti afflictionem patrum nostrorum in Aegypto: clamoremque eorum audisti super mare Rubrum. Et dedisti signa et portenta in Pharao, et in uniuersis seruis eius, et  in omni populo terre illius: cognouisti enim quia superbe egerunt contra eos: et fecisti tibi nomen, sicut et in hac die. Et mare diuisisti ante eos, et transierunt per medium maris in sicco: persecutores autem eorum proiecisti in profundum, quasi lapidem in aquas ualidas [Al. aquis ualidis]. Et in columna nubis ductor eorum fuisti per diem, et in columna ignis per noctem, ut appareret eis uia, per quam ingrediebantur. Ad montem quoque Sinai descendisti, et locutus es cum eis de celo, et dedisti eis iudicia recta, et legem ueritatis, ceremonias et precepta bona: et sabbathum sanctificatum [f 1Kb] tuum ostendisti eis, et mandata, et ceremonias, et legem precepisti eis, in manu Mosi serui tui. Panem quoque de celo dedisti eis in fame eorum, et aquam de petra eduxisti eis sitientibus, et dixisti eis, ut ingrederentur et possiderent terram, super quam leuasti manum tuam, ut traderes eis. Ipsi uero et patres nostri superbe egerunt, et indurauerunt ceruices suas, et non audierunt mandata tua. Et noluerunt  audire, et non sunt recordati mirabilium tuorum que feceras eis. Et indurauerunt ceruices suas, et dederunt caput, ut conuerterentur ad seruitutem suam, quasi per contentionem. Tu autem Deus propitius, clemens et misericors, longanimis et multe miserationis, non dereliquisti eos, et quidem cum fecissent sibi uitulum conflatilem, et dixissent: Iste est Deus tuus, qui eduxit te de Aegypto: feceruntque blasphemias magnas. Tu autem in misericordiis tuis multis non dimisisti eos in deserto: columna nubis non recessit ab eis per diem, ut duceret eos in uiam, et columna ignis per noctem, ut ostenderet eis iter per quod ingrederentur. Et spiritum tuum bonum dedisti [g 1Kb] , qui doceret eos, et manna tuum non prohibuisti ab ore eorum, et aquam dedisti eis in siti. Quadraginta annis pauisti eos in deserto, nichilque eis defuit: uestimenta eorum non inueterauerunt, et pedes eorum non sunt attriti. Et dedisti eis regna, et populos, et partitus es eis sortes: et  possederunt terram Seon, et terram [h 1Kb] regis Esebon, et terram Og regis Basan. Et filios eorum multiplicasti sicut stellas celi, et adduxisti eos ad terram, de qua dixeras patribus eorum, ut ingrederentur et possiderent. Et uenerunt filii, et possederunt terram, et humiliasti coram eis habitatores terre Chananeos, et dedisti eos in manu eorum, et reges eorum  et populos terre, ut facerent eis sicut placeb at illis. Ceperunt itaque urbes munitas, et humum pinguem, et possederunt domos plenas cunctis bonis; cisternas ab aliis fabricatas, uineas, et oliueta, et ligna pomifera multa: et comederunt, et saturati sunt, et impinguati sunt, abundauerunt deliciis in bonitate tua magna. Prouocauerunt autem te ad iracundiam, et recesserunt a te, et proiecerunt legem tuam post terga sua: et prophetas tuos occiderunt, qui contestabantur eos, ut reuerterentur ad te feceruntque blasphemias grandes. Et dedisti eos in manu hostium suorum, et afflixerunt eos. Et in tempore tribulationis sue clamauerunt ad te, et tu de celo [a 1Kb] audisti, et secundum miserationes tuas multas dedisti eis saluatores, qui saluarent eos de manu hostium suorum. Cumque requieuissent, reuersi sunt ut facerent malum in conspectu tuo: et dereliquisti eos in manu inimicorum suorum; et possederunt eos. Conuersique sunt, et clamauerunt ad te: tu autem de celo exaudisti, et liberasti eos in  misericordiis tuis, multis temporibus. Et contestatus es eos, ut reuerterentur ad legem tuam. Ipsi uero superbe egerunt et non audierunt mandata tua, et in iudiciis tuis peccauerunt, que faciet homo, et uiuet in eis: et dederunt humerum recedentem, et ceruicem suam indurauerunt, nec audierunt. Et protraxisti super eos annos multos, et contestatus es eos in spiritu tuo per manum prophetarum tuorum, et non audierunt, et tradidisti eos in manu populorum terrarum. [b 1Kb] In misericordiis autem tuis plurimis non fecisti eos in consumptionem, nec dereliquisti eos: quoniam Deus miserationum, et clemens es tu. Nunc itaque, Deus noster magne, fortis, et terribilis, custodiens pactum et misericordiam, ne auertas a facie tua omnem laborem, qui inuenit nos, reges nostros, principes nostros, et sacerdotes nostros, et prophetas nostros, et patres nostros, et omnem populum tuum, a diebus regis Assur usque in diem hanc. Et tu iustus es in omnibus,  que uenerunt super nos, quia ueritatem fecisti, nos autem impie egimus. Reges nostri, principes nostri, sacerdotes nostri, et patres nostri non fecerunt legem tuam, et non attenderunt mandata tua, et testimonia tua que testificatus es [c 1Kb] in eis. Et ipsi in regnis suis, et in bonitate tua multa, quam dederas eis, et in terra latissima et pingui, quam tradideras in conspectu eorum, non seruierunt tibi, nec reuersi sunt a studiis suis pessimis. Ecce nos ipsi hodie serui sumus: et terra, quam dedisti patribus nostris, ut comederent panem eius, et que bona sunt eius, et nos ipsi serui sumus in ea. Et fruges eius multiplicantur regibus, quos posuisti super nos propter peccata nostra, et corporibus nostris dominantur, et iumentis nostris secundum uoluntatem suam, et in tribulatione magna sumus. Super omnibus ergo his nos ipsi percutimus fedus, et scribimus, et signant principes nostri, Leuite nostri, et sacerdotes nostri.

[Cap. X.] Signatores autem fuerunt, Neemias,  Athersatha filius Achelai, et Sedecias, Saraias, Azarias, Ieremias, Pheshur [Al. Phassur], Amarias, Melchia, Attus, Sebenia, Meluch, Arem, Merimuth, Obdias, Daniel, Genthon, Baruch, Mosollam, Abia, Miamin, Maazia, Belgai, Semeia: hi sacerdotes.

 Porro Leuite, Iosue filius [d 1Kb] Azanie, Bennui de filiis Enaddan, Cedmiel, et fratres eorum, Sechemia [Al. Sebenia], Odeuia, Celita, Phalaia, Anan, Micha, Roob, Asebia, Zachur, Serebia, Sabania, Odia [Al. Odaia], Bani, Baninu.

Capita populi, Pharos, [e 1Kb] Pheth-Moab, Elam, Zethu, Bani, Bonni, Azgad, Bebai, Adonia, Begoai, Adin, Ater, Ezechia, Azur, Odeuia [Al. Odaia], Asum, Besai, Areph, Anathoth, Nebai, Megphias, Mosollam, Azir, Mesizabel, Sadoc, Ieddua, Pheltia, Anan, Ania [Al. Anaia], Osee, Anania, Asub, Ales, Phalea, Sobet, Reum, Asebna, Maasia, et Haia [Al. Echaia], Hanan, Anan, Melluch, Arem. Baana: et reliqui de populo, [f 1Kb] sacerdotes, Leuite, ianitores, et cantores, Nathinei, et omnes qui se separauerunt de populis terrarum ad legem Dei, uxores eorum, filii eorum, et filie eorum, omnis qui poterat sapere spondentes pro fratribus suis, optimates eorum, et qui ueniebant ad pollicendum et iurandum, ut ambularent in lege Dei, quam dederat in manu  Mosis serui Dei, ut facerent et custodirent uniuersa mandata Domini Dei nostri, et iudicia eius et ceremonias eius, et ut non daremus filias nostras populo terre, et filias eorum non acciperemus filiis nostris. Populi quoque terre, qui important uenalia, et omnia ad usum per diem sabbati ut uendant, non accipiemus ab eis in sabbato et in die sanctificato. Et dimittemus annum septimum, et exactionem uniuerse manus. Et statuemus super nos precepta, ut demus tertiam partem sicli per annum ad opus domus Dei nostri, ad panes propositionis, et ad sacrificium sempiternum, et in holocaustum sempiternum in sabbatis, in kalendis, in solemnitatibus, et in sanctificatis, et pro peccato: ut exoretur pro Isrel, et in omnem usum domus Dei nostri.

Sortes ergo misimus super oblationem lignorum, inter sacerdotes, et Leuitas, et populum, ut inferrentur in domum Dei nostri per domos patrum nostrorum, per tempora, a temporibus anni usque ad  annum, ut arderent [g 1Kb] super altare Domini Dei nostri, sicut scriptum est in lege Mosi: et ut afferremus primogenita terre nostre, et primitiua uniuersi fructus omnis ligni, ab anno in annum, in domo Domini. Et primitiua filiorum nostrorum, et pecorum nostrorum, sicut scriptum est in lege, et primitiua boum nostrorum, et ouium nostrarum, ut offerrentur in domo Dei nostri, sacerdotibus qui ministrant in domo Dei nostri: et primitias ciborum nostrorum, et libaminum nostrorum, et poma omnis ligni, uindemie quoque et olei, afferremus sacerdotibus ad gazophylacium Dei nostri, et decimam partem terre nostre Leuitis. Ipsi Leuite decimas accipient ex omnibus ciuitatibus operum nostrorum. Erit autem sacerdos filius Aaron cum Leuitis in decimis Leuitarum, et Leuite [h 1Kb] offerent decimam partem decime sue in domum Dei nostri, ad gazophylacium in domum thesauri. Ad gazophylacium enim deportabunt filii Isrel, et filii Leui, primitias frumenti, uini et olei: et ibi erunt uasa sanctificata,  et sacerdotes, et cantores, et ianitores, et ministri, et non dimittemus domum Dei nostri.

[Cap. XI.] Habitauerunt autem principes populi in Ierusalem; reliqua uero plebs misit sortem, ut tollerent unam partem de decem, qui habitaturi  essent in Ierusalem ciuitate sancta, nouem uero partes in ciuitatibus. Benedixit autem populus omnibus uiris, qui se sponte obtulerant, ut habitarent in Ierusalem. Hi sunt itaque principes prouincie, qui habitauerunt in Ierusalem, et in ciuitatibus Iuda. Habitauit [Al. add. autem] unusquisque in possessione sua, in urbibus suis, Isrel, sacerdotes, Leuite, Nathinei, et filii seruorum Salomonis.

Et in Ierusalem habitauerunt de filiis Iuda, et de filiis Beniamin: de filiis Iuda, Athaia filius Aziam, filii Zacarie, filii Amarie, filii Saphatie, filii Malaleel: de filiis Phares, Maasia filius Baruch, filius Choloza, filius Azia, filius Adaia, filius Ioiarib, filius Zacarie, filius Silonitis; omnes hi filii Phares, qui habitauerunt in Ierusalem, quadringenti sexaginta octo uiri fortes.

Hi sunt autem filii Beniamin: Sellum filius Mosollam, filius Ied, filius Phadaia, filius Colaia, filius Masia, filius Etheel, filius [a 1Kb] Isaia, et post eum Gebbai, Sellai, nongenti uiginti octo, et Iel filius Zechri  prepositus eorum, et Iudas filius Senua super ciuitatem secundus.

Et de sacerdotibus, Idaia filius Ioarin, Iachin, Saraia filius Helcie, filius Mosollam, filius Sadoc, filius Moraioth, filius Ahitub [Al. Achitob] princeps domus Dei, et fratres eorum facientes opera templi, octingenti uiginti duo.

Et Adaia filius Ieroam, filius Phelelia, filius Amsi, filius Zacarie, filius Phesur, filius Melchie, et fratres eius principes patrum: ducenti quadraginta duo. Et Amassai filius [b 1Kb] Azreel, filius Ahazi, filius Mosollamoth, filius Emmer, et fratres eorum potentes nimis: centum uiginti octo, et prepositus eorum Zabdiel filius potentium.

Et de Leuitis [c 1Kb] Sebenia filius Asub, filius Azaricam, filius Asabia, filius Boni, et Sabathai et Iosabed, super [Al. add. omnia] opera, que erant forinsecus in domo Dei, a principibus Leuitarum.

Et Mathania filius Micha, filius Zebedei, filius  Asaph, [d 1Kb] princeps ad laudandum et ad confitendum in oratione, et Becbecia secundus de fratribus eius, et Abda filius Samua, filius Galal, filius Idithun, omnes Leuite in ciuitate sancta ducenti octoginta quatuor.

Et ianitores, Accub, Temon, et fratres eorum, qui custodiebant ostia: centum septuaginta duo. Et reliqui ex Isrel sacerdotes et Leuite in uniuersis ciuitatibus Iuda, unusquisque in [e 1Kb] possessione sua.

Et Nathinei, qui habitabant in Ophel, et Siaha, et Gaspha de Nathineis. Et episcopus Leuitarum in Ierusalem, Azzi filius Bani, filius Asabie, filius Mathanie, filius Miche. De filiis Asaph, cantores in ministerio domus Dei. Preceptum quippe regis super eos erat, et ordo in cantoribus per dies singulos: et Phathaia filius Mesebel, de filiis Zera filii Iuda in manu regis, iuxta omne uerbum populi, et in domibus per omnes regiones eorum.

De filiis Iuda habitauerunt in Cariath-Arbe et in filiabus eius: et in Dibon, et in filiabus eius et in Cabseel, et in uiculis eius, et in Iesue, et in Molada,  et in Bethphaleth, et in Asersual, et in Bersabee, et in filiabus eius et in Siceleg, [f 1Kb] et in Mochona, et in filiabus eius, et in Remmon, et in Saraa, et in Ierimuth, Zanoa, Odollam, et in uillis earum, Lachis et regionibus eius, et Azeca, et filiabus eius. Et manserunt in Bersabee usque ad uallem Ennom.

Filii autem Beniamin, a Geba, Mechmas, et [g 1Kb] Aia, et Beth-El, et filiabus eius: Anathoth, Nob, Anania, Asor, Rama, Gethaim, Adid, Seboim, et Neballat, Lod, et Ono ualle artificum. Et de Leuitis portiones Iude et Beniamin.

[Cap. XII.] Hi sunt autem Sacerdotes et Leuite, et qui ascenderunt cum Zorobabel filio [h 1Kb] Salathiel, et Iosue: Sara, Ieremias, Ezra [Al. Esdras], Amaria, Melluch, Attus, Sechenias, Reum, Merimuth, Addo, Genthon, Abia, Miamin, Madia, Belga, Semeia, et Ioiarib, Idaia, Sellum, Amoc, Helcia, Idaia. Isti principes sacerdotum, et fratres eorum, in diebus Iosue.

Porro Leuite, Iesua, Bennui, Cedmiel, Sarabia,  Iuda, Mathanias, super hymnos ipsi et fratres eorum, et Becbecia atque Anni, et fratres eorum, unusquisque in officio suo. Iesue [Al. Iosue] autem genuit Ioiacim, et Ioiacim genuit Eliasib, et Eliasib genuit Ioiada, et Ioiada genuit [i 1Kb] Ionathan, et Ionathan genuit Ieddoa.

In diebus autem Ioacim erant sacerdotes et principes familiarum: Saraie, [i 1Kb] Amaria: Ieremie, Anania: Ezre, Mosollam: Amarie, Iohanan: Milicho, Ionathan: Sebenie, Ioseph: Arem, Edna: Maraioth, Elci: Adaie, Zacaria: Genthon, Mosollam: Abie, Zecri, Miamin, et Moadie, Phelti: Belge, Sammua: Semaie, Ionathan: Ioiarib, Mathanai: Iodaie [Al. Ioiade], Azzi: Sellai, Belai: Amoc, Eber: Helcie, Asebia: Idaie, Nathanel.

Leuite in diebus Eliasib, et Ioiada, et Iohanan, et Ieddoa, scripti principes familiarum, et sacerdotes in regno Darii Perse.

Filii Leui principes familiarum, scripti in libro  uerborum Dierum, et usque ad dies Ionathan, filii Eliasib. Et principes Leuitarum, Asebia, Serebia, et Iesue [Al. Iosue] filius Cedmiel: et fratres eorum per uices suas, ut laudarent et confiterentur iuxta preceptum Dauid uiri Dei, et obseruarent [k 1Kb] eque per ordinem. Mathania, et Becbecia, Obedia, Mosollam, Telmon, Accub, custodes portarum et uestibulorum ante portas.

Hi in diebus Ioiacim [Al. Ioacim] filii Iosue, filii Iosedec, et in diebus Neemie ducis, et Ezre sacerdotis scribeque.

In dedicatione autem muri Ierusalem, requisierunt Leuitas de omnibus locis suis, ut adducerent eos in Ierusalem, et facerent dedicationem et letitiam in actione gratiarum, et cantico, et in cymbalis, psalteriis, et citharis.

Congregati sunt ergo filii cantorum de campestribus circa Ierusalem, et de uillis Nethuphati, et de domo Galgal, et de regionibus [l 1Kb] Gebba et Azmaueth: quoniam uillas edificauerunt sibi cantores in circuitu  Ierusalem. Et mundati sunt sacerdotes et Leuite, et mundauerunt populum, et portas et murum. Ascendere [a 1Kb] autem feci principes Iuda super murum, et statui duos choros laudantium magnos. Et ierunt ad dexteram super murum ad portam sterquilinii. Et iuit post eos Osaias, et media pars principum Iuda, et Azarias, Ezra, et Mosollam, Iuda, et Beniamin, et Semeia, et Ieremias. Et de filiis sacerdotum in tubis, Zacarias filius Ionathan, filius Semeie, filius Mathanie, filius Michaie, filius Zechur, filius Asaph, et fratres eius, Semeia, et Azareel, Malalai, [b 1Kb] Galalai, Maai, Nathanel, et Iudas, et Anani, in uasis cantici Dauid uiri Dei: et Ezra scriba ante eos in porta Fontis. Et contra eos ascenderunt in gradibus ciuitatis Dauid, in ascensu muri super domum Dauid, et usque ad portam Aquarum ad orientem. Et chorus secundus gratias referentium ibat ex aduerso, et ego post eum, et media pars populi super murum et super turrim Furnorum, et usque ad murum latissimum, et super portam Ephraim, et super portam  Antiquam, et super portam Piscium et turrim Ananeel, et turrim Emath: et usque ad portam Gregis: et steterunt in porta Custodie, steteruntque duo chori laudantium in domo Dei, et ego, et dimidia pars magistratuum mecum. Et sacerdotes, Eliacim, Maasia, Miamin, Michea, Elienai, Zacaria, Anania in tubis, et Maasia, et Semeia, et Eleazar, et Azzi, et Ioanan, et Melchia, et Elam, et Ezer. Et clare cecinerunt cantores, et Iezraia prepositus, et immolauerunt in die illa uictimas magnas, et letati sunt: Deus enim letificauerat eos letitia magna: sed et uxores eorum et liberi gauisi sunt, et audita est letitia Ierusalem procul.

Recensuerunt quoque in die illa uiros super gazophylacia thesauri ad libamina, et ad primitias, et ad decimas, ut [c 2Kb] introferrent per eos principes ciuitatis in decore gratiarum actionis, sacerdotes et Leuitas: quia letificatus est Iuda in sacerdotibus et Leuitis astantibus. Et custodierunt obseruationem Dei sui, et  obseruationem expiationis, et cantores, et ianitores iuxta preceptum Dauid, et Salomonis filii eius, quia in diebus Dauid et Asaph ab exordio erant principes constituti cantorum, in carmine laudantium, et confitentium Deo. Et omnis Isrel, in diebus Zorobabel, et in diebus Nehemie, dabant partes cantoribus et ianitoribus per dies singulos, et sanctificabant Leuitas, et Leuite sanctificabant filios Aaron.

[Cap. XIII.] In die autem illo lectum est in uolumine Mosi, audiente populo: et inuentum est scriptum in eo, quod non debeant introire Ammonites et Moabites in Ecclesiam Dei usque in eternum: eo quod non occurrerint filiis Isrel cum pane et aqua: et conduxerint aduersus eum [Al. eos] Balaam, ad maledicendum eis: et conuertit Deus noster maledictionem in benedictionem.

Factum est autem, cum audissent legem, separauerunt omnem alienigenam ab Isrel. Et super hoc erat Eliasib sacerdos, qui fuerat prepositus in gazophylacio domus Dei nostri, et proximus Tobie.

 Fecit ergo sibi gazophylacium grande, et ibi erant ante eum reponentes munera, et thus, et uasa, et decimam frumenti, uini, et olei, partes Leuitarum, et cantorum, et ianitorum, et primitias sacerdotales.

In omnibus autem his non fui in Ierusalem, quia anno tricesimo secundo Artaxerxis regis Babylonis  ueni ad regem, et in fine dierum rogaui [d 1Kb] regem.

Et ueni in Ierusalem, et intellexi malum, quod fecerat Eliasib Tobie, ut faceret ei thesaurum in uestibulis domus Dei. Et malum mihi uisum est ualde. Et proieci uasa domus Tobie foras de gazophylacio: precepique, et emundauerunt gazophylacia: et retuli ibi uasa domus Dei, sacrificium, et thus. Et cognoui quoniam partes Leuitarum non fuissent date: et fugisset unusquisque in regionem suam de Leuitis, et cantoribus et de his qui ministrabant: et egi causam aduersus magistratus, et dixi: Quare dereliquimus domum Dei? Et congregaui eos, et feci stare in stationibus suis. Et omnis Iuda apportabat decimam frumenti, uini, et olei, in horrea. Et constituimus super horrea Selemiam sacerdotem, et Sadoc scribam, et Phadaiam de Leuitis, et iuxta eos Anan filium Zachur, filium Mathanie: quoniam fideles comprobati sunt, et ipsis credite sunt partes fratrum suorum.

Memento mei, Deus meus, [e 1Kb] pro hoc, et ne deleas  miserationes meas, quas feci in domo Dei mei, et in ceremoniis eius.

In diebus illis uidi in Iuda calcantes torcularia [f 1Kb] in sabbato, portantes aceruos, et onerantes super asinos uinum, et uuas, et ficus, et omne onus, et inferentes in Ierusalem die sabbati. Et contestatus sum, ut in die qua uendere liceret, uenderent. Et Tyrii habitauerunt in ea, inferentes pisces, et omnia uenalia: et uendebant in sabbatis filiis Iuda in Ierusalem: et obiurgaui optimates Iuda, et dixi eis, que est hec res mala, quam uos facitis, et profanatis diem sabbati? Numquid non hec fecerunt patres nostri, et adduxit Deus noster super nos omne malum hoc, et super ciuitatem hanc? Et uos additis iracundiam super Isrel uiolando Sabbatum.

Factum est itaque, cum quieuissent porte Ierusalem in die Sabbati, dixi: et clauserunt ianuas, et precepi ut non aperirent eas usque post Sabbatum: et de pueris meis constitui super portas, ut nullus  inferret onus in die Sabbati. Et manserunt negotiatores, et uendentes uniuersa uenalia, foris Ierusalem semel et bis. Et contestatus sum eos, et dixi eis: Quare manetis ex aduerso muri? si secundo hoc feceritis manum mittam in uos. Itaque ex tempore illo non uenerunt in Sabbato. Dixi quoque Leuitis, ut mundarentur, et uenirent ad custodiendas portas, et sanctificandum diem Sabbati: et pro hoc ergo memento mei, Deus meus, et parce mihi secundum multitudinem miserationum tuarum.

Sed et in diebus illis uidi Iudeos ducentes uxores Azotidas, Ammonitidas, et Moabitidas. Et filii eorum ex media parte loquebantur Azotice, et nesciebant loqui Iudaice et loquebantur iuxta linguam populi et populi. Et obiurgaui eos, et maledixi. Et cecidi ex eis uiros, et declaraui eos, et adiuraui in Deo, ut non darent filias suas filiis eorum, et non acciperent de filiabus eorum filiis suis, et sibimetipsis, dicens: Numquid non in huiuscemodi re peccauit Salomon  rex Isrel? et certe in gentibus multis non erat rex similis ei, et dilectus Deo suo erat, et posuit eum Deus regem super omnem Isrel: et ipsum ergo ad peccatum duxerunt mulieres alienigene. Numquid et nos inobedientes faciemus omne malum grande hoc, ut preuaricemur in Deo nostro, et ducamus uxores peregrinas?

 De filiis autem Ioiada filii Eliasib sacerdotes magni, gener erat [a 1Kb] Sanaballat Oronites, quem fugaui a me. Recordare, Domine Deus meus, aduersum eos qui polluunt sacerdotium, iusque sacerdotale et Leuiticum. Igitur mundaui eos ab omnibus alienigenis,  et constitui ordines sacerdotum et Leuitarum, unumquemque in ministerio suo: et in oblatione lignorum in temporibus constitutis, et in [b 1Kb] primitiuis: memento mei, Deus meus, in bonum. Amen.


 Explicit liber Ezre.





[LIBER ESTHER.]



PRAEFATIO HIERONYMI IN LIBRUM [a 1Kb] ESTHER.

 Librum Esther uariis translatoribus constat esse uitiatum, quem ego de archiuis Hebreorum releuans, uerbum e uerbo pressius transtuli. Quem librum editio uulgata laciniosis [b 2Kb] hinc inde uerborum sinibus trahit: addens ea que ex tempore dici poterant, et audiri, sicut solitum est [c 1Kb] scholaribus  disciplinis sumpto themate, excogitare, quibus uerbis  uti potuit qui iniuriam passus est, uel ille qui iniuriam fecit. uos autem, o [d 2Kb] Paula et Eustochium, [e 1Kb] quoniam et bibliothecas Heb. studuistis intrare, et interpretum certamina comprobastis, tenentes Esther Hebraicum librum, per singula uerba nostram  translationem aspicite, ut possitis agnoscere, me [f 1Kb] nichil etiam augmentasse addendo, sed fideli  testimonio simpliciter sicut in Hebreo habetur, historiam Hebraicam Latine Lingue tradidisse. Nec affectamus laudes hominum, nec uituperationes expauescimus. Deo enim placere curantes, minas  hominum penitus non timemus: quia Deus dissipat ossa eorum qui hominibus placere desiderant , et secundum Apostolum, qui eiusmodi sunt, serui Christi esse non possunt  [a 6Kb] .



INCIPIT LIBER ESTHER.


 [Cap. I.] In diebus Assueri, qui regnauit ab India usque Aethiopiam, super centum uiginti septem  prouincias: quando sedit in solio regni sui, [a 1Kb] Susan ciuitas regni eius exordium fuit.

 Tertio igitur anno imperii sui, fecit grande conuiuium cunctis principibus, et pueris suis, fortissimis Persarum, et Medorum inclytis, et prefectis prouinciarum coram se, ut ostenderet diuitias glorie regni sui, ac magnitudinem, atque iactantiam potentie sue, multo tempore, centum uidelicet et octoginta diebus.

Cumque implerentur dies conuiuii, inuitauit omnem populum, qui inuentus est [a 1Kb] Susis, a maximo usque ad minimum: et iussit septem diebus conuiuium preparari in uestibulo horti, et nemoris, quod regio cultu et manu consitum erat. Et pendebant ex omni parte tentoria erii coloris, et carbasini ac hyacinthini, sustentata funibus byssinis, atque purpureis, qui eburneis circulis inserti erant, et columnis marmoreis fulciebantur. Lectuli quoque aurei et argentei, super pauimentum smaragdino et Pario stratum lapide dispositi erant: quod mira uarietate pictura decorabat. Bibebant autem qui inuitati erant, aureis poculis, et aliis atque aliis uasis cibi inferebantur.  uinum quoque, ut magnificentia regia dignum erat, abundans, et precipuum ponebatur. Nec erat qui nolentes cogeret ad bibendum, sed sicut rex statuerat, preponens [b 1Kb] mensis singulos de principibus suis, ut sumeret unusquisque quod uellet.

uasthi quoque regina fecit conuiuium feminarum in palatio, ubi rex Assuerus manere consueuerat.

Itaque die septimo, cum rex esset hilarior, et post nimiam potationem [Al. potionem] incaluisset mero, precepit Mauman, et [c 1Kb] Bazatha, Arbona, et Bagatha, et Abgatha, [d 1Kb] et Zarath et Charchas, septem eunuchis, qui in conspectu eius ministrabant, ut introducerent uasthi reginam coram rege, posito super caput eius diademate, ut ostenderet cunctis populis et principibus pulchritudinem illius: erat enim pulchra ualde. Que renuit, et ad regis imperium, quod per eunuchos mandauerat, uenire contempsit.

Unde iratus rex, et nimio furore succensus, interrogauit sapientes, qui ex more regio semper ei aderant,  et illorum faciebat cuncta consilio, scientium leges ac iura maiorum  cui sententie uasthi regina subiaceret, que Assueri regis imperium, quod per eunuchos mandauerat, facere noluisset.

Responditque Mamuchan, audiente rege, atque principibus: Non solum regem lesit regina uasthi, sed et omnes populos, et principes, qui sunt in cunctis prouinciis regis Assueri. Egredietur enim sermo regine ad omnes mulieres, ut contemnant uiros suos, et dicant: Rex Assuerus iussit, ut regina uasthi intraret ad eum, et illa noluit. Atque hoc exemplo omnes principum coniuges Persarum atque Medorum, paruipendent imperia maritorum: unde regis iusta est indignatio. Si [Al. add. ergo] tibi placet, egrediatur edictum a facie tua; et scribatur  iuxta legem Persarum atque Medorum, quam preteriri illicitum est, ut nequaquam ultra uasthi ingrediatur  ad regem, sed regnum illius, altera, que melior illa est, accipiat. Et hoc in omne  prouinciarum tuarum diuulgetur imperium, et cuncte uxores tam maiorum, quam minorum, deferant maritis suis [f 1Kb] honorem.

Placuit consilium eius regi, et principibus: fecitque rex iuxta consilium Mamuchan, et misit epistolas ad uniuersas prouincias regni sui, ut queque gens audire et legere poterat, diuersis linguis et litteris, esse uiros principes ac maiores in domibus suis: et hoc per cunctos populos diuulgari.

[Cap. II.] His ita gestis, postquam regis Assueri deterbuerat indignatio, recordatus est uasthi, et que fecisset, uel que passa esset: dixeruntque pueri regis, ac ministri eius: Querantur regi puelle uirgines ac speciose, et mittantur cui considerent per uniuersas prouincias puellas speciosas et uirgines: et adducant eas ad ciuitatem Susan, et tradant [Al. add. eas] in domum feminarum sub manu Egei eunuchi, qui est prepositus et custos mulierum regiarum:  et accipiant mundum muliebrem, et cetera ad usus necessaria. Et quecumque inter omnes oculis regis placuerit, ipsa regnet pro uasthi. Placuit sermo regi: et ita, ut suggesserant, iussit fieri.

Erat uir Iudeus in Susis ciuitate, uocabulo Mardocheus: filius Iair, filii Semei, filii Cis, de stirpe Iemini, qui translatus fuerat de Ierusalem eo tempore, quo Iechoniam regem Iuda Nabuchodonosor rex Babylonis transtulerat, qui fuit nutritius filie fratris sui Edisse, que altero nomine uocabatur Esther: et utrumque parentem amiserat: pulchra nimis, et decora facie. Mortuisque patre eius ac matre, Mardocheus sibi eam adoptauit in filiam.

Cumque percrebuisset regis imperium, et iuxta mandatum illius multe uirgines pulchre adducerentur Susan, et Egeo traderentur eunucho: Esther quoque inter ceteras puellas ei tradita est, ut seruaretur in numero feminarum. Que placuit ei, et inuenit gratiam in conspectu illius. Et precepit eunucho,  ut acceleraret mundum muliebrem, et traderet ei partes suas, et septem puellas speciosissimas de domo regis, et tam ipsam quam pedissequas eius ornaret atque excoleret. Que noluit indicare ei populum et patriam suam: Mardocheus enim preceperat ei, ut de hac re omnino reticeret: qui deambulabat quotidie ante uestibulum domus, in qua electe uirgines seruabantur, curam agens salutis Esther, et scire uolens quid ei accideret.

Cum autem uenisset tempus singularum per ordinem puellarum, ut intrarent ad regem, expletis omnibus que ad cultum muliebrem pertinebant, mensis duodecimus uertebatur: ita dumtaxat, ut sex mensibus oleo ungerentur [g 1Kb] myrtino, et aliis sex quibusdam pigmentis et aromatibus uterentur. Ingredientesque ad regem, quidquid postulassent ad ornatum pertinens, accipiebant, et ut eis placuerat, composite de triclinio feminarum ad regis cubiculum transibant. Et que intrauerat uespere, egrediebatur mane, atque inde in secundas edes deducebatur,  que sub manu Susagazi eunuchi erant, qui concubinis regis presidebat: nec habebat potestatem ad  regem ultra redeundi, nisi uoluisset rex, et eam uenire iussisset ex nomine.

Euoluto autem tempore per ordinem, instabat dies, quo Esther filia Abihail fratris Mardochei, quam sibi adoptauerat in filiam, intrare deberet ad regem. Que non quesiuit muliebrem cultum, sed quecumque uoluit Egeus eunuchus custos uirginum, hec ei ad ornatum dedit. Erat enim formosa ualde, et incredibili pulchritudine, omnium oculis gratiosa et amabilis uidebatur. Ducta est itaque ad cubiculum regis Assueri mense decimo, qui uocatur THEBETH, septimo anno regni eius. Et amauit [Al. adamauit] eam rex plus quam omnes mulieres, habuitque gratiam et misericordiam coram eo super omnes mulieres, et posuit diadema regni in capite eius, fecitque eam regnare in loco uasthi. Et iussit conuiuium preparari permagnificum cunctis principibus, et seruis suis, pro coniunctione et nuptiis Esther. Et dedit requiem uniuersis prouinciis, ac dona largitus est iuxta magnificentiam principalem.

 Cumque secundo quererentur uirgines et congregarentur, Mardocheus manebat ad regis ianuam; necdum prodiderat Esther patriam, et populum suum, iuxta mandatum eius. Quidquid enim ille precipiebat, obseruabat Esther: et ita cuncta faciebat, ut eo tempore solita erat quo eam paruulam nutriebat.

Eo igitur tempore, quo Mardocheus ad regis ianuam morabatur, irati sunt Bagathan et Thares duo eunuchi regis, qui ianitores erant, et in primo palatii limine presidebant: uolueruntque insurgere in regem, et occidere eum. Quod Mardocheum non latuit, statimque nuntiauit regine Esther: et illa regi, ex nomine Mardochei, qui ad se rem detulerat. Quesitum est, et inuentum: et appensus uterque eorum est in patibulo. Mandatumque est historiis, et annalibus traditum coram rege.

[Cap. III.] Post hec rex Assuerus exaltauit Aman filium Amadathi, qui erat de stirpe Agag: et posuit solium eius super omnes principes, quos habebat. Cunctique serui regis, qui in foribus palatii uersabantur,  flectebant genua, et adorabant Aman: sic enim eis preceperat imperator. Solus Mardocheus non flectebat genu, neque adorabat eum. Cui dixerunt pueri regis, qui ad fores palatii presidebant: Cur preter ceteros non obseruas mandatum regis?

Cumque hoc crebrius dicerent, et ille nollet audire, nuntiauerunt Aman, scire cupientes utrum perseueraret in sententia; dixerat enim eis se esse Iudeum. Quod cum audisset Aman, et experimento probasset, quod Mardocheus non sibi flecteret genu, nec se adoraret, iratus est ualde, et pro nichilo duxit in unum Mardocheum mittere manus suas: audierat enim quod esset gentis Iudee. Magisque uoluit omnem Iudeorum, qui erant in regno Assueri, perdere nationem.

Mense primo  anno duodecimo regni Assueri, missa est sors in urnam, que Hebraice dicitur PHUR, coram Aman, quo die et quo mense gens Iudeorum deberet interfici: et  exiuit mensis duodecimus, qui uocatur ADAR.

Dixitque Aman regi Assuero: Est populus per omnes prouincias regni tui dispersus, et a se mutuo separatus, nouis utens legibus et ceremoniis insuper et regis scita contemnens. Et optime nosti quod non expediat regno tuo ut insolescat per licentiam. Si tibi placet, decerne ut pereat: et decem millia talentorum appendam arcariis gaze tue.

Tulit ergo rex annulum, quo utebatur, de manu sua, et dedit eum Aman filio Amadathi de progenie Agag, hosti Iudeorum, dixitque ad eum: Argentum,  quod tu polliceris, tuum sit, de populo age quod tibi placet.

uocatique sunt scribe regis mense primo NISAN, tertia decima die eiusdem mensis, et scriptum est, ut iusserat Aman, ad omnes satrapas regis, et iudices prouinciarum, diuersarumque gentium, ut queque gens legere poterat, et audire pro uarietate linguarum, ex nomine regis Assueri: et littere signate ipsius annulo, misse sunt per cursores regis ad uniuersas prouincias, ut occiderent atque delerent omnes Iudeos, a puero usque ad senem, paruulos et mulieres, uno die, hoc est, tertio decimo mensis duodecimi qui uocatur ADAR, et bona eorum diriperent.

Summa autem epistolarum hec fuit, ut omnes prouincie scirent, et pararent se ad predictam diem. Festinabant cursores, qui missi erant, regis imperium explere. Statimque in Susis pependit edictum, rege et Aman celebrante conuiuium, et cunctis [a 1Kb] , qui in urbe erant, flentibus.

[Cap. Iu.] Que cum audisset Mardocheus, scidit  uestimenta sua, et indutus est sacco, spargens cinerem capiti: et in platea medie ciuitatis uoce magna clamabat, ostendens amaritudinem animi sui, et hoc eiulatu usque ad fores palatii gradiens. Non enim erat licitum indutum sacco aulam regis intrare.

In omnibus quoque prouinciis, oppidis, ac locis, ad que crudele regis dogma peruenerat, planctus ingens erat apud Iudeos, ieiunium, ululatus, et fletus, sacco et cinere multis pro strato utentibus.

Ingresse autem sunt puelle Esther et eunuchi, nuntiaueruntque ei. Quod audiens consternata est: et misit uestem, ut, ablato sacco, induerent eum, quam accipere noluit. Accitoque [b 1Kb] Athach eunucho, quem rex ministrum ei dederat precepit ei ut iret ad Mardocheum, et disceret ab eo cur hoc faceret. Egressusque Athach, iuit ad Mardocheum stantem in platea ciuitatis, ante ostium palatii: qui indicauit ei omnia que acciderant, quomodo Aman promisisset, ut in thesauros [Al. thesauro] regis pro Iudeorum  nece inferret argentum. Exemplar quoque edicti, quod pendebat in Susis, dedit ei, ut regine ostenderet, et moneret eam, ut intraret ad regem, et deprecaretur eum pro populo suo. Regressus Athach, nuntiauit Esther omnia, que Mardocheus dixerat. Que respondit ei, et iussit ut diceret Mardocheo: Omnes serui regis, et cuncte, que sub ditione eius sunt, norunt prouincie, quod siue uir, siue mulier, [c 1Kb] non uocatus, interius atrium regis intrauerit, absque ulla cunctatione statim interficiatur: nisi forte rex auream uirgam ad eum tetenderit pro signo clementie, atque ita possit uiuere. Ego igitur quomodo ad regem intrare potero, que triginta iam diebus non sum uocata ad eum? Quod cum audisset Mardocheus, rursum mandauit Esther, dicens: Ne putes quod animam tuam tantum liberes, quia in domo regis es pre cunctis Iudeis: si enim nunc silueris, per aliam occasionem liberabuntur Iudei: et tu, et domus patris tui peribitis. Et quis nouit, utrum idcirco ad regnum ueneris, ut in tali tempore parareris?

 Rursumque Esther hec Mardocheo uerba mandauit; uade et congrega omnes Iudeos, quos in Susis repereris, et orate pro me. Non comedatis, et non bibatis tribus diebus, et tribus noctibus: et ego cum ancillis meis similiter ieiunabo, et tunc ingrediar ad regem, contra legem faciens, non uocata, tradensque me morti et periculo. Iuit itaque Mardocheus, et fecit omnia que ei Esther preceperat.

[Cap. u.] Die autem tertio induta est Esther regalibus uestimentis, et stetit in atrio domus regie,  quod erat interius, contra basilicam regis: at ille sedebat super solium [a 1Kb] in consistorio palatii contra ostium domus. Cumque uidisset Esther reginam stantem, placuit oculis eius, et extendit contra eam uirgam auream quam tenebat manu. Que accedens, osculata est summitatem uirge eius.

Dixitque ad eam rex: Quid uis, Esther regina? que est petitio tua? etiamsi dimidiam regni partem petieris, dabitur tibi. At illa respondit: Si regi placet, obsecro, ut uenias ad me hodie, et Aman tecum, ad conuiuium quod paraui. Statimque rex, uocate, inquit, cito Aman, ut Esther obediat uoluntati. uenerunt itaque rex et Aman ad conuiuium, quod eis regina parauerat:

Dixitque ei rex, postquam uinum biberat abundanter: Quid petis ut detur tibi? et pro qua re postulas? etiam si dimidiam partem regni mei petieris, impetrabis. Cui respondit Esther: petitio mea, et preces iste sunt: Si inueni in conspectu regis gratiam, et si regi placet ut det mihi quod postulo, et  meam impleat petitionem, ueniat rex et Aman ad conuiuium quod paraui eis, et cras regi aperiam uoluntatem meam.

Egressus est itaque illo die Aman letus et alacer. Cumque uidisset Mardocheum sedentem ante fores palatii et non solum non assurrexisse sibi, sed nec motum quidem de loco sessionis sue, indignatus est ualde: et dissimulata ira, reuersus in domum suam, conuocauit ad se amicos suos, et Zares uxorem suam: et exposuit illis magnitudinem diuitiarum suarum, filiorumque turbam, et quanta eum gloria super omnes principes et seruos suos rex eleuasset. Et post hec ait: Regina quoque Esther nullum alium uocauit cum rege ad conuiuium, preter me: apud quam etiam cras cum rege pransurus sum. Et cum hec omnia habeam, nichil me habere puto, quamdiu uidero Mardocheum Iudeum sedentem ante fores regias. Responderuntque ei Zares uxor eius, et ceteri amici: Iube parari excelsam trabem, habentem  altitudinis quinquaginta cubitos, et dic mane regi, ut appendatur super eam Mardocheus, et sic ibis cum rege letus ad conuiuium. Placuit ei consilium, et iussit excelsam parari crucem.

[Cap. uI.] Noctem illam duxit rex insomnem, iussitque afferri sibi historias, et annales priorum temporum. Que cum, illo presente, legerentur, uentum est ad illum locum, ubi scriptum erat, quomodo nuntiasset Mardocheus insidias Bagathan et Thares eunuchorum, regem Assuerum iugulare cupientium. Quod cum audisset rex, ait: Quid pro hac fide honoris ac premii Mardocheus consecutus est? Dixerunt ei serui illius ac ministri: Nihil omnino mercedis accepit.

Statimque rex, Quis est, inquit, in atrio? Aman quippe interius atrium domus regie intrauerat, ut suggereret regi, et iuberet Mardocheum affigi patibulo, quod ei fuerat preparatum. Responderunt pueri Aman stat in atrio. Dixitque rex: Ingrediatur. Cumque esset ingressus, ait illi: Quid debet fieri uiro,  quem rex honorare desiderat? Cogitans Aman in corde suo, et reputans quod nullum alium rex, nisi se, uellet honorare, respondit: Homo, quem rex honorare cupit, debet indui uestibus regiis, et imponi super equum, qui de sella regis est, et accipere regium diadema super caput suum, et primus de regiis principibus ac tyrannis teneat equum eius, et per plateam ciuitatis incedens clamet, et dicat: Sic honorabitur, quemcumque rex uoluerit honorare.

Dixitque ei rex: Festina, et sumpta stola et equo, fac ut locutus es Mardocheo Iudeo qui sedet ante fores palatii. Caue ne quidquam de his, que locutus es, pretermittas. Tulit itaque Aman stolam et equum, indutumque Mardocheum in platea ciuitatis, et impositum equo precedebat, atque clamabat: Hoc honore  condignus est, quemcumque rex uoluerit honorare.

Reuersusque est Mardocheus ad ianuam palatii, et Aman festinauit ire in domum suam, lugens et operto capite: narrauitque Zares uxori sue, et amicis suis [Al. tac. suis] omnia que euenissent sibi. Cui responderunt sapientes, quos habebat in consilio, et uxor eius: Si de semine Iudeorum est Mardocheus, ante quem cadere cepisti, non poteris ei resistere, sed cades in conspectu eius. Adhuc illis loquentibus, uenerunt eunuchi regis, et cito eum ad conuiuium, quod regina parauerat, pergere compulerunt.

[Cap. uII.] Intrauit itaque rex et Aman, ut biberent cum regina. Dixitque ei rex etiam in secundo die, postquam uino incaluerat: Que est petitio tua, Esther, ut detur tibi? et quid uis fieri? etiam si dimidiam partem regni mei petieris, impetrabis.

Ad quem illa respondit: Si inueni gratiam in oculis tuis, o rex, et si tibi placet, dona mihi animam meam, pro qua rogo, et populum meum, pro quo obsecro.  Traditi enim sumus ego et populus meus, ut conteramur, iugulemur, et pereamus. Atque utinam in seruos et in famulas uenderemur: esset tolerabile malum, et gemens tacerem: nunc autem hostis noster est, cuius crudelitas redundat in regem.

Respondensque rex Assuerus ait: Quis est iste, et cuius potentie, ut hec audeat facere? Dixit Esther: Hostis et inimicus noster pessimus iste est Aman. Quod ille audiens, illico obstupuit, uultum regis ac regine ferre non sustinens.

Rex autem iratus surrexit, et de loco conuiuii intrauit in hortum arboribus consitum. Aman quoque surrexit, ut rogaret Esther reginam pro anima sua, intellexit enim a rege sibi paratum malum. Qui cum reuersus esset de horto nemoribus consito, et intrasset conuiuii locum, reperit Aman super lectulum [b 1Kb] corruisse, in quo iacebat Esther, et ait: Etiam reginam uult opprimere, me presente, in domo mea. Necdum uerbum de ore regis exierat, et statim operuerunt  faciem eius.

Dixitque Arbona, unus de eunuchis, qui stabant in ministerio regis: En lignum, quod parauerat Mardocheo, qui locutus est pro rege, stat in domo Aman, habens altitudinis quinquaginta cubitos. Cui dixit rex: Appendite eum in eo. Suspensus est itaque Aman in patibulo quod parauerat Mardocheo: et regis ira quieuit.

[Cap. uIII.] Die illo dedit rex Assuerus Esther regine domum Aman aduersarii Iudeorum, et Mardocheus ingressus est ante faciem regis. Confessa est enim ei Esther, quod esset patruus suus.

Tulitque rex annulum, quem ab Aman recipi iusserat, et tradidit Mardocheo. Esther autem constituit Mardocheum super domum suam. Nec his contenta, [c 1Kb] procidit ad pedes regis, fleuitque, et locuta ad eum orauit, ut malitiam Aman Agagite, et machinationes eius pessimas, quas excogitauerat contra Iudeos, iuberet irritas fieri. At ille ex more sceptrum aureum protendit manu, quo signum clementie monstrabatur:  illaque consurgens stetit ante eum, et ait: Si placet regi, et si inueni gratiam in oculis eius, et deprecatio mea non ei uidetur esse contraria, obsecro, ut nouis epistolis, ueteres Aman littere, insidiatoris et hostis Iudeorum, quibus eos in cunctis regis prouinciis perire preceperat, corrigantur. Quomodo enim potero sustinere necem, et interfectionem populi mei? Responditque rex Assuerus Esther regine, et Mardocheo Iudeo: Domum Aman concessi Esther, et ipsum iussi affigi cruci, quia ausus est manum mittere in Iudeos. Scribite ergo Iudeis, sicut uobis placet, regis nomine, signantes litteras annulo meo. Hec enim consuetudo erat, ut epistolis, que ex regis [Al. regio] nomine mittebantur, et illius annulo signate erant, nemo auderet contradicere.

 Accitisque scribis et librariis regis  uicesima et tertia illius die, scripte sunt epistole, ut Mardocheus uoluerat, ad Iudeos, et ad principes, procuratoresque et Iudices, qui centum uiginti septem prouinciis ab India usque Aethiopiam presidebant, prouincie atque prouincie, populo et populo, iuxta linguas et litteras suas, et Iudeis, ut [Al. prout] legere poterant, et audire. Ipseque epistole, que regis nomine mittebantur, annulo ipsius obsignate sunt, et misse per ueredarios: qui per omnes prouincias discurrentes, ueteres litteras nouis nuntiis preuenirent. Quibus imperauit rex, ut conuenirent Iudeos per singulas ciuitates, et in unum preciperent congregari, ut starent pro animabus suis, et omnes inimicos suos, cum coniugibus ac liberis et uniuersis domibus, et interficerent atque delerent, [a 1Kb] et spolia eorum diriperent. Et constituta est per omnes prouincias una ultionis dies, id est, tertia decima mensis duodecimi ADAR. Summaque epistole hec fuit, ut in  omnibus terris ac populis, qui regis Assueri imperio subiacebant, notum fieret, paratos esse Iudeos ad capiendam uindictam de hostibus suis: Egressique sunt ueredarii celeres nuntios perferentes, et edictum regis pependit in Susis.

Mardocheus autem, de palatio et de conspectu regis egrediens, fulgebat uestibus regiis, hyacinthinis uidelicet et ereis, coronam auream portans in capite, et amictus serico pallio atque purpureo. Omnisque ciuitas exsultauit, atque letata est. Iudeis autem noua lux oriri uisa est, gaudium, honor, et tripudium. Apud omnes populos, urbes atque prouincias, quocumque regis iussa ueniebant, mira exsultatio, epule atque conuiuia, et festus dies: in tantum ut plures alterius gentis et secte, eorum religioni et ceremoniis iungerentur. Grandis enim cunctos Iudaici nominis terror inuaserat.

[Cap. IX.] Igitur duodecimi mensis, quem ADAR uocari ante iam diximus, tertiadecima die, quando  cunctis Iudeis interfectio parabatur, et hostes eorum inhiabant sanguini, uersa uice Iudei superiores esse ceperunt, et se de aduersariis uindicare. Congregatique sunt per singulas ciuitates, oppida, et loca, ut extenderent manum contra inimicos et persecutores suos. Nullusque ausus est resistere, eo quod omnes populos magnitudinis eorum formido penetrarat. Nam et prouinciarum iudices, et duces, et procuratores, omnisque dignitas que singulis locis ac operibus preerat, extollebant Iudeos timore Mardochei. Quem principem esse palatii, plurimum posse cognouerant: fama quoque nominis eius crescebat quotidie, et per cunctorum ora uolitabat.

Itaque percusserunt Iudei inimicos suos plaga magna, et occiderunt eos, reddentes eis quod sibi parauerant facere: in tantum ut etiam in [b 1Kb] Susan quingentos uiros interficerent, extra decem filios Aman Agagite hostis Iudeorum: quorum ista sunt nomina: Pharsandatha, et Delphon, et Esphatha,  et Phoratha, et Adalia, et Aridatha, et Phermesta, et Arisai, et Aridai [Al. Arisati], et uaizatha [Al. Iezatha]. Quos cum occidissent, predas de substantiis eorum tangere noluerunt.

Statimque numerus eorum, qui occisi erant in Susan, ad regem relatus est. Qui dixit regine: In urbe Susan interfecerunt Iudei quingentos uiros, et alios decem filios Aman: quantam putas eos exercere cedem in uniuersis prouinciis? Quid ultra postulas, et quid uis ut fieri iubeam? cui illa respondit: Si regi placet, detur potestas Iudeis, ut sicut fecerunt hodie in Susan, sic et cras faciant, et decem filii Aman in patibulis suspendantur. Precepitque  rex, ut ita fieret. Statimque in Susan pependit edictum, et decem filii Aman suspensi sunt.

Congregatis Iudeis quartadecima die mensis ADAR, interfecti sunt in Susan trecenti uiri: nec eorum ab illis direpta substantia est. Sed et per omnes prouincias, que ditioni regis subiacebant, pro animabus suis steterunt Iudei, interfectis hostibus ac persecutoribus suis: in tantum ut septuaginta quinque millia occisorum implerentur, et nullus de substantiis eorum quidquam contingeret.

Dies autem tertius decimus mensis ADAR, unus [Al. primus] apud omnes interfectionis fuit, et quartadecima die cedere desierunt. Quem constituerunt esse solemnem, ut in eo omni tempore deinceps uacarent epulis, gaudio atque conuiuiis. At hi qui in urbe Susan cedem exercuerant, tertio decimo, et quarto decimo die eiusdem mensis in cede uersati sunt: quinto decimo autem die percutere desierunt. Et idcirco eumdem diem constituerunt solemnem epularum atque letitie. Hi uero Iudei,  qui in oppidis non muratis ac uillis morabantur, quartum decimum diem mensis ADAR conuiuiorum et gaudii decreuerunt, ita ut exsultent in eo, et mittant sibi mutuo partes epularum et ciborum.

Scripsit itaque Mardocheus omnia hec, et litteris comprehensa misit ad Iudeos, qui in omnibus regis prouinciis morabantur, tam in uicino positis [Al. tac. positis], quam procul, ut quartam decimam et quintam decimam diem mensis ADAR pro festis susciperent, et reuertente semper anno solemni honore celebrarent: quia in ipsis diebus se ulti sunt Iudei de inimicis suis, et luctus atque tristitia in hilaritatem gaudiumque conuersa sunt, essentque dies isti epularum atque letitie, et mitterent sibi inuicem ciborum partes, et pauperibus manuscula largirentur.

Susceperuntque Iudei in solemnem ritum cuncta que eo tempore facere [c 1Kb] ceperant, et que Mardocheus litteris facienda mandauerat. Aman enim  filius Amadathi stirpis Agag, hostis et aduersarius Iudeorum, cogitauit contra eos malum, ut occideret illos, atque deleret: et misit PHUR, quod nostra lingua uertitur in sortem. Et postea ingressa est Esther ad regem, obsecrans ut conatus eius, litteris regis irriti fierent, et malum, quod contra Iudeos cogitauerat, reuerteretur in caput eius. Denique et ipsum et filios eius affixerunt cruci, atque ex illo tempore dies isti appellati sunt PHURIM, id est, sortium, eo quod PHUR, id est, sors, in urnam missa fuerit. Et cuncta que gesta sunt, epistole, id est, libri huius, uolumine continentur: queque sustinuerunt, et que deinceps immutata sunt, susceperunt Iudei super se et semen suum, et super cunctos, qui religioni eorum uoluerunt [Al. uoluerint] copulari, ut nulli liceat duos hos dies absque solemnitate transigere: quod scriptura testatur, et certa expetunt tempora, annis sibi iugiter succedentibus Isti sunt dies, quos nulla umquam delebit obliuio, et per singulas generationes cuncte in toto orbe  prouincie celebrabunt: nec est ulla ciuitas, in qua dies PHURIM, id est, sortium, non obseruentur a Iudeis, et ab eorum progenie, que his ceremoniis obligata est.

Scripseruntque Esther regina filia [d 1Kb] Abihail et Mardocheus Iudeus, etiam secundam epistolam, ut omni studio dies ista solemnis sanciretur in posterum. Et miserunt ad omnes Iudeos, qui in centum uiginti septem regis Assueri prouinciis uersabantur, ut haberent pacem et susciperent ueritatem. Obseruantes dies Sortium, et suo tempore cum gaudio celebrarent: sicut constituerant Mardocheus, et  Esther, et illi obseruanda susceperunt a se, et a semine suo, ieiunia et clamores, et Sortium dies, et omnia, que libri huius, qui uocatur Esther, historia continentur.

[Cap. X.] Rex uero Assuerus, omnem terram et cunctas maris insulas fecit tributarias: cuius fortitudo et imperium, et dignitas atque sublimitas, qua exaltauit Mardocheum, scripta sunt in libris Medorum, atque Persarum, et quomodo Mardocheus Iudaici generis secundus a rege Assuero fuerit, et magnus [a 1Kb] apud Iudeos, et acceptabilis plebi fratrum suorum, querens bona populo suo, et loquens ea que ad pacem seminis sui pertinerent.


Que habentur in Hebreo, plena fide expressi. Hec autem, que sequuntur, scripta reperi in editione uulgata, que Grecorum lingua et litteris continetur, et interim post finem libri hoc capitulum ferebatur: quod iuxta consuetudinem nostram obelo ÷, id est, ueru prenotauimus [b 1Kb] .

 ÷ Dixitque [c 1Kb] Mardocheus: A Deo facta sunt ista. Recordatus sum somnii, quod uideram, hec eadem significantis; nec eorum quidquam irritum fuit. Paruus fons, qui creuit in fluuium, et in lucem solemque conuersus est, et in aquas plurimas redundauit; Esther est, quam rex accepit uxorem, et uoluit esse reginam. Duo autem dracones: ego sum, et Aman. Gentes, que conuenerant, hi sunt, qui conati sunt delere nomen Iudeorum. Gens autem mea: Isrel est, que clamauit ad Dominum, et saluum fecit Dominus populum suum: liberauitque nos de omnibus malis, et fecit signa magna atque portenta inter gentes: et duas sortes esse precepit, unam populi Dei, et alteram cunctarum gentium. uenitque utraque sors in statutum ex illo iam tempore [d 1Kb] diem coram Deo uniuersis gentibus: et recordatus est Dominus populi sui, ac misertus est hereditatis sue. Et obseruabuntur dies isti in mense ADAR, quarta decima et quinta decima die eiusdem  mensis, cum omni studio et gaudio in unum cetum. populi congregati, in cunctas deinceps generationes populi Isrel.

[Cap. XI.] Anno quarto regnantibus [e 1Kb] Ptolemeo et Cleopatra, attulerunt Dositheus, qui se sacerdotem et Leuitici generis ferebat, et Ptolemeus filius eius, hanc epistolam PHURIM, quam dixerunt interpretum esse Lysimachum Ptolemei filium in Ierusalem.


Hoc quoque principium erat in editione uulgata, quod nec in Hebreo, nec apud ullum fertur interpretatum.

Anno secundo, regnante Artaxerxe maximo, prima die mensis NISAN, uidit somnium Mardocheus filius Iairi, filii Semel, filii Cis, de tribu Beniamin: homo Iudeus, qui habitabat in urbe Susis, uir magnus, et inter primos aule regie. Erat autem de eo numero captiuorum, quos transtulerat Nabuchodonosor rex Babylonis de Ierusalem cum Iechonia rege Iuda, et hoc eius somnium fuit: Apparuerunt  uoces, et tumultus, et tonitrua, et terremotus, et conturbatio super terram, et ecce duo dracones magni, paratique contra se in prelium. Ad quorum clamorem cuncte concitate sunt nationes, ut pugnarent contra gentem iustorum. Fuitque dies illa tenebrarum et discriminis, tribulationis et angustie, et ingens formido super terram. Conturbataque est gens iustorum timentium mala sua, et preparata ad mortem. Clamaueruntque ad Deum: et illis uociferantibus, fons paruus creuit in fluuium maximum, et in aquas plurimas redundauit. Lux et sol ortus  est, et humiles exaltati sunt, et deuorauerunt inclytos. Quod cum uidisset Mardocheus, et surrexisset de strato, cogitabat quid Deus facere uellet, et fixum habebat in animo scire cupiens quid significaret somnium.

[Cap. XII.] Morabatur autem eo tempore in aula regis, cum Bagatha et Thara eunuchis regis, qui ianitores erant palatii. Cumque intellexisset cogitationes eorum, et curas diligentius peruidisset, didicit quod conarentur in regem Artaxerxem manus mittere, nuntiauit super eo regi. Qui de utroque habita questione, confessos duci iussit ad mortem. Rex autem quod gestum erat, scripsit in commentariis: sed et Mardocheus rei memoriam litteris tradidit. Precepitque ei rex, ut in aula palatii moraretur, datis ei pro delatione muneribus. Aman uero filius Amadathi Bugeus, erat gloriosissimus coram rege, et uoluit nocere Mardocheo et populo eius, pro duobus regis eunuchis qui fuerant interfecti.


 Hucusque Proemium.


Que sequuntur, in eo loco posita erant, ubi scriptum est in uolumine.

Et diripuerunt bona, uel substantias eorum.


Que in sola uulgata editione reperimus.

Epistole autem hoc exemplar fuit.

[Cap. XIII.] Rex maximus Artaxerxes ab India usque Aethiopiam, centum uiginti septem prouinciarum principibus et ducibus, qui eius imperio subiecti sunt, salutem [f 1Kb] . Cum plurimis gentibus imperarem, et uniuersum orbem mee ditioni subiugassem, uolui nequaquam abuti potentie magnitudine, sed clementia et lenitate gubernare subiectos, ut absque ullo terrore uitam silentio transigentes, optata cunctis mortalibus pace fruerentur. Querente autem me a consiliariis meis, quomodo hoc posset impleri, unus qui sapientia et fide ceteros precellebat, et  erat post regem secundus, Aman nomine, indicauit mihi in toto orbe terrarum populum esse dispersum, qui nouis uteretur legibus, et contra omnium gentium consuetudinem faciens, regum iussa contemneret, et uniuersarum concordiam nationum sua dissensione uiolaret. Quod cum didicissemus, uidentes unam gentem rebellem aduersus omne hominum genus peruersis uti legibus, nostrisque iussionibus contraire, et turbare subiectarum nobis prouinciarum pacem atque concordiam, iussimus, ut quoscumque Aman, qui omnibus prouinciis prepositus est, et secundus a rege, et quem patris loco colimus, monstrauerit, cum coniugibus ac liberis deleantur ab inimicis suis: nullusque eorum misereatur, quartadecima die duodecimi mensis ADAR anni presentis: ut nefarii homines una die ad inferos descendentes, reddant imperio nostro pacem, quam turbauerant.


Hucusque exemplar epistole.


 Que sequuntur, post eum locum scripta reperi, ubi legitur.

Pergensque Mardocheus, fecit omnia que ei mandauerat Esther.


Nec tamen habentur in Hebraico, et apud nullum penitus feruntur interpretum.

Mardocheus autem deprecatus est Dominum, memor omnium operum eius, et dixit: Domine, Domine, rex omnipotens, in ditione enim tua  cuncta sunt posita, et non est qui possit tue resistere uoluntati, si decreueris saluare Isrel. Tu fecisti celum et terram, et quidquid celi ambitu continetur. Dominus omnium es, nec est qui resistat maiestati tue. Cuncta nosti, et scis, quia non pro superbia et contumelia, et aliqua glorie cupiditate, fecerim hoc ut non adorarem Aman superbissimum , sed timui ne honorem Dei mei transferrem ad hominem, et ne quemquam adorarem excepto Deo meo. Et nunc, Domine rex Deus Abraham, miserere populi tui, quia uolunt nos inimici perdere, et hereditatem tuam delere. Ne despicias partem tuam, quam redemisti tibi de Aegypto. Exaudi deprecationem meam, et propitius esto sorti et funiculo tuo: et conuerte luctum nostrum in gaudium, ut uiuentes laudemus nomen tuum, Domine, et ne claudas ora te canentium. Omnis quoque Isrel pari mente et obsecratione clamauit ad Dominum, eo quod eis certa mors impenderet.

 [Cap. XIu.] Esther quoque regina confugit ad Dominum, pauens periculum, quod imminebat. Cumque deposuisset uestes regias, fletibus et luctui apta indumenta suscepit, et pro unguentis uariis, cinere et stercore impleuit caput, et corpus suum humiliauit ieiuniis, omniaque loca, in quibus letari ante consueuerat, crinium laceratione compleuit. Et deprecabatur Dominum Deum Isrel, dicens: Domine mi, qui rex noster es solus, adiuua me solitariam, et cuius preter te nullus auxiliator est alius. Periculum meum in manibus meis est. Audiui a patre meo, quod tu, Domine, tulisses Isrel de cunctis gentibus, et patres nostros ex omnibus retro maioribus suis, ut possideres hereditatem sempiternam, fecistique eis sicut locutus es. Peccauimus in conspectu tuo, et idcirco tradidisti nos in manus inimicorum nostrorum: coluimus enim deos eorum. Iustus es, Domine: et nunc eis sufficit, quod durissima  nos opprimunt seruitute; sed robur manuum suarum, idolorum potentie deputantes, uolunt tua mutare promissa, et delere hereditatem tuam, et claudere ora te laudantium, atque exstinguere gloriam templi et altaris tui, ut aperiant ora gentium, et laudent idolorum fortitudinem, et predicent carnalem regem in sempiternum. Ne tradas, Domine, sceptrum tuum his, qui non sunt, ne rideant ad ruinam nostram: sed conuerte consilium eorum super eos, et eum qui in nos cepit seuire, disperde. Memento, Domine, et ostende te nobis in tempore tribulationis nostre, et da mihi fiduciam, [a 1Kb] Domine rex deorum, et uniuerse potestatis: tribue sermonem compositum in ore meo in conspectu leonis, et transfer cor illius in odium hostis nostri, ut et ipse pereat, et ceteri qui ei consentiunt. Nos autem libera manu tua, et adiuua me, nullum aliud auxilium habentem, nisi te, Domine, qui habes omnium scientiam, et nosti quia oderim gloriam iniquorum, et detester cubile incircumcisorum, et omnis alienigene.  Tu scis necessitatem meam, quod abominer signum superbie et glorie mee, quod est super caput meum in diebus ostentationis mee, et detester illud quasi pannum menstruate, et non portem in diebus silentii mei, et quod non comederim in mensa Aman, nec mihi placuerit conuiuium regis, et non biberim uinum libaminum: et numquam letata sit ancilla tua, ex quo huc translata sum usque in presentem diem, nisi in te, Domine Deus Abraham. Deus fortis super omnes, exaudi uocem eorum qui nullam aliam spem habent, et libera nos de manu iniquorum, et erue me a timore meo.


 Hec quoque addita reperi in editione uulgata.

[Cap. Xu.] Et mandauit ei  ut ingrederetur ad regem, et rogaret pro populo suo et pro patria sua. Memorare, inquit, dierum humilitatis tue, quomodo nutrita sis in manu mea, quia Aman secundus a rege locutus est contra nos in mortem: et tu inuoca Dominum, et loquere regi pro nobis, et libera nos de morte.


Necnon et ista que subdita sunt.

Die autem tertio deposuit uestimenta ornatus sui, et circumdata est gloria sua. Cumque regio fulgeret habitu, et inuocasset omnium rectorem et saluatorem Deum, assumpsit duas famulas, et super unam quidem innitebatur, quasi pre deliciis et nimia teneritudine corpus suum ferre non sustinens: altera autem famularum sequebatur dominam, defluentia in humum indumenta sustentans. Ipsa autem roseo uultum colore perfusa, et gratis ac nitentibus oculis,  tristem celabat animum, et nimio timore contractum. Ingressa igitur cuncta per ordinem ostia, stetit contra regem, ubi ille residebat super solium regni sui, indutus uestibus regiis, auroque fulgens, et pretiosis lapidibus, eratque terribilis aspectu. Cumque eleuasset faciem, et ardentibus oculis furorem pectoris indicasset, regina corruit, et, in pallorem colore mutato, lassum super [b 1Kb] ancillulam reclinauit caput. Conuertitque Deus spiritum regis in mansuetudinem, et festinus ac metuens exiliuit de solio, et sustentans eam ulnis suis, donec rediret ad se, his uerbis blandiebatur: Quid habes, Esther? Ego sum frater tuus, noli metuere. Non morieris: non enim pro te, sed pro omnibus hec lex constituta est. Accede igitur, et tange sceptrum. Cumque illa reticeret, tulit auream uirgam, et posuit super collum eius, et osculatus est eam, et ait: Cur mihi non loqueris? Que respondit: uide te, domine, quasi angelum Dei, et conturbatum est cor meum pre timore glorie tue. ualde enim mirabilis es, domine,  et facies tua plena est gratiarum. Cumque loqueretur, rursus corruit, et pene exanimata est. [c 1Kb] Rex autem turbabatur, et omnes ministri eius consolabantur eam.


Exemplar epistole regis Artaxerxis, quam pro Iudeis ad totas regni sui prouincias misit: quod et ipsum in Hebraico uolumine non habetur.

[Cap. XuI.] Rex magnus Artaxerxes ab India usque Aethiopiam, centum uiginti septem prouinciarum ducibus ac principibus, qui nostre obediunt iussioni, salutem dicit. Multi bonitate principum, et honore qui in eos collatus est, abusi sunt in superbiam: et non solum subiectos regibus nituntur opprimere, sed datam sibi gloriam non [d 1Kb] ferentes, in ipsos, qui dederunt, moliuntur insidias. Nec contenti sunt gratias non agere beneficiis, et humanitatis in se iura uiolare; sed Dei quoque cuncta cernentis arbitrantur se fugere posse sententiam. Et in tantum  uesanie proruperunt, ut eos, qui credita sibi officia diligenter obseruant, et ita cuncta agunt ut omnium laude digni sint, mendaciorum cuniculis conentur subuertere, dum aures principum simplices, et ex sua natura alios estimantes, callida fraude decipiunt. Que res et ex ueteribus probatur historiis, et ex his que geruntur quotidie, quomodo malis quorumdam suggestionibus regum studia deprauentur. Unde prouidendum est paci omnium prouinciarum. Nec putare debetis, si diuersa iubeamus, ex animi nostri uenire leuitate, sed pro qualitate et necessitate temporum, ut reipublice poscit utilitas, ferre sententiam. Et ut manifestius, quod dicimus, intelligatis,  Aman filius Amadathi, et animo et gente Macedo, alienusque a Persarum sanguine, et pietatem nostram sua crudelitate commaculans, peregrinus susceptus est a nobis, et tantam in se expertus humanitatem, ut pater noster uocaretur, et adoraretur ab omnibus post regem secundus: qui in [a 1Kb] tantum arrogantie tumorem sublatus est, ut regno priuare nos niteretur et spiritu. Nam Mardocheum, cuius fide et beneficiis uiuimus, et consortem regni nostri Esther, cum omni gente sua, nouis quibusdam atque inauditis machinis expetiuit in mortem: hoc cogitans, ut illis interfectis, insidiaretur nostre solitudini, et regnum Persarum transferret in Macedonas. Nos autem, a pessimo mortalium Iudeos neci destinatos, in nulla penitus culpa reperimus, sed econtrario iustis utentes legibus, et filios altissimi et maximi, semperque uiuentis Dei, cuius beneficio et patribus nostris et nobis regnum est traditum, et usque hodie custoditur. Unde eas litteras, quas sub nomine nostro ille direxerat, sciatis esse irritas.  Pro quo scelere ante portas huius urbis, id est, Susis, et ipse qui machinatus est, et omnis cognatio eius pendet in patibulis: non nobis, sed Deo ei reddente quod meruit. Hoc autem edictum, quod nunc mittimus, in cunctis urbibus proponatur, ut liceat Iudeis uti legibus suis. Quibus debetis esse adminiculo, ut eos, qui se ad necem eorum parauerant, possint interficere tertia decima die mensis duodecimi, qui uocatur ADAR. Hunc enim diem, omnipotens Deus, meroris et luctus, eis uertit in gaudium. Unde et uos, inter ceteros festos dies hanc habetote diem, et celebrate eam cum omni letitia, ut et in posterum cognoscatur, omnes, qui fideliter Persis obediunt, dignam pro fide recipere mercedem: qui autem insidiantur regno eorum, perire pro scelere. Omnis autem prouincia et ciuitas, que noluerit solemnitatis huius esse particeps, gladio et igne pereat, et sic deleatur, ut non solum hominibus, sed etiam bestiis inuia sit in sempiternum, pro exemplo contemptus, et inobedientie. [b 2Kb] ÷


 Explicit liber Esther.



APPENDICULA AD PRIMAM PARTEM DIu. BIBLIOTHECAE S. HIERONYMI.





I. MARTIANAEI ADMONITIO.

Quod in annotationibus ad psalmum XLu nos facturos promisimus, hic reddendum est cum fenore. Partem itaque non exiguam psalmi secundi, cum toto sacro contextu psalmi quadragesimi quarti, siue quadragesimi quinti apud Hebreos, studiosorum curiositati consulentes in hac Canonis appendicula, lingua Hebreorum uernacula, characteribus uero Latinis exhibemus; prout res concepte sunt in perantiquo manuscripto monasterii nostri S. Petri Carnutensis, qui Psalterium triplex complectitur. Ne quid tamen deperiret legentium eruditioni ex absentia Hebreorum elementorum, in aduersa altera columna Hebreos characteres apposuimus cum lectione eorumdem Latina iuxta puncta uocalia, seu motiones hodiernas Massoretharum: ut sic uno intuitu statim appareat discrepantia Hebraice lectionis antique, ab ea que nunc uiget apud grammaticos Hebreos. Ex hac porro ueterum ac hodiernorum diuersa lectione nonnichil subolet nobis etas antiqui Scriptoris nostri hebraizantis: nam quod in multis bene conueniat cum Massore doctoribus; in aliis nonnullis aliquando dissentiat, proximus tempore putandus uidetur his Iudeorum magistris. Certe Hieronymo inferiorem eum esse nemo inficiabitur, qui utriusque lectiones Hebraicas inter se composuerit; sonos enim litterarum tum uocalium, tum consonantium ualde diuersos in eisdem deprehendet: ut inferius scholiorum nostrorum exempla demonstrant. Ceterum huius anonymi scriptoris quantumuis dubia nobis sit etas, ex ipso tamen minime dubium exsurgit argumentum, Ecclesie Christi numquam defuisse uiros Hebraice doctos, qui in studio diuinarum Scripturarum S. Hieronymi uestigia consectarentur: quod secus fuisse heterodoxorum huius temporis docuit inscitia.



PSALMI II PARS MAXIMA HEBRAICE SCRIPTA.



Ex triplici Psalterio ms. monasterii S. Petri Carnutensis.


Saal mimenni ueethna goim nahelathecha
[8] Postula a me, et dabo tibi gentes hereditatem
      uaaHuzadcha afSe arez.
   tuam, et possessionem tuam terminos terre.
   Terem beseuet barzel ki chli iocer tenapecem.
[9] Pasces eos in uirga ferrea, ut uas figuli conteres eos.
   uaatta malachim hazxilu hiueSru softe
[10] Nunc ergo, reges, intelligite, erudimini iudices
   arez.
   terre.
[11] Aiuedu eth adn birea uegilu bireada.
Seruite Domino in timore, et exsultate in tremore.
   Nascu bar pen ieanaf uethouedu derech.
[12] Adorate pure, ne forte irascatur, et pereatis de uia.
   Ki iiuear ki maat apo asre col
[13]  Cum exarserit post paululum furor eius: beati omnes
      Hose bo.
   qui sperant in eo.



Hebrei characteres Latinis litteris expressi iuxta Massoretharum punctationem.
 [Figure: [Hebrew Text] 8Kb] [10Kb]

    nachalathecha goiim ueettena mimmenni scheal
    arets aphse uaachuzathecha
    tenappetsem iotser kichli barzel bescheuet terohem
    schophte hiuuaseru haschkilu melachim uehatta
    arets
    birhada ueghilu beiira adonai eth hiudu
    derech uothouedu ieenaph pen bar nasschecu
    kol aschre appo kimhat iiuhar ki
    bo chose





PSALMUS XLIu, APUD HEBRAEOS XLu.



Ex eodem triplici Psalterio descriptus Hebraice characteribus Latinis.


RaHas libbi dauar tou omer ani
[1] Eructauit cor meum uerbum bonum; dico ego
      mAsai lamelech.
   opera mea regi.
   LeSoni At sofer mahir.
[2] Lingua mea stylus scribe uelocis.
   Iafiafitha mibne Adam hutcak Hen
[3] Decore pulchrior es filiis hominum: effusa est gratia
   besifethothecha alken berachecha elohim
   in labiis tuis: propterea benedixit tibi Deus
    LAolam.
   in eternum.
   Hagor Harbacha al ierech gibbor.
[4] Accingere gladio tuo super femur tuum, potentissime.
   Hodecha ua hedarecha uahedarcha celaH
[5] Gloria tua et decore tuo; decore tuo prospere
   rechau.
   ascende.
al deuar emeth ua anneua cedek
[6] Propter ueritatem et mansuetudinem iustitie
   uethorecha noraoth ieminecha.
   docebit te terribilia dextera tua.
   Heitcecha senunim Amim taHathecha gippolu
[7] Sagitte tue acute, populi sub te cadent,
   bleue oiue hamelech.
   in corde inimicorum regis.
    KiSacha elohim Aolam ua ed
[8] Thronus tuus Deus in seculum et in eternum:
   seuet misor seuet malchuthecha.
   sceptrum equitatis sceptrum regni tui.
Ahauta cedek ua tisena resa alken
[9] Dilexisti iustitiam, et odisti iniquitatem: propterea
   mesaHcha elohim elohecha semen SaSon
   unxit te Deus, Deus tuus, oleo exsultationis
   me Hauerecha.
   pre participibus tuis.
    Mor ua haloth kciaoth col begethotheca
[10] Myrrha et stacte et cassia in cunctis uestimentis tuis,
   min hecle sen minni simmehucha
   de domibus eburneis, quibus letificauerunt te
   bnoth malachim bicrothecha.
   filie regum in honore tuo.
Niceua segal liminecha bechetemme ofir.
[11] Stetit coniux in dextera tua, in diademate aureo.
Simai bath urei uatheti azenech uesichi
[12] Audi filia et uide et inclina aurem tuam: et obliuiscere
   ammech u ueth auich.
   populi tui et domus patris tui.
   uithaue hamélech iafiech ki hu
[13] Et concupiscet rex decorem tuum: quia ipse
      adonaich uehistaHaui lo.
   est dominus tuus, et adora eum.
   Uuath cor beminehâ panaich
[14] Et, o filia fortissimi, in muneribus faciem tuam
       iaHallu Asire Ame.
   deprecabuntur diuites populi.
   Col keuudda bath melech pnima mimisbcot
[15] Omnis gloria filie regis intrinsecus: fasciis
   zahad leuusa.
   aureis uestita est.
   lirKamoth tuual lamélech bethulóth ahreha
[16] In scutulatis ducetur ad regem: uirgines sequentur
      reotheha muuaoth lach.
   eam; amice eius ducentur illuc.
Tuualna bisemahod uagil teuenna
[17] Ducentur in letitiis et exsultatione: ingredientur
   behechal melech.
   thalamum regis.
taHad auothecha iihiiu baanecha tesitémo
[18]  Pro patribus tuis erunt filii tibi: pones eos
   lesarim bechol arez.
   principes in uniuersa terra.
   azKira simecha bechol dor
[19] Recordabor nominis tui, in omni generatione
   uador.
   et generatione.
   Alchen amime iehoducha laolam
[20] Propterea populi confitebuntur tibi in seculum
   uaheth.
   et in eternum.



Hebrei characteres Latinis litteris expressi iuxta Massoretharum punctationem.
 [Figure: [Hebrew Text] 13Kb]

    ani omer tou dauar libbi rachasch
    lemelech mahasai
    mahir sopher het leschoni
    chen hutsac Adam mibbene iophiaphitha
    elohim barachecha ken hal besiphthothecha
     leholam
    gibbor iarech al charbecha chaghor
    tselach uahadarecha uahadarecha hodecha
    rechau
    tsedech uehanua emeth deuar hal
    ieminecha noraoth uethorecha
    iippelu tachtecha ammim schenunim chitsecha
    hammelech oieue beleu
    uahed olam elohim kisacha
    malchuthecha scheuet mischor scheuet
    ken al reschah uattisna tsedec ahauta
    sason schemen elohecha elohim meschachacha
    mechauerecha
     bighdothecha kol cetsihoth uaahaloth mor
    simmechucha mïnni schen hechele min
    biccerothecha melachim benoth
    ophir bechetem liminecha schegal nitseua
    ueschichhi oznech uehatti uri uath schimhi
    auich uueth hammech
    hu ki iophiech hammelech ueiithau
    lo uehischtahaui adonaiich
    panaiich bemincha tsor uuath
     ham haschire iechallu
    mimmischbetsoth penima melech uath keuudda kol
    leuuschah zahau
    acharecha bethuloth lammelech tuual lircamoth
    lach muuaoth rehotheha
    teuenah uaghil bismachoth tuualna
    melech behechal
    teschithemo uanecha iihiu auothecha tachath
    haarets bechol lesarim
    dor bechol schimcha azkira
    uador
    leholam iehoducha hammim ken hal
    uahed






uolume back matter






INDEX RERUM QUAE IN HOC TOMO NONO CONTINEuTUR.

     PRAEFATIO. 9
     PROLEGOMENA in Diuinam S. Hieronymi Bibliothecam. 31
    PROLEGOMENON PRIMUM.---De nomine Diuine Bibliothece, et de modo quo edita sit. Ibid.
    PROLEGOMENON II.---De tempore translationum Hieronymi et earum usu in Ecclesia. 47
    PROLEGOMENON III.---De Canone Hebraice ueritatis et scholiis eiusdem marginalibus. 69
    PROLEGOMENON Iu.---De titulis et capitulis, uersibus et metris sacrorum Bibliorum. 101
    LAUS uIRORUM ALIQUOT CLARISSIMORUM, cum indice Mss. codicum ad quorum fidem restituta est Diuina Hieronymi Bibliotheca. 135
    SELECTA uETERUM TESTIMONIA de Hieronymianis uersionibus latinis SS. Bibliorum. 139
    SYNOPSIS Diuine Bibliothece ex epistola Hieronymi Paulino desumpta. 141
    DIuINAE BIBLIOTHECAE PARS PRIMA, QUAE COMPLECTITUR CANONEM HEBRAICAE uERITATIS CUM ANNOTATIONIBUS HEBRAEI CUIUSDAM QUI TEMPORE RHABANI MAURI IN SCIENTIA LEGIS CELEBRATISSIMUS FUIT. 147

ORDO PRIMUS, LEGIS.
     PRAEFATIO HIERONYMI IN PENTATEUCHUM, AD DESIDERIUM. Ibid.
    Capitulationes libri Genesis. 151
    LIBER GENESIS. 163
    Capitulationes libri Exodi. 231
    LIBER EXODI. 239
    Capitulationes libri Leuitici. 295
    LIBER LEuITICI. 299
    Capitulationes libri Numerorum. 337
    LIBER NUMERORUM. 343
    Capitulationes Deuteronomii. 401
    LIBER DEUTERONOMII. 411

ORDO SECUNDUS, PROPHETARUM.
    PRAEFATIO HIERONYMI IN LIBRUM IOSUE. 461
    Capitulationes libri Iosue. 463
    LIBER IOSUE. 469
    Capitulationes libri Iudicum. 503
    LIBER IUDICUM. 507
    Capitulatio libri Ruth. 541
    LIBER RUTH. 543
     PRAEFATIO HIERONYMI IN LIBROS SAMUEL ET MALACHIM. 547
     Capitulatio libri Samuel. 557
    Recapitulatio de libro primo Malachim. 561
    LIBRI DUO SAMUELIS. 563
    LIBRI DUO MALACHIM. 673
    Prefatio Hieronymi in librum Isaie. 771
    LIBER ISAIAE. 773
    Prologus Hieronymi in Ieremiam. 847
    LIBER IEREMIAE. 849
    Prefatio Hieronymi in Ezechielem. 937
    LIBER EZECHIELIS. 939
    Prefatio S. Hieronymi in duodecim prophetas. 1013
    LIBER OSEE. 1015
    LIBER IeL. 1027
    LIBER AMOS. 1031
    LIBER ABDIAE. 1039
    LIBER IONAE. 1041
    LIBER MICHEAE. 1043
    LIBER NAHUM. 1049
    LIBER ABACUC. 1053
    LIBER SOPHONIAE. 1055
    LIBER AGGAEI. 1059
    LIBER ZACHARIAE PROPHETAE. 1061
     LIBER MALACHIAE. 1075

ORDO TERTIUS, HAGIOGRAPHORUM.
    Prefatio S. Hieronymi in librum Iob. 1079
    LIBER IOB. 1083
    Prefatio Hieronymi in librum Psalmorum iuxta Hebraicam ueritatem. 1123
    LIBER PSALMORUM 1127
    Prefatio Hieronymi in libros Salomonis. 1241
    LIBER PROuERBIORUM. 1243
    LIBER ECCLESIASTES. 1273
    CANTICUM CANTICORUM. 1285
    Prefatio Hieronymi in Danielem prophetam. 1291
    LIBER DANIELIS. 1293
    Prefatio Hieronymi in librum Paralipomenon. 1325
    LIBER PARALIPOMENON. 1327
    Prefatio Hieronymi in Ezram. 1401
    LIBER EZRAE. 1405
    Prefatio Hieronymi in librum Esther. 1433
    LIBER ESTHER. 1435




FINIS TOMI uIGESIMI OCTAuI.
