
PATROLOGIAE TOMUS CCXIu.

INNOCENTIUS III PONTIFEX ROMANUS.

TOMUS PRIMUS


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1855


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE ET TRECENTIS FRANCIS SEXAGINTA ET DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CCXIu.


INNOCENTIUS III PONTIFEX ROMANUS.



EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1855


uolume title page
SAECULUM XIII

INNOCENTII III ROMANI PONTIFICIS



OPERA OMNIA

TOMIS QUATUOR DISTRIBUTA QUORUM PRIORES TRES REGESTORUM BALUZIANAM RECENSIONEM COMPLECTUNTUR, ACCEDENTIBUS ANECDOTARUM EPISTOLARUM LIBRIS, QUOS FRUSTRA OLIM A BALUZIO EXPETITOS EX BIBLIOTHECA uATICANA IN LUCEM EMISERUNT LA PORTE DUTHEIL ET BREQUIGNY; QUARTO uOLUMINI INSUNT EPISTOLAE EXTRA REGESTUM uAGANTES, PONTIFICIS DENIQUE SERMONES ET OPUSCULA uARIA, TUM IAM OLIM EDITA, TUM RECENTIUS AB EMINENTISSIMO CARDINALI MAIO, D. LUIGI TOSTI, ETC., ETC., TYPIS MANDATA ACCURANTE I.-P. MIGNE BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS PRIMUS
uENEUNT 4 uOLUMINA 30 FRANCIS GALLICIS

EXCUDEBATUR ET uENIT APUD I.-P. MIGNE EDITOREM IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT MONTROUGE 1855


ELENCHUS AUCTORUM ET OPERUM QUI IN HOC TOMO CCXIu CONTINENTUR.


INNOCENTIUS III PONTIFEX ROMANUS.

Prolegomena. 	Col.
Innocentii III Regesta siue Epistole.	





Main uolume text




[OPERA OMNIA INNOCENTII III.]



PROeMIA EDITIONIS BALUZIANAE.





EPISTOLA NUNCUPATORIA  . INuICTISSIMO PRINCIPI LUDOuICO XIu REGI CHRISTIANISSIMO.

Ad suscipiendam nouam editionem epistolarum Innocentii III Romani pontificis duabus precipue de causis permotus sum, Rex Christianissime: tum quia is fuit uir magnus et magnarum rerum patrator, tum quia Ecclesie Gallicane regumque Francie decessorum tuorum, quos impense ubique laudat, amantissimus: adeo ut ad Philippum Augustum scribens non dubitauerit asserere gloriam et magnitudinem sedis apostolice pendere quodam modo ex incolumitate regni Francorum. »Unde inter ceteros reges catholicos, inquit  , et principes Christianos serenitatem tuam prerogatiua dilectionis amplectimur, et ad ea que honorem tuum et incrementum regni Francorum respiciunt propensius aspiramus; utpote in cuius exaltatione exaltare credimus apostolicam sedem, et in cuius depressione, quod absit, ipsam deprimi croderemus.« Quare cum editio illa absolueretur, non alii eam dicari debere arbitratus sum quam tibi, magne Rex, qui et iure sanguinis tenes eorum principum prouincias quos ille laudat, et iure successionis defensor es apostolice sedis et Ecclesie Romane protector. Erunt qui preclara tua facinora pace belloque gesta summis ingenii uiribus celebrabunt, teque superiorem dicent heroibus quos antiquitas uenerata est; et id quidem iure meritoque, cum, preterquam quod tu eadem que illi fecisti, eo perueneris celebritate fame ut terra sileat in conspectu tuo, et, quod est pulcherrimum ac potentissimum uictorie genus, fortissimas et bellicosissimas gentes terrore perdomueris, ac munitissimas urbes famaque inexpugnabiles compuleris ad deditionem. Nos uero qui sacrarum litterarum studiis incumbimus, laudamus quidem ac suscipimus illustria illa gloriosaque facta tua, que te Clodouei Magni, Caroli Magni, Philippi Augusti, Ludouici sancti, Francisci primi, Henrici Magni aui tui successorem esse probant; sed tamen in primis colimus eximiam illam erga Deum pietatem quam ubique ostendis, et caritatem in subditos tuos extra regnum Iesu Christi superiore seculo precipitatos arte et industria eorum qui magis sua querebant quam ea que sunt Iesu Christi. Intelligis profecto, Rex sapientissime, loqui me de miseris illis qui insidiosorum ac fallacium etatis illius hominum fraudibus circumuenti, eorumque figmenta ac deliria sequentes, ac uana pro ueris amplectentes, a ueritate quidem, quod futurum monuerat Paulus apostolus, auditum auerterunt, ad fabulas autem sunt conuersi et ad insanias falsas, secumque posteros suos traxerunt in eamdem calamitatem. Tu uero, Rex christianissime, illos in uiam reuocas prudentia et dexteritate admirabili, nichil per uim, nichil per metum agendo, sed tantum ostensa meliore religione, et cercita nouorum hominum libertate intra terminos edictorum regiorum; adeo ut multi eorum ac, ut ita dixerim, innumeri, qui ceco errore deuiauerant a recta fide, nunc cognita ueritate, uolentes lubentesque eos ritus amplectantur quibus olim consecrata est Ecclesia Gallicana ab apostolicis uiris qui eam constituerunt. Que cura religionis Dei adeo alte pectori tuo infixa est ut cum ciuitas Argentoratensis, que ad te coronamque tuam spectabat iuxta pacta conuenta apud Monasterium Westphalorum et Nouiomagum, nuper ad obsequium rediisset, teque dominum haud inuita recognouisset, nichil antiquius aut sanctius habueris quam ut eius episcopum, hinc pulsum ante centum et quinquaginta annos, in eam Ecclesiam reduceres que se a Dagoberto Francorum rege gloriatur esse fundatam. Facias ita semper, Rex inuictissime, nec unquam in tam sancto opere aut animus tuus aut fortuna lassetur; et dum Ecclesiam protegis et ornas, etiam tuo fauore prosequere nouam hanc editionem epistolarum pontificis uere maximi.


Sacre Maiestati Tue


Lutetie Parisiorum Kal. Ianuar. 1682.


Deuotissimus subditus, Steph. BALUZIUS.





PRAEFATIO.

Innocentius III, pontifex Romanus, ut erat uir alti et prouidi ingenii, iam ab ipsis sui pontificatus initiis statuit pro more illorum qui ante eum sedem apostolicam tenuerant in Regestum suum referre, non solum epistolas suas, sed etiam eas que ad ipsum scribebantur de maioribus causis, ac preterea grauiora negotia que sub auctoritate sedis apostolice gerebantur in prouinciis et regnis Christi religionem colentibus, ut uidemus in ista epistolarum eius collectione. Neque enim ampliori probatione indiget ista obseruatio. Sane multum intererat reip. Christiane ut illa cogitatio intraret in animum tanti uiri, cum ea ratione ad nos multa illustria antiquitatis ecclesiastice monumenta peruenerint, quibus haud dubie careremus absque illa Innocentii prouidentia. Dolendum tamen est ita indiligenter tractatum esse hoc negotium ut non solum ab uno, quod maxime necessarium ac utile uidebatur, confectum non fuerit, sed preterea ita oscitanter ac supine in illud incubuerint collectores ut nullum ferme ordinem in eo opere digerendo seruauerint. Quod ut lectori melius liqueat, explicanda sunt ista per partes.

Primo enim a diuersis personis compositam fuisse istorum librorum collectionem satis, ut reor, ostendit uetus nota apposita in ueteri exemplari post epistolam 261 libri XI, ubi sic legitur: Willelmus Scofer Constantiensis diecesis scribit undecimum librum. Nam si unus idemque homo omnes scripsisset, inutile erat admonere hunc librum a Germano illo scriptum fuisse. Porro non alium fuisse horum Regestorum consarcinatorem quam ipsos scribas hinc etiam euincitur quod admodum indiligenter et absque ullo ferme ordine, ut antea dixi, epistolas Innocentii descripserunt, quod plerasque omiserunt que sunt maioris momenti quam bene multe que nunc exstant in Regesto, quod quasdam locis non suis reposuerunt et in libris non suis, quod interdum unam eamdemque epistolam bis in eodem libro, denique quod sepe neglexerunt adnotare diem et locum datarum epistolarum. Ista quiuis per se satis intelliget inter legendum, adeoque sufficit ita semel admonuisse. Sed tamen pretermittendum non est magnam fuisse uel incuriam uel inscitiam Willelmi Scofer, qui omisit initium epistole 170 libri XI, eoque modo effecit ne quis scire possit quenam fuerit Ecclesia illa quam Alexander III contulerat cuidam cardinali, quam uero archiepiscopus Beneuentanus pertinere contendebat ad suam donationem. Atqui res ista, cum presertim utilis esse posset hec epistola, si integra data fuisset, ad precidendam uiam litibus, omitti non debuerat. Porro que sequuntur epistole post epistolam 261 eiusdem libri undecimi, eas ualde puto non esse istius libri, sed huc ab aliquo studioso translatas ex antiquis collectionibus Decretalium, ut uacantes pagine implerentur. Istud collegisse mihi uideor ex eo quod nota illa quam supra retuli ex fine libri XI antecedit epistolam 262 que illic est mutila, et quod omnes iste posteriores epistole reperiuntur in corpore iuris, tum etiam quod epistole 262 et 272 certo sunt libri decimi, ut illic obseruatum est. Denique epistola 262 eiusdem libri undecimi, que illic legitur absque nota loci et temporis, pertinet omnino ad librum duodecimum, ut colligitur ex capite Requisisti, quod illic constituit epistolam quinquagesimam octauam. Unde etiam deprehendere possumus indiligentiam illius qui duodecimum librum confecit, quandoquidem unicum tantum caput descripsit egregie illius epistole, et id quidem absque inscriptione. His de causis supersedere poteramus editione harum epistolarum absque ullo incommodo rei canonice; sed cum illas inuenissemus in ueteri codice positas ad calcem libri undecimi, eas supprimere nobis religio fuit.

Insignis est difficultas in libro decimo, quam dissimulare non licet. Certum est enim indictionem decimam concurrere cum anno decimo pontificatus Innocentii. Et tamen in libro decimo, quoties indictio ponitur in epistolis anno illo datis, toties occurrit nona, quam constat decimam tum fuisse. Quare cum anno 1674 lis de iurisdictione esset inter illustrissimum episcopum Aurelianensem et canonicos Sancti Aniani, isti uero epistola quadam Innocentii, que est 95 libri decimi, uterentur ad probandam exemptionem suam a iure episcopali, uir celeberrimus et istarum rerum peritissimus, qui in ea causa partes regias egit, non dubitauit asserere eam epistolam esse manifeste falsam; quia ipsi certo constabat, uti uerum est, indictionem decimam fuisse eo tempore quo epistola illa data est, quod uidetur esse signum certissimum falsitatis. Quanquam in authentico illius epistole, quod canonici illi penes se habent, tum etiam in Regesto, diserte posita est indictio nona, tum etiam in ceteris eiusdem anni epistolis. Imo in epistola scripta ad priorem de Sambleriis, quam uir clarissimus Nicolaus Camuzatius primus omnium in lucem emisit, quamque nos recudimus in calce libri X, sub num. 224, indictio nona coniungitur cum anno Incarnationis Dominice 1207, et decimo pontificatus Innocentii. Unde colligi certo potest inualuisse hunc errorem per totum annum decimum inter scriptores apostolicos; adeoque hinc concludi debet signum illud non esse suppositionis, cum contra falsitatis argumentum esse nunc uideretur si quepiam epistola illo anno data  reperiretur per indictionem decimam. Contrario illi errore posuerunt indictionem XI pro IX in epistolis 192 et 205 eiusdem libri decimi.

uetera Regestorum Innocentii exemplaria non exstant omnia in uno eodemque loco. Priores nouem libri habentur Rome in armariis apostolice sedis; tres sequentes habebat illustrissimus uir Franciscus Bosquetus, episcopus Monspeliensis, quatuor uero qui deinceps sequuntur diu conseruauit bibliotheca collegii Fuxensis  . Tres ultimi aut perierunt, aut adhuc latent in angulis bibliothecarum  .

Prima epistolarum Innocentii editio, que duos tantum priores libros complectitur, prodiit Rome anno 1543, opera uiri nunquam sine laude nominandi Gulielmi Sirleti, tum quidem doctissimi custodis bibliothece uaticane, postea uero amplissimi cardinalis; cui quantum debeat uniuersa Ecclesia satis sciunt qui has nostras litteras tractant, ut necesse nobis non sit hic illius encomium enarrare. Secundam eorumdem librorum editionem emisit Maternus Cholinus, typographus Coloniensis, anno 1575; tertiam triennio post societas typographorum uenetorum. Et hec quidem tantum superiore seculo uulgata, donec is quem supra nominaui Bosquetus, quanquam iuuenis admodum, incensus tamen amore epistolarum Innocentii, cum libros quatuor ante ineditos reperisset Tolose in bibliotheca collegii Fuxensis, eos sub prelum misit anno Domini 1627, ac demum emisit anno 1635.

Quantum hinc utilitatis accesserit Ecclesieuniuerse, quantum iuris canonici et historie ecclesiastice professoribus, qui antea dolebant tanti pontificis epistolas non haberi nisi decurtatas et absque nota temporum quibus scripte fuerunt, uel me tacente omnes intelligunt. Itaque cum necessitas studiorum meorum me traxisset ad lectionem librorum quos uocant Decretalium, uideremque quantam illic personam sustineret hic Innocentius, quam porro iucundum esset istarum rerum amatoribus, si epistole eius illis darentur integre que in Decretalium libris habentur tantum per partes, statui mecum noua editione donare sex libros a Sirleto et Bosqueto publicatos, tum ceteros quoque conquirere. Ergo pluries Romam scripsi ut tertium et ceteros hinc habere possem. Sed id totum frustra fuit. Partem tamen libri quinti, quo hactenus carebamus, habui beneficio uiri doctissimi Iacobi Augusti Cheuanei, aduocati Diuionensis; cui eo quoque nomine non parum debent litterati omnes, cum in libro illo nonnulle sint epistole magni momenti. Tertii defectum quodammodo suppleuimus ope uetuste Collectionis quam ex tribus primis epistolarum Innocentii libris confecit Rainerius diaconus et monachus Pomposianus, quam uero nos inuenimus in bibliotheca monasterii Sancti Theodorici Remensis. Sane non uidimus uetus exemplar ex quo expressa est editio duorum priorum librorum, neque Fuxense, unde accepti sunt quatuor libri a Bosqueto editi; sed horum loco usi sumus uetustissimo codice ms. bibliothece Colbertine, in quo exstant tituli et inscriptiones epistolarum que in sex illis libris continentur. Qui quidem codex nobis multum profuit ad tollenda menda aliquot insignia que exstabant in superioribus editionibus.

Nunc ergo, preter libros illos quos diximus, editionis honore donamus etiam decimum, undecimum, et duodecimum, nunquam antehac editos; quos nobis subministrauit, ut antea significaui, illustrissimus ac doctissimus episcopus Monspeliensis Franciscus Bosquetus. Damus etiam Regestum de negotio imperii, acceptum e codice 415 bibliothece uaticane, eo ipso nimirum quo usi sunt clarissimi scriptores annalium ecclesiasticorum Abrahamus Bzouius et Odoricus Raynaldus  . Nos tamen non habuimus ex codice uaticano, sed ex bibliotheca celsissimi principis et doctissimi presulis Ferdinandi Furstenbergii, episcopi Paderbornensis et Monasteriensis, qui cum ex litteris clarissimi et eruditissimi uiri Hermanni Coringii intellexisset incumbere me noue editioni epistolarum Innocentii III, ac ualde optare eos libros qui exstabant in bibliotheca uaticana, Regestum hoc, quod ille Rome positus in usum suum describi fecerat, ad me pro sua eximia in litteras et earum professores inclinatione misit cum epistola quam hic subiicio:

FERDINANDUS episcopus et princeps Paderbornensis, coadiutor Monasteriensis, S. P. D. cl. uiro Stephano BALUZIO, canonico Remensi.

Ex quo Hermanus Conringius certiorem me reddidit, uir clarissime, te epistolas Innocentii III pontificis nullis hactenus typis editas uulgaturum, summopere desiderare codicem litterarum quas memoratus pontifex tempore Ottonis Iu Cesaris et Philippi Sueuie ducis de imperio nostro decertantium ad diuersos reges et Europe principes dedit, et ego Alexandri uII P. O. M. intimus cubicularius olim Rome describendas  curaui et diligenter recognoui, optaui continuo occasionem quam illustrissimus ueriusius Christianissimi regis ad Germanie principes legatus, perquam mihi familiaris, modo hic presens, offert. hunc codicem tuto ad te mittendi, ut eruditos ingenii tui labores hoc saltem munere adiuuarem atque excitarem. Cogitaui quidem antehac ipse has epistolas notis illustratas publicare; sed grauioribus reipub. curis districtus, tibi, uir doctissime, hanc modo prouinciam do. Ubi codice meo quantum libuerit usus fueris, cum eum tuo commodo nobis restituas uelim. uale, et illustrissimo hero tuo D. Colberto mea defer officia cum salute plurima.

Paderborne uI Id. April. 1672.

In eo igitur Regesto siue libro continentur epistole quas Innocentius III ad diuersos scripsit occasione schismatis quod tum erat in imperio Germanico, tum etiam ee quas alii ad illum de eodem negotio scripsere. In quo illud in primis obseruandum est, nullam ex his epistolis exstare in libris epistolarum qui per annos pontificatus digesti sunt, quia Innocentius, iam ab initio preuidens hanc causam uarios ac multiplices euentus habituram, constituit peculiarem istius magni negotii collectionem facere. Nos tamen, quia Regestum illud non habebamus eo tempore quo secundus liber recusus est, in illum coniecimus priores duas epistolas libri de negotio imperii, quas inueneramus in Annalibus ecclesiasticis Odorici Raynaldi, et ad librum secundum pontificatus pertinere constabat  . Ceterum licet in nonnullis epistolis hoc Regesto contentis, que a uiris clarissimis edite sunt, episcopus Ostiensis qui in Germaniam missus est cum Leone cardinale Sancte Crucis uocetur Hugo, itaque etiam interdum scriptum sit in exemplari quo usus sum, constanter tamen Hugolinum uocaui, quia certum est illi hoc nomen fuisse. Quod admonere uisum est, ne quis me male fidei insimulet.

Ne quid uero, quantum ad meam curam attinet, huic editioni deesset, addidi Gesta Innocentii III, scripta ab auctore illorum temporum, eadem sane que illustrissimus episcopus Monspeliensis olim ediderat ex codice ms. collegii Fuxensis, sed multo meliora. Ad ea autem emendanda usus sum duobus antiquis exemplaribus; quorum unum exstat in bibliotheca regia, aliud nobis exhibuit humanitas illustrissimi uiri Caroli Mauritii Tellierii archiepiscopi Remensis. Usus preterea sum exemplo quod uir celeberrimus et alter historie nostre parens Andreas Duchesnius manu sua descripserat ex ueteri codice ms. Ecclesie Podiensis, qui multis in locis prestat reliquis duobus.

Preterea in gratiam studiosorum iuris canonici adnotaui eas epistolas que sunt in corpore iuris; et ut facilius inueniri queque possit, earum elenchum alphabeticum institui. Porro in epistolis illis emendandis usus sum duobus antiquis codicibus mss., uno bibliothece Colbertine, altero monasterii Sancti Albini Andegauensis. In primo continentur tertia, quarta et quinta compilatio Decretalium; in altero tertia tantum.

Constitueram olim notas edere ad loca quedam istarum epistolarum illustriora aut difficiliora; sed penuria otii factum est ut mutarem consilium.

In fine necesse uisum est ueniam tarditatis deprecari, quod opus ante quindecim annos inceptum, tam sero exit in lucem. Multe fuerunt occasiones que me cegerunt supersedere hoc labore, precipue uero quia diu exspectaui exemplaria librorum bibliothece uaticane; qui si darentur in uulgus, maximam lucem afferrent historie ecclesiastice illorum temporum, multumque conducerent ad ostendendam magnam que tum erat Romani pontificis auctoritatem.

uale, lector, et piis Innocentii manibus bene precare.





uIRORUM CLARISSIMORUM BREOUIGNY ET LA PORTE DU THEIL MONITUM Ad suam Innocentii Regestorum anecdotorum editionem  .

La collection générale des pièces relatiues à l'histoire de France a été diuisée en deux parties, dont la première contiendra séparément les chartes, diplomes et autres actes originaux proprement dits, tandis  que la seconde renfermera les lettres des papes, des rois et autres personnages distingués dans l'histoire.

Il nous a paru naturel de placer, exclusiuement et de suite, dans la première section de la IIe partie, les lettres des papes. Mais ce recueil des lettres des papes, par lequel nous auons cru deuoir commencer cette seconde partie de notre collection générale, n'a point dû remonter aux premiers siècles de la monarchie française. Depuis longtemps tout ce qui peut exister de lettres relatiues à la France, des papes antérieurs au XIIIe siècle, est connu, et a été publié dans différents ouurages indiqués par la Table chronologique des diplomes, chartes, titres et actes, qui s'imprime au Louure; la plupart se trouuent rassemblées soit dans les Collections des conciles, soit dans la Collection des historiens de France; et celles qui pourraient n'auoir point encore été imprimées, le seront infailliblement dans la suite du Recueil général des lettres des papes, que D. Coutant auait préparé, recueil dont ce sauant religieux n'a donné, il est urai, que le premier uolume, en 1721; mais dont le second uolume, entièrement terminé, existe manuscrit dans la bibliothèque de Saint-Germain des Prés, et ne saurait manquer de paraître incessamment.

Il n'en est pas de même pour les lettres des papes postérieurs au commencement du XIIIe siècle. Il en existe un nombre immense qui n'a iamais été publié; et celles que l'on peut déià connaître, éparses dans une multitude de liures dont il n'est pas aisé de se procurer la iouissance, n'ont iamais été réunies en un corps. D'ailleurs, c'est précisément à cette époque que iadis les éditeurs des Collections des conciles ont cessé d'y insérer, et que les éditeurs de la Collection des historiens de France cesseront de donner ces sortes de monuments historiques, comme ils l'ont eux-mêmes annoncé. Quant à D. Coutant, il a préuenu, dans le titre de son recueil, qu'il s'arrêterait à cette époque, et, en effet, il n'a rien rassemblé de relatif aux temps ultérieurs.

Ainsi, tant pour éuiter les doubles emplois que pour compléter les recueils déià connus des Lettres des papes, notre collection a dû commencer au XIIIe siècle.

Elle débute par ce qu'on appelle les Regestes du pape Innocent III, dont le pontificat, qui date des premiers iours de l'an 1188, dura près de dix-neuf ans.

Les Regestes d'Innocent III sont diuisés en autant de liures que le pontificat de ce pape a duré d'annêes. Baluze en a publié dix; sauoir, les liures I, II, u, X, XI, XII, XIII, XIu, Xu et XuI. C'était tout ce qu'il en auait recueilli dans les différents manuscrits dont il auait pu se procurer la communication. Le célèbre littérateur n'ignorait pas que dans les archiues du uatican il existait un exemplaire des Regestes plus étendu; mais tous ses efforts pour en obtenir une copie auaient été superflus.

De nouuelles recherches, ordonnées par le gouuernement, ont été moins infructueuses, et, plus heureux que Baluze, nous sommes paruenus à nous mettre en état de procurer au public la iouissance de tout ce qui restait de lettres anecdotes d'Innocent III Ce pape, l'un des plus fameux qui aient occupé la chaire de saint Pierre, était, comme on sait, de l'illustre famille des comtes de Segni, famille connue encore auiourd'hui à Rome sous le nom de Conti, et dont était également issu le pape Innocent XIII, élu en 1721, mort en 1724. Durant ce dernier pontificat, les neueux du pape auaient profité de la circonstance pour tirer des archiues du uatican une copie fidèle des Regestes du plus célèbre des différents papes que leur maison auait donnés iadis à l'Eglise. Ces Regestes étaient pour les parents d'Innocent III et d'Innocent XIII une espèce de titres de famille, et il était naturel qu'ils désirassent d'en placer au moins un exemplaire dans leurs archiues domestiques. C'est d'après cette copie, dont la fidélité ne saurait être réuoquée en doute, et qui nous a été communiquée par feu M. le cardinal Conti, secrétaire des Brefs du pape Pie uI, que nous publions auiourd'hui les Regestes qui manquaient dans l'édition de Baluze.

L'exemplaire des archiues de la maison de Conti, de même que celui des archiues du uatican, indépendamment des deux premiers liures, absolument conformes à l'édition de Baluze, contient les liures III, u, uI, uII, uIII et IX.

Le liure III est fort mutilé, puisqu'il n'est composé que de 57 lettres, tandis que tous les autres liures en contiennent chacun enuiron 250. Mais cette portion ne laisse pas d'être extrêmement intéressante, attendu qu'elle renferme précisément les lettres relatiues au diuorce de Philippe-Auguste.

Le liure Iu manque absolument, et l'on ne connaît point encore de bibliothèque ni d'archiue où il s'en trouue aucun exemplaire.

Le liure u paraît n'être pas complet. Cependant, tel qu'il est, il est bien plus étendu qu'il n'était dans les manuscrits dont Baluze a pu se seruir.

 Les liures uI, uII, uIII et IX, à peu près égaux entre eux pour le nombre des lettres, semblent nous etre paruenus entiers.

Ainsi le nouueau recueil qui paraît auiourd'hui pour la première fois, remplit la uaste lacune que la collection publiée par Baluze offre entre le liure II et le liure X.

Les liures X, XI, XII, XIII, XIu, Xu et XuI, comme nous l'auons dit, se trouuent dans la collection de Baluze.

Les liures XuII, XuIII et XIX sont perdus, ou s'ils existent quelque part, on l'ignore.

Dans une collection destinée à réunir seulement les pièces relatiues à l'histoire de France, nous aurions dû peut-être nous borner à donner les lettres qui, sous quelque aspect, ont trait à cette histoire; et, en général, nous nous proposons bien de nous renfermer dans ces limites; mais, pour le pontificat d'Innocent III, une considération particulière, qui sans doute frappera iusqu'aux lecteurs les moins attentifs, nous a déterminés à agir différemment.

Des lettres que contiennent ces nouueaux Regestes d'Innocent III, plus des deux tiers étant relatifs à l'histoire de France, deuenaient partie intégrante et nécessaire de notre collection; l'autre tiers seulement, étranger à cette histoire, aurait pu être retranché de nos deux uolumes; mais, par ce retranchement nous eussions perdu l'auantage précieux de compléter, autant qu'il est possible auiourd'hui, l'édition des Regestes d'un pape fameux dans l'histoire générale de toute l'Europe.

Sans doute, parmi les lettres qui forment le nouueau recueil que nous publions auiourd'hui, on en trouuera plusieurs qui étaient deià connues, différents auteurs de l'histoire ecclésiastique, principalement Bzouius et Raynaldi, en ayant inséré dans leurs ouurages un certain nombre, soit en entier, soit par extraits; mais nous ne craignons pas d'affirmer que la très-maieure partie, surtout de celles qui peuuent intéresser notre histoire nationale, était restée iusqu'à présent anecdote; et de celles dont les écriuains de l'histoire ecclésiastique auaient déià fait usage, la plupart paraîtront nouuelles, puisque nous les donnons plus amples et plus correctes qu'elles n'auaient encore paru.

C'est surtout à l'égard des Décrétales que notre édition aura cet auantage. Nul pape n'a ioui, dans les matières canoniques, d'une autorité pareille à celle qu'exerçait Innocent III. Le nombre des Décrétales émanées de lui seul égale, s'il ne surpasse, le nombre des Décrétales émanées de tous les autres papes ensemble. Mais on sait que les Décrétales, même dans les éditions les plus exactes et les plus riches en commentaires, n'offrent que des passages tronqués; on trouuera ici les lettres entières, d'où l'on a iadis extrait ce qui forme les décrets ou décisions. Ceux des lecteurs que de pareils obiets peuuent encore intéresser nous sauront gré peut-être de l'exactitude scrupuleuse auec laquelle nous auons marqué toutes les uariantes que présente le texte suiui et complet de ces lettres elles-mêmes dans les Regestes.

Nos deux uolumes ne contiennent pas seulement la totalité des Regestes anecdotes que renfermaient les archiues de Saint-Pierre; nous y auons aiouté:

1o Un assez grand nombre d'autres lettres du même pape, également anecdotes, et toutes relatiues à des Eglises de France, qui ont été recueillies dans les archiues de différents monastères, et enuoyées au dépôt destiné à cet obiet par les sauants que le gouuernement auait chargés de ce soin.

2o Une nouuelle édition de la uie  du pape Innocent III. Cet ouurage, intitulé Gesta Innocenti PP. III, se trouue également à la tête du recueil de Baluze et dans celui de Muratori; mais nous le donnons ici bien plus correct et plus étendu, d'après un manuscrit de la bibliothèque uallicellane , et nous y auons ioint un assez grand nombre de notes historiques et chronologiques.

3o Une espèce de sommaire de lettres relatiues à la France, des années 17, 18 et 19 du pontificat d'Innocent III. Cette sorte de supplément aux Regestes perdus, des trois dernières années, est extrait d'un manuscrit des archiues de Saint-Pierre.





NOTITIA EX CONCILIIS.


 Innocentius, eius nominis tertius, Lotharius antea appellatus, iuuenis triginta annorum uel paulo amplius, sed egregie prudens et eruditus, mirabili omnium consensu ex cardinale diacono, altero die  post obitum Celestini pape quinti, nimirum Idibus Iunii, anno 1198, creatus est pontifex tempore Ottonis quarti regis Germanie; cui contra Philippum Barbarosse filium reclamantem magis fauens, coronam  imperii cum benedictione solita contulit, et ex causa iustissima uicissim abstulit. Nam cum donationem illam, qua Mathildis filia Rogerii principis Sicilie Marchiam Apulie Romane Ecclesie donauerat, ille post impetratam imperii coronam, tanquam inualide citra consensum imperii principum factam sibi uindicasset; ac preterea etiam contra iusiurandum quod paulo ante emiserat, ut beatus Antoninus tertia parte Chronici titulo decimo nono adnotauit, Apuliam et Calabriam ui et armis sibi subiiciens, mandatis apostolicis obedire contemneret, papa sententiam excommunicationis primum, ac postea priuationis et depositionis in eum ferens, Sigefrido archiepiscopo Moguntino, ut est apud Trithemium in Chronico Hirsaugiensi,  precepit ut per totam Alemanniam imperatorem excommunicatum et ab imperio depositum denuntiaret: quod et fecit. Interea cum Otto archiepiscopum persequens neque de absolutione petenda, neque de transactione ineunda quidquam curaret, Innocentius papa Fridericum II, Henrici sexti filium ex Constantia, de consilio regis Francie, ex uoluntate etiam certorum principum Germanie, e Sicilia euocatum in Alemanniam misit, mandans principibus imperii ut ipsum in imperatorem susciperent. Otto cum exercitu suo Friderico quidem occurrit; sed derelictus a suis, loco cedere, et in Saxoniam secedere compulsus est. Fridericus uero ab omnibus tanquam rex, in conuentu principum Aquisgrani habito, susceptus est. Postea Otto contra  Philippum Francorum regem, qui Friderico studebat, in bellum una cum rege Anglie auunculo suo, cumque Brabantie duce et comite Flandrie profectus, apud Tornacum superatus, ac demum anno Domini 1216 ab omnibus desertus, et pre mentis dolore infirmatus, meritaque oppugnate Romane sedis pena Deo uindice multatus, post multas angustias mortuus est. »Initio pontificatus sui,« ait Rogerus, qui sub ipso historiam Anglie scripsit, »statum curie in melius mutare uolens, maiorem partem ianitorum et ostiariorum curie adiecit, ut conquerentes tam clerici quam laici, liberiores ad eum haberent accessus.« Et paulo infra: »Post consecrationem illius, prefectus et tribuni Urbis et ceteri Romani exegerunt ab eo reditus  et consuetudines quas predecessores sui Romani pontifices iis impendere solebant. Quibus ipse respondit se hoc nunquam facturum, cum, si fecisset, contra Deum et in preiudicium Romane Ecclesie faceret. Quod Romani audientes irruerunt in bona illius, et diripuerunt ea; ipse uero excommunicauit eos.« Hierosolymitane urbis, quam sub Urbano III Saraceni occupauerant, recuperationem plurimum exoptans, litteris legatisque missis, omnes ad hoc bellum est cohortatus; secutusque predecessorum suorum uestigia, ad deprauatos mores populi corrigendos, ad hereticos damnandos, et principes populumque ad terram sanctam recuperandam, Lateranensem synodum ecumenicam XII indixit, eique inter CDXII episcopos presedit. Ad  omnes pene Europe reges et episcopos litteras salubrium consiliorum plenissimas scripsit, quas legi, et ut ait Trithemius in Chronico Hirsaugiensi, in iudiciis obseruari mandauit. Eodem auctore Liuonia, ut ait Blondus, fidem Christi amplexa fuit. Huius pontificis mandato per Simonem comitem Montifortensem, Germanorum auxilio fretum, Albigenses heretici in Gallia ante annos aliquot exorti, partim fugati, partim uero per legatum sedis apostolice ad penitentiam et unionem Ecclesie recepti fuerunt. Hoc tempore sanctus Dominicus, Hispanus, ordinem Predicatorum, sanctus Franciscus ordinem Minorum, in Italia instituerunt, multosque hereticorum et infidelium ad fidem Christi conuerterunt.

 Almaricus de uiginti erroribus conuictus, cum sectariis pluribus Parisiis post obitum exhumatus, combustus est. GAGUINUS libro uI. Hereticorum eorum, qui Trithemio auctore in Alsatia docebant esum carnium quouis tempore, etiam in Quadragesima, licitum esse, fornicationem, ut que naturali inclinationi conueniens foret, non esse prohibitam, octoginta apud Argentinam uno die combusti fuerunt. Pontifex dum post hec tandem pacis faciende causa inter Pisanos et Genuenses Perusium se contulisset, in oppido illo mortuus est, ut ait Urspergensis, decimo sexto Kalendas Augusti, anno Domini 1216, peractis in pontificatu suo annis octodecim, mensibus quinque, et aliquot diebus.





GESTA INNOCENTII PP. III, AB AUCTORE ANONYMO, SED COAETANEO, SCRIPTA, Que, a Baluzio olim edita, nunc, ad fidem codicis optime note manuscripti, Rome in bibliotheca uallicellana asseruati, recensita et emendatiora et multo auctiora denuo prodeunt.





MONITUM.

In codice manuscripto qui Rome in bibliotheca uallicellana asseruatur, signatus littera I, no 49, exemplar illud, ad cuius fidem Gesta Innocentii hic recudi curauimus, hunc titulum profert:


INNOCENTII PAPAE III uITA ET GESTA,


Ex antiquo exemplari, in archiuio inferiori palatii apostolici Auenionensis existente, descripta ab ERASTO ANDRENTIO de terra Collis-ueteris in Sabinis, anno Domini 1603.

Ad calcem Operis hec leguntur:

Ego, Erastus Andrentius, de terra Collis-ueteris in Sabinis, presens uolumen, per me repertum in archiuio inferiori palatii apostolici Auenionensis, existens inter libros sacre theologie, no 13, antiqua littera et antiquo tempore descriptum, ex suo proprio originali manu propria, de uerbo ad uerbum transcripsi et transsumpsi. Actum Auenioni in palatio apostolico, hac die trigesima mensis Septembris, anno millesimo sexcentesimo tertio, pontificatus sanctissimi in Christo Patris et domini nostri, domni Clementis, diuina prouidentia pape uIII anno XII. ERASTUS ANDRENTIUS.

Quisquis fuerit ille Erastus Andrentius, quocunque consilio transcriptionem illam Gestorum Innocentii tanta cura aggressus fuerit, certe, maiori quam habuit prudentia et prouidentia ad fidem transcriptioni conciliandam uti non potuit. Nam proprie eius attestationi alie iste quinque indubitatissime fidei attestationes subiiciuntur, quibus ipse suam muniri uoluit.

I. Collationatum, et concordatum originali mihi exhibito per suprascriptum domnum Erastum Andrentium, die tertia Octobris, anno millesimo sexcentesimo tertio.


Subscriptus: ROBERTUS.

II. Attestor ego, uincentius Siffredi, notarius et sacri palatii apostolici huiusce ciuitatis Auenionis graffarius et scriba, prenarrata, et inserta in huiusmodi et presenti libro, centum triginta sex folia descripta continente, presenti incenso  fuisse extracta a proprio originali libro intitulato, uITA AC GESTA INNOCENTII PAPAE III, albo coreo et aliis coloribus cooperto, et inter libros sacre theologie, numero decimo tertio, in archiuio inferiori dicti palatii apostolici, reperto, et collationato per suprascriptum domnum Robertum, in quorum fidem me subsignaui. Auenioni, die tertia mensis Octobris, anno Domini millesimo sexcentesimo tertio, pontificatus sanctissimi in Christo Patris et domini nostri, domni Clementis, diuina prouidentia pape octaui, anno duodecimo.


Subscriptus: uINCENTIUS SIFFREDI, graffarius.

III. Attestor ego, Ioannes Antonius Fabri, notarius apostolicus ac dicti sacri palatii graffarius, ut fuit supra per dictum domnum Siffredi attestatum. In quorum fidem me subsignaui.


Subscriptus: FABRI, graffarius.


Sigillentur: BARTHOLOMAEUS, PERTUSIUS, iudex.

Iu. Ego Fulgentius Regnier, notarius apostolicus et regius, ac dicti sacri palatii unus ex scribis, attestor, ut supra fuit attestatum per dictos dominos Siffredi et Fabri. In quorum fidem me subsignaui, anno et die predictis.


Subscriptus: REGNIER, graffarius.

u. Nos, iudex ordinarius . . . . . . . . . . . . . . . . Sancti Petri Auenionensis, pro sanctissimo domno nostro papa, et sancta sede apostolica, certum facimus et attestamur dominum uincentium Siffredi, Ioannem Antonium Fabri, et Fulgentium Regnier, qui supradictam attestationem subscripserunt et signarunt, fuisse et esse notarios apostolicos et regios, ac graffarios sacri palatii apostolici, bone fame, et conuersationis honeste, et ad eos tanquam tales habeatur . . . . . . . . . . . . fidesque in iudicio et extra, similibus signis et subscriptionibus munitis, integra adhibeatur. In quorum fidem, nos, iudex prefatus, hanc presentem per graffarium dicte nostre curie fieri, ac sigillum apponi solitum mandamus, et nos subscripsimus. Datum Auenioni, die tertia mensis Octobris, anno Domini millesimo sexcentesimo tertio.


Sigillentur: BARTHOLOMAEUS PERTUSIUS, iudex.


Subscriptus:


Notarius.


Loco + sigilli.

Quid autem a nobis in hac noua Gestorum editione prestitum sit, iam in Prolegomenis nostris, uersus finem, lectores edocuimus.



GESTA INNOCENTII PP. III.


 I. Innocentius tertius papa, ex patre Transmundo  , de comitibus Signie, matre uero Clarina  , de nobilibus urbis  , fuit uir perspicacis ingenii et tenacis memorie, in diuinis et humanis litteris eruditus, sermone tam uulgari quam litterali disertus, exercitatus in cantilena et psalmodia, statura mediocris et decorus aspectu, medius inter prodigalitatem et auaritiam, sed in eleemosynis et uictualibus magis largus, et in aliis magis parcus, nisi cum necessitatis articulus exigebat; seuerus contra rebelles et contumaces, sed benignus erga humiles et deuotos; fortis et stabilis, magnanimus et astutus; fidei defensor, et heresis expugnator; in iustitia rigidus, sed in misericordia pius; humilis in prosperis, et patiens in aduersis; nature  tamen aliquantulum indignantis, sed facile ignoscentis.

II. Hic primum in Urbe, deinde Parisius  , tandem Bononie, scholasticis studiis insudauit, et super cetaneos suos tam in philosophica quam theologica disciplina profecit, sicut eius opuscula manifestant, que diuersis temporibus edidit et dictauit. Fecit enim, ante pontificatum, libros De miseria conditionis humane, et De missarum mysteriis, et De quadripartita specie nuptiarum; post pontificatum autem, libros Sermonum, et Postillam super  septem psalmos  , Epistolarum, Regestorum, et Decretalium  ; que manifeste declarant quantum fuerit tam in humano quam in diuino iure peritus.

III. Hunc sancte memorie Gregorius, octauus papa, in subdiaconum ordinauit  ; et Clemens III papa promouit in diaconum cardinalem  , uicesimum nonum etatis annum agentem  , assignans ei ecclesiam Sanctorum Sergii et Bacchi  , cuius ipse fuerat diaconus cardinalis  . Proficiebat autem, sicut etate, sic etiam probitate coram Deo et omni populo, ita ut omnes de ipsius sublimatione presumerent et sperarent.

Iu. Infra biennium postquam promotus fuit in cardinalem, prefatam Sanctorum Sergii et Bacchi  ecclesiam, que nimis erat deformis et ruinosa, ut magis crypta quam basilica uideretur, suis sumptibus restaurauit  , parietes erigens, et renouans tectum, super nouos gradus construens nouum altare, nouaque pectoralia faciens ante chorum. Statim autem postquam fuit ad apostolatus apicem assumptus, iussit fieri ante ipsam ecclesiam porticum columnatam  , de bonis que in cardinalatu contulerat sibi Deus; multis mirantibus unde in nouitate sua tantas inuenisset expensas, cum manus suas ab omni turpi munere excussisset, nullam a  quoquam donationem uel promissionem accipiens, antequam eius esset negotium terminatum, nichil exigens a quoquam, uia regia semper incedens, non declinans ad dexteram uel sinistram, inter fratres sine querela conuersans, non diuidens se in partem.

u. Defuncto igitur Celestino, cum quidam cardinalium se contulissent ad Septa Solis monasterii Cliuisauri  , ut liberius et securius ibi possent de successoris electione tractare, ipse cum quibusdam aliis apud basilicam Constantinianam uoluit decessoris exsequiis interesse. Quibus honorifice celebratis, ipse cum illis ad prefatum locum accessit. Missarum solemniis in honore sancti Spiritus a solis ibidem cardinalibus celebratis, cum ad  tractandum de substitutione pontificis consedissent, placuit omnibus in communi, ut ad terram humiliter inclinati, singuli pacis osculum sibi darent. Et, exhortatione premissa, examinatores fuerunt secundum morem electi, qui, sigillatim uotis omnium perscrutatis, et in scriptis redactis, examinationem factam retulerunt ad fratres. et, quoniam in eum plurimi conuenerunt, licet tres alii fuissent ab aliquibus nominati, post disputationem super etate habitam inter eos, quia tunc erat annorum triginta septem, omnes tandem consenserunt in ipsum, propter honestatem morum et scientiam litterarum, cum in summum pontificem eligentes, flentem, eiulantem et renitentem, uocantes ipsum Innocentium, cum prius Lotharius uocaretur. Et publicata  electione, cum laudibus ductus est a multitudine cleri ac populi, qui inferius exspectabant, ad Constantiniam basilicam, et inde ad patriarchium Lateranense  perductus, peractis omnibus secundum morem solitum et antiquum.

uI. Cum autem celebraretur electio, huiuscemodi signum apparuit, quod uidelicet tres columbe frequentabant uolatus in locum in quo cardinales sedebant congregati; et, cum ipse, post nominationem, fuisset a ceteris segregatus, una illarum, que candidissima erat, ad eum uolitans, iuxta dexteram insidebat. In uisione quoque nonnunquam ostensum est quod ipse matrem suam duceret in uxorem. Et alie multe reuelationes facte sunt uiris religiosis de ipso, quas scribere pretermittemus, quoniam et ipse nolebat huiusmodi presagia indicari.

uII. Celebrata est eius electio sexto Idus Ianuarii,  anno Incarnationis Dominice millesimo centesimo nonagesimo septimo  . Et, quia tunc diaconus erat, dilata est eius ordinatio in presbyterum usque ad Sabbatum Quatuor Temporum, Nonas Kalendas Martii; et sequenti Dominica, in qua tunc occurrit festum Cathedre sancti Petri  , fuit apud Sanctum Petrum in episcopum consecratus, et in eiusdem apostoli cathedra constitutus, non sine manifesto signo et omnibus admirando. Interfuerunt autem consecrationi eius, quam ipse cum multa cordis compunctione et lacrymarum effusione recepit, quatuor archiepiscopi et uiginti octo episcopi, sex presbyteri et nouem diaconi cardinales, et decem abbates; cum quibus omnibus, et tam priore cum subdiaconis, quam primicerio cum cantoribus,  nec non iudicibus, et senescalcho  , aduocatis, et scriniariis, et ceteris scholasticis, precessit solemniter coronatus per Urbem, a basilica Sancti Petri  usque ad Lateranense palatium, comitantibus prefecto et senatore, cum magnatibus et nobilibus Urbis, multisque capitaneis et consulibus, ac rectoribus ciuitatum. Coronata est tota ciuitas, et clerus cum thuribulis et incenso; populus autem cum palmis et floribus, utrique cum hymnis et canticis, sparsis de more missilibus, obuiam illi cateruatim uenerunt; factaque laude tam infra ecclesiam Sancti Petri quam ante Lateranense palatium, postquam ascendit in domum maiorem, que Leoniana uocatur, presbyterio  per ordinem distributo, solemne conuiuium celebrauit.

uIII. Statim post electionem ipsius, Romanus populus cepit apud eum uehementer instare, supplicans et deposcens ut eos ad fidelitatem respiceret, et consueta  sibi dona conferret. Ipse uero induci non potuit ut ante consecrationem super hoc eis uellet prebere consensum. Sed, post consecrationem, cum turbulentius conclamarent, deliberauit super hac petitione populi diligenter. Et, quoniam status Romane Ecclesie pessimus erat, pro eo quod a tempore Benedicti Carissimi  in senatum Urbis perdiderat, et idem Benedictus, seipsum faciens senatorem, subtraxerat illi Maritimam et Sabiniam, suos iustitiarios in illis constituens, Henricus autem imperator occupauerat totum regnum Sicilie, totumque patrimonium Ecclesie usque ad portas Urbis, preter solam Campaniam, in qua tamen plus timebatur ipse quam papa, in hoc deuenit consilium, ut petitionem  populi exaudiret, quatenus et tempus redimeret malum, et patrimonium recuperaret amissum.  uerum, antequam populo responderet, uolens scire utrum thesaurus Ecclesie sufficeret ad hoc opus, usus est hac cautela quod per singulas parochiales ecclesias fecit singulos parochianos occulte describi, ut sciret et numerum et qualitatem ipsorum; et, ita ueritate comperta, iussit illos recipi per singulas regiones, sed nunquam tantam potuit adhibere cautelam quin fraus committeretur in multis.

Forma uero iuramenti quod prestitit populus, talis fuit:

»Ego, etc.« 

Sequenti die post consecrationem suam, Petrum, Urbis prefectum, ad ligiam fidelitatem recepit, et per mantum, quod illi donauit, de prefectura eum publice inuestiuit, qui usque ad id tempus iuramento  fidelitatis imperatori fuerat obligatus, et ab eo prefecture tenebat honorem  ; sed et ab aliis baronibus circumquaque iuramentum fidelitatis recepit, missisque nuntiis per totum Ecclesie patrimonium, fecit sibi fidelitatem ab omnibus exhiberi; et, exclusis iustitiariis senatoris, qui ei fidelitatem iurauerat, suos iustitiarios ordinauit; electoque per medianum suum alio senatore, tam infra Urbem quam extra, patrimonium recuperauit nuper amissum.

IX. Porro non suffecit hoc sibi; sed, statim post suam electionem, destinauit duos presbyteros cardinales, Cinthium, tituli Sancti Laurentii in Lucina  , et Ioannem, tituli S. Prisce  , contra Marcualdum in Marchia  , ut eum ad dominium  Ecclesie reuocarent. Ipse autem Marcualdus misit  nuntios suos, uidelicet Camerinensem  et uenafranum  episcopos, et nobilem uirum, Rambertum Monaldi, ad dominum Innocentium, petens per illos ut faceret ipsum ad presentiam suam secure conduci, quia et de persona, et de pecunia, et de terra uolebat esse ad mandatum ipsius. Et sic in animam eius iurauit nobilis antedictus. Erat enim idem Marcualdus senescalcus imperii, dux Rauenne et Romaniole, marchio Ancone et Molisii, uir ingeniosus et subdolus, multam habens pecuniam, sub Henrico imperatore in regno Sicilie acquisitam, quem inter omnes familiares suos ipse imperator habuerat predilectum, et eum exsecutorem sui fecerat testamenti Unde promittebat eidem domino pape quod, si eum in gratiam suam admittere dignaretur,  ipse Romanam Ecclesiam amplius exaltaret quam exaltata fuerat a tempore Constantini, cum testamentum illud ad ingentem redundaret Ecclesie Romane gloriam et honorem. Petebat tamen ut, donec ad presentiam eius accederet, et reuerteretur in Marchiam, cardinales non reciperent ad fidelitatem Ecclesie marchianos. Ipse uero concessit ut interim inuitos non cogerent, sed reciperent uoluntarios; mittens ad ipsum Guidonem, tituli Sancte Marie Transtiberim presbyterum cardinalem  , qui eum ad presentiam suam secure conduceret, si uellet premissa complere. Sed noluit, quia dominus papa presenserat et uitauerat eius fraudem, negans se Ramberto Monaldi mandasse ut in animam eius  prescripto modo iuraret. Qui, cum scriptum proferret quod illi tribuerat, secundum quod ipse iurauit, respondit se non didicisse scripturam, ideoque quid notarius eius scripserit ignorare. Cardinales autem excommunicauerunt eum  propter scelera que patrabat; et, recipientes ad fidelitatem Ecclesie marchianos, receperunt terram ad dominium Ecclesie reuertentem. Qui, cum multam pecuniam expendisset, et cognosceret quod non posset Marchiam retinere, obtulit domino pape pecuniam copiosam, annuum censum promittens, si, recepta fidelitate,  concederet ei terram. Quod cum dominus papa facere nollet, quia suspectam habebat fraudem ipsius, reliquit Marchiam, et regnum intrauit. Reducta est igitur tota Marchia, preter Asculum  , ad dominium et fidelitatem Ecclesie, uidelicet Ancona, Firmum, Auximum, Camerinum  , Fanum, Esim, Senegalia, et Pensaunium, cum omnibus diecesibus suis.

IX. Conradus ergo, natione Sueuus, dux Spoleti et comes Asisii  , uidens terram suam pari modo ad dominium Ecclesie Romane redire, multis modis tentauit si posset apud dominum papam gratiam inuenire, offerens ei decem millia librarum incontinenti, et annuum censum centum librarum argenti, et obsequium ducentorum militum per patrimonium Ecclesie, a Radicofano usque Ceperanum. Pro securitate  uero, preter hominium et fidelitatem suam, et iuramenta suorum, promittebat tradere filios suos obsides, et omnes munitiones tribuere suis custodiendas expensis. Licet autem dominus papa conditionem istam utilem reputaret, quia tamen multi scandalizabantur ex ea, tanquam uellet Theotonicos in Italia confouere, qui crudeli tyrannide redegerant eos in grauissimam seruitutem, in fauorem libertatis declinans, non acceptauit oblata. Dictus ergo Conradus, cum taliter non proficeret, reddidit se ad mandatum ipsius sine pacto quolibet et tenore: qui misit Narniam Octauianum, Ostiensem episcopum  , et Gerardum, Sancti Adriani diaconum cardinalem  , in quorum presentia, coram episcopis,  baronibus et multitudine copiosa, iurauit super Euangelium, reliquias et crucem, stare uniuersis mandatis domini pape; et, absoluens incontinenti omnes uassallos a sua fidelitate, mandansque omnibus ut ad dominium Ecclesie Romane redirent  , statim etiam reddidit duas munitiones quas ipse tenebat, uidelicet Roccham de uualdo, et Roccham de Cese. Roccham autem Asisii reddi mandauit. Sed Asisinates, qui eam tenebant obsessam, non permiserunt illam reddi domino pape, quin captam penitus destruxerunt  . Recuperauit ergo Romana  Ecclesia ducatum Spoleti et comitatum Asisii, uidelicet Reatem, Spoletum, Asisium, Fulgineum et Nuceram, cum omnibus diecesibus suis. Quia uero mora predicti Conradi erat ualde suspecta, de mandato domini pape rediit in Theotoniam. Recuperauit etiam Perusium  , Eugubium, Tudertum  , et ciuitatem Castelli  , cum comitatibus suis, recepto iuramento fidelitatis a ciuibus, baronibus et catanis  . Fecit autem destrui castrum Montis Sancte Marie, in quo, tempore predecessoris sui, Conradus, qui Musca in cerebro dicebatur, captum detinuit prefatum Octauianum, episcopum Ostiensem, de Francia redeuntem, ut esset demolitio hec in titulum memorie sempiterne.

X. Celebrato ergo apostolorum festo, dominus  papa  Urbem exiuit, et in ducatum Spoletanum accessit, quem ad fidelitatem Ecclesie nuperrime reuocauerat, ut illum personaliter uisitaret, uenitque Reate  ; ubi receptus cum ingenti gaudio et honore, consecrauit ecclesiam Sancti Eleutherii  martyris, et ecclesiam Sancti Ioannis euangeliste  . Inde, profectus Spoletum  , dedicauit ecclesiam cathedralem  ; ibique quiddam miraculosum euenit, quod, cum ciues anxiarentur super  aquarum penuria, ceperunt circa ciuitatem studiose perquirere ubi fodiendo possent aquarum copiam inuenire que sufficeret equorum multitudini adequande, ac subito sub muro ciuitatis uiderunt aquam scaturire de rupe, que fossas ibi factas repleuit, ita exiens abundanter, quod omnibus equis sufficiebat ad potum; uocatusque est Fons Papalis. Processit inde Perusium  , ubi maioris ecclesie consecrauit altare; ueniensque Tudertum  , altare Sancti Fortunati solemniter consecrauit, et ad ornatum omnium altarium que propriis manibus consecrauit, obtulit serica pallia pretiosa et pallas subtiliter operatas; statuensque rectorem in ducatu Spoleti et comitatu Assisii, terrisque uicinis  , uidelicet Gregorium, Sancte Marie in Aquiro  diaconum cardinalem  , per Ameliam  , Ortam  , et ciuitatem Castellanam  , circa festum Omnium Sanctorum remeauit ad Urbem  .

XI. Ciuitates autem Tuscie, que, propter importabilem Alemannorum tyrannidem, quasi grauem incurrerant seruitutem, societatem hanc ad inuicem inierunt, preter ciuitatem Pisanam, que nunquam potuit ad hanc societatem induci  , et obtinuerunt  a summo pontifice ut ciuitates et ecclesie que sunt in Tuscia et ducatu Spoleti se illis in hac societate coniungerent, saluo semper in omnibus apostolice sedis dominio et mandato  . Constituerunt ergo singulos rectores de singulis ciuitatibus, et unum priorem, cui tempore sui prioratus omnes intenderent ad societatis negotia peragenda; omnesque tam rectores quam alii, iurauerunt quod societatem seruarent ad honorem et exaltationem apostolice sedis, et quod possessiones et iura sacrosancte Romane Ecclesie bona fide defenderent, et quod nullum in regem uel imperatorem reciperent, nisi quem Romanus pontifex approbaret. Ab eo autem non potuerunt aliud nisi huiusmodi litteras obtinere:

»Innocentius episcopus, seruus seruorum Dei,  dilectis filiis, priori et rectoribus Tuscie et ducatus, salutem, etc. Sicut uniuersitatis conditor, etc. Dat. Laterani, III Kalendas Nouembris  .«

XII. Post hec, dedit operam ad recuperandum Radicofanum, Aquampendentem, Montem-Flasconem  , atque Tuscanum; que tandem recuperauit non sine laboribus et expensis, liberans Aquampendentem ab Urbeuetanis, qui eam acriter impugnabant. Misit preterea nuntios et legatos ad recuperandum Exarchatum Rauenne, Brictonorium, et terram Caluacacomitis  . Sed archiepiscopus Rauennas  asserebat Exarchatum antiquitus fuisse concessum a Romanis pontificibus Ecclesie Rauennati, et priuilegia ostendebat; Brictonorium  quoque concessum fuisse de nouo ab Alexandro papa, dum uenetiis moraretur  . Supersedit ergo dominus Innocentius prudenter ad tempus magis quam super hoc uellet aliquid experiri. Permisit tamen ut archiepiscopus Rauennas, saluo iure apostolice sedis, recuperaret Brictonorium, et teneret.

 XIII. Cum autem per legatos suos, ad hos specialiter destinatos, requireret terram comitisse Mathildis a ciuitatibus detinentibus eam, licet ipse ciuitates uellent eamdem per Romanam Ecclesiam sub certis pactionibus recognoscere ac tenere, quia tamen pactiones ille conuenientes non erant, noluit ex ipsa terra quidquam concedere, preter id quod concessit episcopo Mantuano  , differens in aliud tempus idoneum, quia tunc ei sollicitudo grauior superuenit ex diuisione imperii et turbatione regni Sicilie, quibus eum intendere principaliter oportebat  .

XIu. Has autem munitiones ad manus suas dominus Innocentius detinebat, et custodiri faciebat per proprios castellanos: in Tuscia, Radicofanum,  Montem Flasconem  , et Ortam [BALUZ. Orelam]; in ducatu Spoletano, uualdum et Cese; in Sabinia, Roccam Anticuli, in Campania, Sarianum et Castrum; in maritima, Roccam Cicergii  . Apud palatium Montis-Flasconis fecit fieri capellam, et remoueri domos post palatium usque ad muros castri, construens hinc inde parietes a palatio usque ad muros illos, et in muro faciens largam portam, ut haberet ipsa mutatio ingressum, non solum communem per Castrum, sed etiam proprium et specialem per illum locum. In Rocca de Radicofano fecit exaltari ueteres muros, et nouos construi, cauari fossatum, et locum bene muniri. Roccam uero Cicergii redemit a Rolando Guidonis de Leculo, cui Oddo et Robertus Fraiapanis in feudum concesserant,  quamuis eam ab Ecclesia Romana tenerent solius custodie ratione. Patrimonium autem apostolice sedis in Tuscia diuersis temporibus commisit regendum diuersis personis, a quibus faciebat annuatim colligi feudum [BALUZ. fodrum], per ciuitates  et castra. In aliis autem regionibus proprium accipiebat affictum [cod. Reg. officium.].

Xu. Duo uero nobiles, Guido et Nicolaus, temporibus suis, et predecessorum suorum, grauiter Romanam Ecclesiam offenderunt, uulnerando, capiendo et spoliando uenientes ad eam, et redeuntes ab ipsa. Unde, cum dominus papa non posset id ulterius sustinere, mandauit rectoribus Patrimonii beati Petri, ut, procedentes in Tusciam, eos, si moniti sponte contemnerent ad mandatum eius redire, cercerent inuitos. Qui eos contemptores pariter et rebelles intra castrum Rispamini obsederunt, uastantes segetes, et arbores incidentes, abducentes greges ipsorum, damnumque ipsis trium millium librarum et amplius inferentes. Cumque pararent  ligna, lapides et cementum, ut ante prefatum castrum Rispampini ad capiendum ipsum turrim edificarent excelsam, predicti nobiles, protinus desperantes, ad mandatum eius humiliter redierunt, sine aliqua conditione, iurantes stare mandatis domini pape super facto uetralle, Petrognani, strate securitate, mattolectis  , et ecclesiarum indemnitate, ac insuper pacem ei, uniuersis fidelibus suis peregrinis et omnibus uiatoribus fideliter obseruare, insuper bene munitum restituere castrum Marthe, fideiussoriam cautionem mille librarum Senensium super omnibus supradictis. Insuper domino pape fidelitatem, secundum morem et consuetudinem aliorum fidelium, iurauerunt  .

XuI. Circa uero sue promotionis primordium,  Narnienses Utriculum grauiter molestabant. Quod licet eis sub interminatione interdicti et banno mille librarum firmiter uetuisset  , ipsi tamen, inhibitione contempta, castrum illud ceperunt et destruxerunt. Idem uero pontifex, iustus et fortis, fecit exercitum contra illos, tam de Romanis quam de forinsecis, congregari, per quem grauiora sunt quam intulerant damna perpessi; et tandem, reedificato castro, bannum mille librarum ab illis accepit, iurantibus eius stare mandatis, faciens ducentas libras prestari pro restauratione murorum.

XuII. Quia uero longum esset explicare per singula quam diligens et studiosus exstiterit circa patrimonium Ecclesie reformandum, sufficiat dixisse pauca de multis, quia multa possunt excogitari de  paucis; quamuis hanc sollicitudinem quodammodo haberet exosam , maxime quia labor erat magnus, et fructus paruus, et propter excrescentem malitiam homines non poterant facile cerceri.

XuIII. Ceterum, quo amplius cupiebat a secularibus negotiis expediri, eo magis est mundanis curis implexus. Defuncto namque Rogerio  , filio Tancredi, regis Sicilie, quem pater in uita sua regem constituens, fecerat coronari, eique filiam Isacii, Constantinopolitani imperatoris, duxerat in uxorem, consequenter etiam pater eius pre nimio, sicut dicebatur, dolore defunctus est  , relinquens tres filias, et unicum filium paruulum, nomine Guillelmum,  quem mater eius Sibilia coronari fecit in regem. Regno igitur taliter destituto, Henricus imperator, aspirans ad illud occasione Constantie, coniugis sue, filie quondam Rogerii primi, regis Sicilie, aui predicti Tancredi, congregauit exercitum maximum de pecunia quam extorsit pro redemptione Richardi, regis Anglorum, nequiter capti, dum rediret de terra promissionis ab obsequio Crucifixi. Hic ergo regnum ingressus, sine pugna illud obtinuit, nemine resistente. Prefata uero Sibilia, cum filio suo et filiabus, et Salernitano quoque archiepiscopo  , et fratribus eius, recepit se in quodam castello Sicilie; cum qua imperator fecit de pace tractari, et concordauerunt pariter in hunc modum: quod imperator, interposito iuramento,  concessit Guillelmo filio eius, et heredibus suis, comitatum Licii, quem pater eius Tancredus habuerat ante regnum, et addidit ei principatum Tarenti, promittens saluare personas et res. Mox autem, postquam eos in sua potestate habuit, occasione captata  , cepit illos et quosdam alios nobiles regni, eosque captiuos in Teutoniam destinauit, faciens fratres prefati archiepiscopi aliosque nonnullos priuari luminibus oculorum, archiepiscopum uero, reginam, et filium ac filias, in arcta custodia detineri. Frater autem imperatoris, Philippus, relictam prefati Rogerii filiam imperatoris Constantinopolitani, duxit uxorem; quem frater eius Alexius luminibus orbans, Constantinopolitanum imperium usurpauit  .

XIX. Henricus igitur imperator, ex quo regnum  Sicilie totum obtinuit, spolians illud auro et argento, et lapidibus pretiosis, rediit in Teutoniam cum ingenti triumpho  , efficiens apud principes, ut filium suum Federicum, infantem nondum duorum annorum  , necdum etiam baptizatum, in regem Romanorum eligerent, eique fidelitatis iuramenta prestarent; inter quos prefatus Philippus fidelitatis ei prestitit iuramentum,

XX. Quo facto, iterum uenit imperator in regnum, et tandem apud Messanam, presente imperatrice, diem clausit extremum  . Post cuius obitum, quidam familiares eius, exeuntes de regno, Marchualdus accessit in Marchiam; Conradus rediit in ducatum; Philippus autem, frater ipsius, recepit se apud Montem-Flasconem, et inde rediit in Theutoniam  patrimonium occupans uniuersum. Remanserunt autem in regno aliqui de Theutonicis, in Sicilia Guillelmus Capparonus, in Calabria Federicus, in Apulia et Terra-Laboris Diupuldus, et fautores ipsius, multas munitiones tenentes.

XXI. Post mortem imperatoris, infra tres menses obiit Celestinus, et substitutus est Innocentius, rebus taliter et aliter uariatis. Imperatrix uero Constantia, reuersa Panormum, misit ad ducissam Spoleti, que filium suum in Marchia nutriebat, et perductum ad se coronari fecit in regem, cepitque cum illo regnare  . Direxit autem incontinenti nuntios cum muneribus ad dominum Innocentium, deuotissime postulans ut regnum Sicilie, ducatum  Apulie, et principatum Capue, cum Castris [BALUZ. ceteris], et adiacentiis, sibi et filio suo concedere dignaretur, secundum formam qua predecessores eius concesserunt illa predecessoribus suis. Ipse uero sagacissimus pontifex, diligenter attendens quod priuilegium concessionis, indultum primo ab Adriano, et renouatum postmodum a Clemente, super quatuor capitulis, uidelicet electionibus, legationibus, appellationibus et conciliis, derogabat non solum apostolice dignitati, uerum etiam ecclesiastice libertati, mandauit imperatrici ut illis capitulis renuntiaret omnino, cum ea non esset aliquatenus concessurus. Tentauit illa propositum eius muneribus immutare; quod cum efficere nequiuisset, missis honorabilibus nuntiis, Anselmo, Neapolitanensi  archiepiscopo  , Aimerico, Syracusanensi archidiacono, Thoma iustitiario, et Nicolao iudice, post tractatum diutinum, obtinuerunt concessionis priuilegium innouari  , capitulis illis omnino remotis, sub censu, fidelitate ac hominio consuetis. Priuilegium non peruenit ad illam, mortis acceleratione preuentam  .

XXII. Idem uero piissimus pontifex, ad liberationem captiuorum clementer intendens, presertim cum per detentionem Salernitanensis archiepiscopi nimis detraheretur apostolice dignitati, statim, circa sue promotionis primordium, misit  Sutrinum episcopum  , natione Theutonicum, et abbatem Sancti Anastasii, ordinis Cisterciensis  , in  Theutoniam, scribens episcopis, quatenus detentores eorum monerent, et, si necesse foret, compellerent per excommunicationem in personas, et interdictum in terras, ut illos dimitterent absolutos; comminando principibus uniuersis, quod, nisi ad hoc impenderent operam efficacem, ipse totam Alamaniam supponeret ecclesiastico interdicto. Quia uero Celestinus papa, predecessor suus, excommunicauerat prefatum Philippum, ducem Sueuie, dum esset dux Tuscie, propter inuasionem et deuastationem apostolici patrimonii, et excommunicationem illam publicari fecerat etiam Henrico imperatori, hanc formam dedit super ipsius absolutione prefatis episcopo et abbati, ut, quia superioris sententia per minorem relaxari non potest, et ob hoc oporteret  eundem Philippum accedere ad sedem apostolicam absoluendum, ipsi tamen hoc modo remitterent  ei laborem itineris, si prefatum archiepiscopum liberaret, et recepto secundum femam Ecclesie iuramento, quod super omnibus, pro quibus excommunicatus fuerat, mandatis apostolicis obediret, absolutionis ei beneficium exhiberent. Illi ergo, in Theutoniam procedentes, inuenerunt supradictum Philippum a quibusdam principibus electum in regem. Qui, uuarmatiam ad ipsos accedens, de facto se fecit absolui, non publice, sed occulte, nec prestito iuramento secundum formam ecclesie, sed promissione facta per stolam  . Prefatum tamen archiepiscopum et fratres ipsius gratuito liberauit. Post modicum autem, idem Philippus fecit se inungi et coronari, non Aquisgrani, sed Maguntie, nec a Coloniensi archiepiscopo  , sed a Tarentasiensi   , quia nullus archiepiscoporum Theutonie id facere attentauit. Sed nec aliquis episcoporum.  qui fuerunt in illa coronatione presentes, Pontificalibus indui presumpserunt, preter solum Sutrinum, qui ad illud fuerat destinatus. Unde, cum ad summi pontificis presentiam rediisset,  ueritate per propriam confessionem comperta, tum de forma neglecta, tum de presumptione commissa, fecit eum extra suum episcopatum usque ad finem uite manere. Pro predictis uero captiuis, licet  iam liberatis, adhuc tamen exulibus, rogauit imperatricem per nuntium ad hoc specialiter destinatum, eisque restitutionis gratiam impetrauit. Sed et Sibilia, relicta regis Tancredi, cum filiabus suis, ergastulum captiuitatis euasit, et, in regnum Francorum confugiens, primogenitam suam Gualtero, Brenensi comiti, tradidit in uxorem.

Coloniensis autem archiepiscopus, et quidam alii principes, tam ecclesiastici quam seculares, uidentes se in electione Philippi fuisse contemptos, uocauerunt Othonem, filium Henrici, quondam ducis Saxonie, comitem Pictauensem, et apud Coloniam elegerunt in regem; eumque Coloniensis archiepiscopus coronauit solemniter Aquisgranis; et sic  facta est diuisio in imperio longo tempore duratura. Nam Othoni adheserunt Coloniensis archiepiscopus et suffraganei uniuersi. Preterea Cameracensis  1Kb] , et Padeburgensis  , et illi deseruientes  episcopi, nec non Bremensis archiepiscopus  , dux  Louanie  , dux Limburgi  , comes palatinus Rheni  , Lantgrauius Thuringie  , multique comites. Itaque terram obtinuit ultra Mosellam, a Cameraco usque Daciam  , pene totam. Philippo uero reliqua terra cum ceteris principibus se submisit; quamuis nec isti, nec illi firmiter adhererent, sicut ex postfacto patebit.

XXIII. Interim autem Constantia imperatrix, cognoscens quod perfidus Marcualdus machinabatur inuadere regnum, diffidauit eumdem, et mandauit per litteras suas, eum, tanquam hostem regis et regni, ab omnibus euitari. Habebat etiam ualde suspectum Gualterum, Troianum episcopum, regni Sicilie cancellarium  ; ita, quod subtraxerat illi sigillum   sed, ad multam intercessionem summi Pontificis, recepit illum in gratiam, ita, quod, cum eadem Imperatrix parum post annum a morte Imperatoris agere in extremis  , statuit eum familiarem regium cum Panormitanensi  , Montis-Regalis   , et Capuano  Archiepiscopis; balium uero regni domino Pape dimisit, ab omnibus iuramento firmandum, quoniam ad eum spectabat, tanquam ad dominum principalem; constituens, ut singulis annis, durante balio, perciperet de prouentibus Regis triginta millia tarenorum  , et, si quas expensas pro regni foret defensione facturus, omnes sibi ex integro redderentur; sicque debitum carnis exsoluit, rege pupillo in familiarium custodia derelicto.

Marcualdus autem, regressus in regnum, ad occupandum illud totis uiribus intendebat, pretendens,  quod, ex testamento imperatoris, ipse debebat esse balius regis et regni. Statim ergo dominus papa Gregorium, Sancte Marie in Porticu diaconum cardinalem  , legatum in Siciliam destinauit, ut ibi cum familiaribus regis de regni negotiis ordinaret  . Qui profectus, recipit ab eis balii iuramentum, et fecit illud ab aliis per Siciliam exhiberi. uerum, quia non bene intendebatur ei a familiaribus regis, et presertim a cancellario  , qui dedignabatur eum superiorem habere, cum et omnes non regiis sed propriis utilitatibus insudarent, post non multum temporis ad sedem apostolicam est reuersus   nuntiis cum litteris regis per regnum transmissis, ut ab omnibus domino pape iuramentum balii prestaretur. In terram uero Laboris dominus papa direxit  Ioannem, tituli Sancti Stephani in Celio monte Presbyterum  , et Girardum, Sancti Adriani diaconum  , cardinales, ut ciuitates, comites et barones inducerent ad resistendum perfido Marcualdo, qui, congregato exercitu, intendebat imprimis capere monasterium Casinense, ut ingressum regni liberum obtineret  . Cum ergo Casinensis abbas  in instantis necessitatis articulo summi pontificis auxilium imploraret, misit nobilem uirum, Landonem de Montelongo  , consobrinum suum, rectorem Campanie, cum quingentis pene militibus et centum arcariis conductis ad solidos  ,  qui cum prefatis cardinalibus receperunt se in uilla Sancti Germani, ut eam defenderent contra impetum Marcualdi. Homines autem ipsius uille, tanquam pussillanimes et imbelles, illo ueniente fugerunt  ad Montem Cassinum cum filiis et uxoribus suis; et post eos cardinales et milites discesserunt. Cardinales uero cum habitatoribus mille infra monasterium sunt recepti, et milites cum arcariis se in uallo ante monasterium receperunt, quos, capta uilla et spoliata, Marcualdus obsedit, estimans eos ad deditionem posse compellere propter inopiam uictualium, aliorumque necessariorum defectum. Quo audito, summus pontifex uehementer doluit, statimque misit Iordanum, tituli Sancte Pudentiane presbyterum cardinalem  , et Octauianum, subdiaconum, consobrinum suum, cum unciis auri mille quingentis, ad Petrum, comitem Celanensem  , ut cum eo, prout melius possent, efficerent, quatenus obsessis saltem in uictualibus subuenirent.  Ipse uero aurum recepit, et distribuit illud militibus suis, propriam magis utilitatem quam obsessorum necessitatem attendens. Nam uix tandem fecit illuc intromitti aliquas summas farine. Sed illi, licet in  multa penuria et timore essent, restiterunt tamen uiriliter et constanter, ita, quod, cum quosdam corrupissent pecunia de exercitu Marcualdi, et ad suum presidium attraxissent, idem Marcualdus post duos menses ab obsidione recessit, aliquisque malo fuit usus in illo. Nam, capta uilla, et fugatis militibus, tantus omnes terror inuasit, quod, si cum illo triumpho protinus processisset, pene nullos inuenissent sue malitie resistentes. Sed, interim timore sedato, spirituque resumpto, ad resistendum ei se plurimi parauerunt. Ille uero non solum uiribus, sed et fraudibus insistebat, ut preconceptam malitiam duceret ad effectum; et, licet quosdam uiribus superasset, alios uero fraudibus decepisset, non tamen potuit preualere, cum summus  pontifex obstaculum sibi poneret in omnibus uiis suis. Sperans autem quod eum posset inclinare promissis, per Conradum, Maguntinensem archiepiscopum  , de Hierosolymitanis tunc partibus redeuntem, et sepe per alios, secrete fecit et caute tentari, utrum eum posset oblatione munerum mitigare, promittens quod, si solummodo ab eius impedimento cessaret, quamuis nullum sibi prestaret auxilium, incontinenti daret ei ualentiam auri uiginti millium unciarum, et, postquam obtinuisset Panormum, totidem sibi auri uncias exhiberet, ligiam sibi fidelitatem prestaret, duplicaret censum, et multiplicaret obsequia, que Romani pontifices de regno Sicilie consueuerunt habere,  ipsumque regnum ab apostolica sede immediate teneret. Nec debebat obstare quod summus pontifex regem infantulum in sua cura susceperat, quia, sicut ipse firmiter asserebat, puer ille nec imperatoris, nec imperatricis filius fuerat, sed suppositus partus; quod testibus astruere promittebat. Porro, summus pontifex, tantam ipsius iniquitatem attendens, promissiones et oblationes ipsius exsecrabiles iudicauit. Cumque non posset hoc modo proficere, ad aliam se fraudem conuertit, proponens quod reconciliari uellet ecclesiastice unitati. Sed, cum fuisset illi responsum quod oporteret eum iuramento firmare, ut super omnibus, pro quibus excommunicatus erat  , mandatis apostolicis obediret, respondit quod in spiritualibus absolute  pareret, in temporalibus autem iustis mandatis parendi prestaret iuratoriam cautionem. Quod cum sibi fuisset assertum, quia propter eum consueta forma iurandi nullatenus mutaretur, tandem in scriptis promisit quod super omnibus pro quibus  excommunicatus erat, iuraret absque pacto quolibet, et teneret, se uniuersis mandatis apostolicis pariturum. Licet autem dominus papa fraudem ipsius haberet ualde suspectam, quia tamen redire uolentibus non est aditus Ecclesie obserandus, misit  uerulas in Campaniam Octauianum, Ostiensem episcopum  , et Guidonem, Sancte Marie Transtiberim presbyterum  , ac Hugolinum, sancti Eustachii Diaconum  , Cardinales, ut dictum Marcualdum, illuc ad eorum presentiam accedentem, sub forma reciperent suprascripta. Qui cum uenisset, post multas altercationes, predicto modo iurauit, rogans episcopum et cardinales predictos, ut ad faciendum mandatum descenderent ad monasterium Casemarii, dicte ciuitati  uicinum, ut coram sociis suis, quorum illic remanserat multitudo, audiret, usus hac fraude, ut, cum a loco munito ad locum descenderet immunitum, non auderent ei graue proferre mandatum. Acquieuit Ostiensis episcopus, seductus consilio nobilis uiri, Leonis de Monumento  , consobrini sui, qui reconciliationis huiusmodi fuerat mediator. Acquieuerunt et alii, licet improuide ipsius Ostiensis episcopi persuasione seducti. Cumque ad prefatum monasterium descendissent, paratum est illis conuiuium, in quo prefatus Marcualdus eis accuratissime deseruiuit, et, sub finem conuiuii, submurmuratum est quod capi deberent, ut sic territi, mandatum quod displiceret illi facere non  auderent. uehementer ergo confusi, quid facerent ignorabant. Sed prefatus Hugolinus, sancti Eustachii diaconus cardinalis, resumpto spiritu fortitudinis, coram omnibus qui conuenerant ad audiendum mandatum, protulit scriptum bulla domini pape munitum, in quo mandatum, quod illi faciendum erat, continebatur expressum, et ait: »Ecce mandatum domini pape. Nos aliud facere non ualemus.« Hanc autem cautelam summus pontifex adhibuerat, tum propter se, tum propter illos.  Mandatum est ergo illi ;, sub debito prestiti iuramenti, ut a balio regni, inuasione quoque ac molestatione per se ac suos omnino desisteret, nec ipsum, aut patrimonium beati Petri aliquatenus molestaret; uniuersa que de regno  per se uel suos uiolenter ac fraudulenter inuaserat, restitueret que haberet; que uero detinerentur ab aliis, pro posse suo restitui faceret bona fide; super damnis autem et iniuriis irrogatis, presertim Ecclesie Romane, ac monasterio Casinensi, satisfaceret  competenter, secundum dispositionem summi pontificis, et proprias facultates; in clericos et uiros ecclesiasticos manus de cetero non iniiceret, nec iniici faceret uiolentas; cardinales et legatos apostolice sedis nec capi faceret, aut etiam obsideri, nisi forsan impugnatus ab eis, in defensionem propriam id facere cogeretur; non quod id ei diceret tunc licere, sed quia hoc ei non interdicebat ex debito iuramenti  .

XXIu. Audito mandato, factus est ingens tumultus in populo. Sed ipse Marcualdus, quamuis ualde commotus, non tamen permisit ut in cardinales committeretur aliquid inhonestum; quin potius usque uerulas eos in propria persona conduxit, proponens, quod ad presentiam summi pontificis  uellet accedere, ut ei quedam secretissima patefaceret, que nulli alii reuelaret. Unde, petebat ut prescriptum mandatum interim suspendere dignarentur. Litteras tamen suo sigillo munitas, in testimonium destinauit, quod prescriptum iuramentum prestiterat, et mandatum receperat suprascriptum.

 Sed, ad uomitum rediens, post absolutionem suam, litteras domino pape direxit, in quarum salutationis alloquio fraudem eius perpendit, in eo quod salutatio talis erat: Reuerendo in Christo Patri et domino, Innocentio, Dei gratia sancte Romane sedis summo pontifici, Marcualdus, imperii seneschalcus, etc. salutem et obedientiam tam debitam  quam deuotam. Et in aliis sic erat expressum: Marcualdus, imperii seneschalcus, et id quod est deuotum obedientia famulatum; tanquam nec ex toto supprimeret, nec exprimeret manifeste, quod regni balius et procurator existeret, sicut se prius in suis litteris consueuerat appellare.

Misit etiam litteras, non solum intra regnum, sed extra, significans quod ipse reconciliatus erat summo pontifici, tantamque gratiam in oculis eius inuenerat, quod concesserat ei ut balium regni gereret, et duos ei deputauerat cardinales, qui ad intendendum sibi compellerent uniuersos. Super quibus cum redargutus fuisset a cardinalibus, aperte rescripsit quod nec pro Deo, nec pro homine, mandatum, quod sibi fecerat summus pontifex, obseruaret.  Unde, dominus papa per totum regnum nuntios et litteras destinauit  , significans totum processum  negotii, et ipsius perfidiam manifestans, districte precipiens uniuersis, ut eum, tanquam excommunicatum, periurum, hostem et proditorem, uitarent.

Ipse uero, cognoscens se sua intentione fraudatum, cepit subtiliter machinari qualiter posset in Siciliam transfretare, suam ibi nequitiam liberius impleturus. Et, cum quosdam sibi comparasset fautores, transiuit, et cepit mala que poterat operari, dimittens sue iniquitatis complices et fautores, Diupuldum, Othonem et Sifridum, fratres ipsius, Conradum Sorelle, Othonem de Lauiano, et Fredericum Maluti, et quosdam alios, multas ex hac parte Phari munitiones tenentes, qui omnes cum illo de uanitate conuenerant in idipsum. Cum  ergo per illum mala super Siciliam multiplicari cepissent, familiares regis ad summum pontificem clamare ceperunt, ut eis cum exforcio mitteret protectorem. Misit igitur C. tituli Sancti Laurentii in Lucina presbyterum cardinalem  , apostolice sedis legatum, et nobilem uirum, Iacobum, consobrinum et marescalcum suum, cum ducentis militibus pecuniaria mercede conductis; quibus adiunxit Anselmum, Neapolitanensem, et Angelum  , Tarentinensem archiepiscopos, uiros industrios et prudentes, quorum studio et consilio uterentur  . Qui profecti, Fredericum in Calabria compresserunt, totam prouinciam deuastantem; et inde peruenere Messanam, ciuitatem Ecclesie fidelissimam,  que nunquam in hac tempestate a uia regia declinauit.

XXu. Interim autem, Gualterus, comes Brenensis, qui primogenitam filiam regis Tancredi duxerat in uxorem, de captiuitatis ergastulo cum matre et sororibus redeuntem, uir utique fortis, nobilis, strenuus et magnanimus, ad apostolicam sedem accessit  , postulans humiliter et instanter, iustitiam sibi fieri de his que ad uxorem eius in regno Sicilie pertinebant. Constabat enim quod pater eius, rex Tancredus, regnum Sicilie obtinuerat, et, post eum, filius eius Willelmus in regni solium fuerat sublimatus, cui Henricus imperator, tempore Celestini pape, abstulit regnum, et sic tandem cum illo composuit, quod concessit ei et heredibus suis  comitatum Licii et principatum Tarenti, concessionem huiusmodi tam suo quam suorum iuramento  confirmans. Sed, postquam eum, matrem atque sorores ipsius in sua obtinuit potestate, captiuos in Theutoniam destinauit, de qua uix tandem, ipso puero in captiuitate defuncto, mater et sorores eius per mandatum apostolicum euaserunt. Cepit ergo dominus papa multipliciter dubitare quid ei super petitione predicti comitis esset agendum. Nam, ipse comes Frederico, puero, regi Sicilie, filio predicti imperatoris, uidebatur non immerito esse suspectus, tanquam qui suorum intenderet iniuriam uindicare. Sed, e contrario dubitabat, ne, si omnino ipsius comitis repelleretur petitio, ipse se regis hostibus iungeret, et sic fieret error nouissimus peior priore. Deliberauit igitur diligenter non solum cum cardinalibus, sed et cum aliis uiris prudentibus;  et in hoc tandem uniuersorum resedit consilium, ut ius quod uxor predicti comitis ex concessione imperatoris habebat in comitatu Licii et principatu Tarenti, recognosceretur illi, ne iustitiam denegaret  . Ut autem contra suspicionem prefato regi caueret, in publico consistorio, astante multitudine copiosa, subscriptum ab ipso comite iuramentum recepit. Et, ne familiares regis scandalizarentur ex hoc, si forte, antequam eis huiusmodi facti causam exponeret, concessisset prefato comiti litteras pro principatu Tarenti et comitatu Licii obtinendo, protinus misit eis litteras in hunc modum  :

Nuper dilectus filius, nobilis uir, Gualterus, comes Brenensis, cum nobiti muliere S. relicta quondam  regis Tancredi, et filia ipsius, uxore sua, cum militibus etiam et aliis multis, ad apostolicam sedem accedens, ex parte ipsius uxoris sue, ac sororum eiusdem, petitionem nobis offerre curauit super assignando sibi principatu Tarentinensi et comitatu Liciensi, uel iusto excambio pro ipso comitatu, iuxta concessionem quam Henricus quondam Imperator super iis Willelmo quondam, filio regis eiusdem, et ipsius heredibus, fecisse publice noscebatur, cum contra eum nec idem Willelmus, nec sorores ipsius in aliquo deliquissent, utpote qui etatis beneficio excusantur. Nos igitur, eiusdem comitis nobilitatem et potentiam attendentes, cum etiam eum multi sequantur, et plures sint in proximo secuturi, utpote quem dilecti filii, Campanie et Flandrie comites, proxima  linea consanguinitatis attingunt, qui iam crucis signaculum assumpserunt, in terre sancte succursum et ipsius comitis subsidium profecturi, deliberauimus quid esset agendum, utrum scilicet eum ad regis traheremus  obsequium, an pateremur hostilem animum assumere contra regnum. Cognoscentes ergo, petitionem ipsius, secundum ea que intelleximus, esse iustam, fauorem ei apostolicum super ipsa petitione duximus impendendum, ne, si ei forsitan iusta negaremus, quasi desperans, regni hostibus adderetur, uel per seipsum fortior regis fieret inimicus, et fieret error nouissimus peior priore. Procurauimus igitur, et obtinuimus apud ipsum studio diligenti, multa consilii deliberatione prehabita, quod exhibuit nobis supra crucem et reliquias iuratoriam cautionem  , quod nec per se, nec per alium machinabitur quidquam contra personam regis, honorem ipsius, et regnum Sicilie; sed, cum assequetur principatum et comitatum predictos, uel iustum excambium, ad mandatum nostrum  prestabit eidem regi fidelitatem, et hominium exhibebit, et nobis tam regis tutelam quam regni balium assecurabit proprio iuramento, et quod bona fide pro posse suo ad defensionem regis et regni studebit contra hostes ipsius, nominatim contra Marcualdum, Diupuldum Oddonem de Lauiano, et fautores ipsorum. Similiter autem S. uxor, et filia quondam regis Tancredi, uxor ipsius comitis, iurauerunt quod id, quantum in eis est, fideliter obseruabunt, et procurabunt apud eumdem comitem ut inuiolabiliter obseruentur  . Quod si forsan contra prestitum iuramentum idem comes, uel uxor ipsius, per se uel alium quacunque tentaret occasione uenire, preter reatum periurii, excommunicationis in personas et interdicti  sententiam in terram incurrerent, et ab omni iure, si quod eis non solum in predictis terris, sed et in regno etiam competeret, caderent omnino. Super quibus omnibus fideliter obseruandis fideiussores idoneos idem comes nobis, quos poterit, exhibebit. uolentes igitur honori uestro deferre, priusquam ei principatum et comitatum predictos, uel iustum faceremus, aut etiam mandaremus excambium assignari, id uobis duximus intimandum, ut preter uestram conscientiam non agatur, fraternitatem uestram monentes et exhortantes in Domino, ac per apostolica uobis scripta mandantes, quatenus, infra uos ipsos diligentius attendentes et iustitiam et potentiam comitis antedicti, qui per se ac suos regi ac regno poterit utiliter deseruire, et hostes ipsius potenter ac uiriliter expugnare,  necessitatem quoque regni et egestatem, quod, pecca is exigentibus, non solum superuenientem, sed nec etiam imminentem persecutionem sufficit sustinere, procuretis prudenter et caute, ut quod ad iustitiam  eius pertinere dignoscitur, sine turbatione qualibet compleatur; scituri, quod idem comes, quem experimento cognouimus esse uirum industrium et prudentem, et quem Deum timere credimus, et pre omnibus anime sue affectare salutem, nobis firmiter repromisit, quod tantum ac tale, dante Domino, regi et regno contra hostes suos seruitium exhibebit, quod non solum ab eo non molestabitur super istis, sed maiora merebitur obtinere. Quod si forsan uobis uisum fuerit, ut amplius per eundem comitem possimus regi et regno cauere, id per uestras nobis litteras intimetis, ut, de consilio uestro, cautionem, quam expedire uideritis, exigamus ab ipso, et recipiamus exactam.

Cum autem Gualterus, Troianus episcopus, regni Sicilie cancellarius, apud Messanam has litteras  recepisset, commotus est uehementer, et, conuocato populo, intentionem summi pontificis in impetu spiritus modis quibus potuit, studuit deprauare, magis sibi timens quam regi, quia, cum ipse cum omnibus suis semper opposuisset se regi Tancredo, uerebatur ne prefatus comes, qui filiam eius duxerat in uxorem, si potens efficeretur in regno, in eum et suos se acriter uindicaret. Memoratus uero comes, uxore ac socru dimissis, in Franciam est reuersus, ut, exercitu congregato, ueniret ad obtinendam terram prescriptam, et ad hostes regios expugnandos.

XXuI. Interea Marcualdus, attractis sibi Saracenis Sicilie, multisque sibi nobilibus sociatis, in  tantum profecit, quod, obtentis multis ciuitatibus et castellis, uenit usque Panormum, et ciuitatem ipsam fortiter impugnabat. Unde, oportuit legatum et Marescalcum summi pontificis, qui Messane cum prefato cancellario morabantur, accelerare Panormum. Quid autem de ipsorum aduentu prouenerit, littere Anselmi, Neapolitanensis archiepiscopi, ad dominum papam transmisse, testantur; quarum tenor est talis  : [Bona, que, uestrarum orationum interuenientibus meritis, operatus est Dominus his diebus, uobis, domino meo, sicut uidi propriis oculis, studui declarare.] Nouerit itaque sanctitas uestra, me cum tribus galeis et uno bussio  Apulorum, qui me, uestri gratia, cum magistro Bartholomeo, scriptore uestro, et mea tota familia, honorifice perduxerunt,  feliciter applicuisse Panormum die uidelicet decima septima presentis mensis Iulii; quo etiam die, sicut Domino placuit, et hora eadem, Dominus cardinalis, cum dominis omnibus curie, excepto Cataniensi   et exercitu regio pariter preuenere Panormum. Factum est autem gaudium in ciuitate, pro eo precipue quod, occasione Marcualdi nequissimi, qui eam, cum Saracenorum gente nefaria, per uiginti dies continuos tenuerat stricte nimis et detinebat obsessam, summa iam uidebatur inopia laborare. Die ergo eodem, exercitus regis extra ciuitatem, in uiridario scilicet regis, quod dicitur Ianuardum, castra sunt posita, ut statim die sequenti campalis fieret cum inimico congressio. Sed homo uersutus et callidus, mox ut applicuisse presensit exercitum, per Rainerium de Manente uerba pacifica transmisit in dolum, ut partis nostre, si posset, infirmiora cognosceret, et quas de hora prestolabatur in horam, uires interim recipiens, cumularet. Nouerat etiam pecunie nostre defectum,  et quod, propter importunam murmurationem stipendiariorum, et instantiam belli, erat nobis periculosa dilatio; et ideo, uerbis detinendo siue decipiendo nos dulcibus, illaqueare credebat, fecissetque uotis satis, presertim, cum iam audientium animos ad pacis sue concordiam inclinasset, nisi consilia principum Dominus desuper, qui nouit omnia antequam fiant, et cogitationes hominum a longe considerat, dissipasset. Omnibus enim diuersis et uariis linguis, que in exercitu erant regio congregate, uoluntatem et uocem contulit uniformem, ut omnes unanimiter dicerent, omnes una uoce clamarent: Pacem excommunicati respuimus, inimici Dei et hominum concordiam penitus sine omni consilio refutamus. uerum,  propter hec uerba, nec ille pacem suam desistebat expetere, nec tractatores nostri, que ab eo proponebantur seu postulabantur, audire. Et, cum fere finis iam esset, et, murmurantibus omnibus, pax consummari deberet, que nostre partis pro certo continere uidebatur incommodum, nec ad nostrum spectabat honorem, magister Bartholomeus, scriptor uester, qui nostram et Ecclesie Dei iniuriam equanimiter tolerare non potest, audiens quod ista concordia in odium contemptumque uestrum fieri debebat, et quod etiam toti regno poterat esse damnosa, litteras prohibitionis uestre produxit in medium, et ubi, preter deuotissimum uestrum, dominum Montis-Regalis  , tres erant alii Domini congregati, pro tractanda, imo perficienda dicta concordia,  uidelicet cancellarius, et Domini Messanensis  et Cephaludensis  , presente iam dicto Raynerio, Nuntio Marcualdi, protulit et assignauit litteras uestras, firmiter prohibens eis iuxta tenorem mandati,  ut cum Marcualdo nequissimo pactum non facerent, neque finem. [Factum est itaque, ut tum pro mandato uestro, tum quia totius exercitus et populi Panormitani tumultus nimis crescebat et murmur, post diem quartum inter Panormum et Montem-Regalem, quem Marcualdus ui ceperat et tenebat, ab hora tertie, usque fere ad nonam, fuit hinc inde fortissime preliatum, et tandem, sicut Domino placuit, promerentibus sanctis orationibus uestris, post multas partis aduerse strages, mutilationes et cedes, per egregii uiri, domini marescalci uestri subsidium, qui cum suis in extremo locatus, castellum tenebat, imo ipse castellum erat exercitus, optatum habuimus de inimico triumphum. Ut enim aliquantulum plenius eloquar, primi nostri, qui erant in prima belli facie constituti, licet  in primis uiriliter fecerint, quamplures prostrauerint et occiderint, multitudinem tamen illorum, qui in ipsos insimul irruerunt, non ualentes sustinere, bis terga dedisse coacti sunt, et benedictus a Domino marescalcus bis eos recepit et defendit incolumes; et dum nimis urgeret ac premeret Theutonicorum et Agarenorum pars alia, benedictus a Domino Marescalcus et sui, unanimiter et animose congressi, in hora una, in puncto uno, castra uerterunt, fugauerunt, receperunt, ceciderunt et occiderunt sequentes et persequentes, donec illi qui gladium euaserant, loca castrorum cum omnibus tentoriis et rebus suis desererent, et se per aspera montium, per concaua uallium et defossa terrarum dispergerent, et in uiam perditionis abirent. Quidam autem Pisani, ut dictum est, numero quingenti  uel amplius, quibus quidam preerat nomine Benedictus, qui et ipse Pisanus, Montis-Regalis montana tenebant, et infinita multitudo Saracenorum erat ibi cum eis ad custodienda loca debilia, constituti. Sed quam primo nuntiatum est bellum, pedites nostri, cum comite Gentili et comite Malgario, et quibusdam militibus aliis, potenter ascenderunt, transcenderunt, et obtinuerunt montana, et omnes fere, quot ibi inuenti sunt, in ore gladii posuerunt. Benedictus autem ille qui preerat, cum paucis dicitur euasisse. Sed et quidam Saracenus, nomine Magded  , qui omnium erat magister et dux, ibi quoque truncatus et mortuus fuit. Marcualdus uero quo, et cum quot aut quibus de suis aufugerit, adhuc nescitur. Scimus autem, quia ille  nuper hominum et Diaboli mediator, Rainerius de Manente, captus est, et in carcere positus, et multi alii de maioribus et melioribus, quorum nomina nescio, de exercitu Marcualdi. Quot autem, et qui sunt occisi, nescimus. Scimus autem multos et optimos fuisse. Spolia eorum multa et pretiosa fuerunt, ita quod totus ille dies uix ad exportandum suffecit.

Hec est ergo, domine, dies quam fecit Dominus, optate redemptionis et letitie; dies, in quo magnificatum et benedictum est nomen uestrum; dies, inquam, que et nobis de hoste uictoriam contulit, et  uiro egregio Marescalco cum omnibus suis nomen acquisiuit eternum. Faciat Deus, ut ei respondeatur secundum merita sua bona, imo preclara opera sua. uobis autem eum non commendo, quia opera sua ualde bona eum apud uestram magnificentiam recommendant]  .

XXuII. In hac fuga perdidit Marcualdus uniuersam supellectilem suam; et inuentum est in quodam scrinio testamentum imperatoris Henrici, aurea bulla signatum, in quo, inter cetera, hec de uerbo continebantur ad uerbum  : Imperatrix, consors nostra, et filius noster Fredericus, Domino pape et Ecclesie Romane exhibeant omnia iura que a regibus Sicilie consueuerunt habere, et Domino pape securitatem faciant, sicuti reges Sicilie summo pontifici  et Romane Ecclesie facere consueuerunt. Si uero predicta consors nostra premoreretur, filius noster secundum ordinationem suam remaneat; et, si filius noster sine herede decesserit, regnum Sicilie ad Romanam Ecclesiam deueniat  . [Si uero filius noster premoreretur, dilecta consors nostra Regnum in uita sua teneat, et, post mortem suam, regnum Sicilie ad Romanam Ecclesiam deueniat.] De imperio ordinamus, quod dominus papa et Ecclesia Roma illud filio nostro confirment; et, pro hac confirmatione imperii et regni, uolumus quod tota terra nostra comitisse Mathildis restituatur domino pape et Romane Ecclesie, preter Medisinam et Argelatam, cum earum pertinentiis: et insuper ordinamus et uolumus, ut tota terra de Ponte Payle, cum Monte Fortino, libere  dimittatur domino pape usque Ceperanum, et quod Ecclesia Romana habeat Montem-Flasconem, cum omnibus pertinentiis suis. Insuper precipimus Marcualdo, senescalco nostro, ut ducatum Rauenne, terram Brittonorii, et Marchiam Anconitanensem recipiat a domino papa et Romana Ecclesia, et recognoscat etiam ab eis Medisinam et Argelatam, cum suis pertinentiis. De quibus omnibus bonis securitatem ei iuret, et fidelitatem ei faciat, sicut domino suo. In morte uero sua, si sine herede decesserit, ducatus Rauenne, terra Brittonorii, et Marchia Ancone, Medisina, et Argelata, cum suis pertinentiis, in Dominio Romane Ecclesie remaneant.

XXuIII. In tantum autem prefati marescalci strenuitas  et prudentia, non solum regi et familiaribus eius, uerum etiam uniuersis comitibus et baronibus, et omnibus, tam indigenis quam extraneis, grata exstitit et accepta, ut ei, communi omnium consilio et fauore, comitatus Andrie donaretur, regali priuilegio, aurea bulla munito, super ipsius sibi concessione collato. Quia uero familiares regis necessarias sibi et suis denegabant expensas, et propter nimium estatis ardorem milites sui iam inceperant grauiter infirmari, compulsus est ad propria remeare  ; multamque pecuniam dominus papa  fecit militibus elargiri, tum pro stipendiis et muneribus, tum pro equis et armis; quoniam, propter quasdam expensas quas fecerant in Sicilia, nichil penitus a familiaribus regis acceperunt.

XXIX. Tunc temporis defuncto Panormitanensi archiepiscopo  , metropolis Panormitana uacabat; ad quam prefatus cancellarius uehementer aspirans, usque adeo laborauit, quod fecit se in archiepiscopum postulari, eamdemque postulationem per prefatum legatum admitti, summo Pontifice penitus inconsulto. Et, quamuis nondum pallium recepisset, necdum etiam postulasset, Panormitanensem tamen archiepiscopum et re et nomine se gerebat. Quod cum ad summi pontificis notitiam peruenisset,  redarguit ualde legatum, quod in tanto negotio circa talem personam processerat, antequam suum beneplacitum perquisisset. Ut tamen illi deferret, de multa benignitate concessit, ut idem cancellarius, tam in spiritualibus quam in temporalibus, procurationem gereret metropolis antedicte; sic tamen, ut se, sicut prius, Troianum episcopum appellaret, et, si uellet, Ecclesie Panormitanensis procuratorem siue ministrum. Sed ipse, spiritu elationis inflatus, huiusmodi gratiam dedignatus est acceptare; quin potius, ad infamandum summum pontificem, de facto Brenensis comitis nec linguam, nec calamum uoluit cohibere.

XXX. Sepefatus autem comes Gualterus Brenensis,  congregatis militibus, non multis quidem, sed strenuis, Romam cum illis concito cursu peruenit; nonnullis eius audaciam subsannantibus, quod cum tam modica manu uellet regnum intrare. Quo audito, Diupuldus, et complices eius, in usum se pariter collegerunt, modis omnibus laborantes, ut eius impedirent ingressum. Porro, dominus papa, cognoscens, quod ipse cum tam paucis militibus, absque strage suorum et sua, regnum ingredi non ualeret, tum quia longe maior erat cum aduersariis multitudo, tum quia ipsi, scilicet aduersarii, munitiones in ingressu regni tenebant, misertus ipsius, quingentas auri uncias concessit eidem, ex quibus colligeret  sibi milites, quorum suffragio regnum intraret; deditque sibi litteras ad comites et barones castellanos et ciues, ut eum reciperent et iuuarent. Qui, collectis militibus, intrepidus regnum intrauit, et receptus a ciuibus Theatinensibus, cum eorum recepisset castellum, Capuam est profectus; sed a Capuanis non est infra ciuitatem admissus. Diupuldus igitur, et complices eius, collecta multudine copiosa circa Capuam, ei obuiam processerunt, putantes eum et suos uno impetu deglutire. Cumque hinc inde acies fuissent instructe, pugnatum est satis dure; sed, Domino protegente fideles, ab infidelibus prefati excummunicati sunt in fugam conuersi; ex quibus aliqui cesi, aliique sunt capti. Tunc egressi Capuani ciues diripuerunt spolia multa  derelicta, comite cum suis persequentibus fugiente; sicque data est illi a Deo uictoria insperata  . Petrus ergo, comes Celani, confederatus illi, retinuit illum plusquam per mensem ad obtinendum comitatum Molisii, cuius suffragio maiorem partem ipsius obtinuit comitatus. Cecidit enim terror eius in eos qui suam et suorum fortitudinem audiebant; compressisque Theutonicis, qui ante aduentum ipsius, per regnum libere discurrebant, descendit pacificus in Apuliam; et reddite sunt ei quedam ciuitates et uille pertinentes ad principatum Tarenti, uidelicet Matera, Hydruntum, Brundusium, alieque quamplures. Obtinuit etiam Melfiam, Barolum, Montem-Pilosum, et quasdam alias ciuitates et uillas, que sue se custodie submiserunt. Cepitque pugnare  contra Monopolitanenses et Tarentinenses, et quosdam alios, qui dominationem eius recipere noluerunt. Castellum quoque Licii potenter obtinuit, multaque magnalia prudenter exercuit que longum esset per singula enarrare  .

XXXI. Gualterus autem, Troianus episcopus, et regni Sicilie cancellarius, quasi totum sibi usurpauit inter familiares regios dominatum, ita, quod, tanquam rex esset, conferebat et auferebat comitatus et baronias; instituebat iustitiarios et Camerarios, secretarios et stratigotos  : uendebat et expendebat, et impignorabat dohanas  . et baiulationes   accipiebat, et expendebat redditus et prouentus; quin etiam familiares instituebat regios quos uolebat, immemor apostolice iussionis, quam ipse cum aliis sibi fieri postulauerunt in hec uerba  : Prohibemus, ut domanium regis nullatenus distrahatur, nec titulo quolibet obligetur, nisi euidentissima urgente necessitate, utpote si exercitum terra uel mari oporteat congregari; et tunc, redditibus propter hoc pignori obligatis, accepta pecunia in obsequio regio per manus secretariorum utiliter expendatur. Presentium quoque tenore duximus inhibendum, ut nullus uestrum, qui regi familiariter adheretis, nisi ex communi omnium uoluntate uel ex maiori saltem morte consilii sanioris, aliquod arduum regni negotium audeat explicare, uel percipere quicquam  de fisco presumat. Regis quoque matrimonium minime consummetur, nisi assensu nostro primitus, requisito. Precipimus etiam, ut nullus secretariorum alicui personaliter de familiaribus regis intendat, aut aliquid ei de fisco persoluat, nisi omnibus assentientibus uel maiori et saniori parte uolente; per quos thesaurum nuper inuentum iubemus studiosius custodiri. Grauat etiam nos admodum et perturbat, quod, cum perfidus Marcualdus sit per uires nostras et regias, Domino Deo faciente, contritus et ad nichilum fere redactus, quidam, ut audiuimus, in dispendium regis et regni, contra nostri formam mandati, pacem cum eo facere moliuntur, ut qui iudicio iacet diuino prostratus, hac dolosa pace resumptis uiribus, resurgat  concitus ad nocendum. Ne igitur tam fraudulenta pax, que pernicies deberet potius nominari, perueniat ad effectum, per apostolica scripta districtius inhibemus, quatenus nemo, cuiuscunque conditionis aut ordinis, de clero uel populo, pacem huiusmodi cum eodem perfido facere uel inire presumat; sed, ut ex maiori parte iam uictus, ex toto uincatur, contra ipsum agatur fortiter et prudenter. Ceterum, quia pax et tranquillitas regi et regno super omnia expedire probatur, uolumus et mandamus, ut, si Saraceni sufficientem prestiterint cautionem, quod inimicis regis de cetero non adhereant, et in eius fidelitate ac obsequio firmi et stabiles perseuerent, pace cum ipsis integre reformata, eos in gratiam pietatis regie reuocetis, eisdemque Saracenis aliisque proditoribus regni sine dubitatione  scituris, quod, si forsan his et aliis mandatis nostris, que pro regis honore regnique salute transmittimus, contraire presumpserint, nos ad eorum rebellionem et superbiam edomandam constantius accingemus, et Principes etiam Christianos, qui ad subsidium terre sancte festinant, in eorum confusionem, auctore Domino, potenter assurgere faciemus salua in omnibus supradictis auctoritate legati, uel eius, cui uices nostras duxerimus committendas.

 XXXII. Ut autem idem cancellarius preconceptam malitiam posset liberius adimplere, callide procurauit ut apostolice sedis legatus rediret. uocauerat etiam idem cancellarius Gentilem, fratrem suum, comitem Manupelli, et familiarem regium constituerat, ad sublimationem eius ardenter aspirans, cepitque cum Marcualdo tractare de pace, contra proprium iuramentum et apostolicum interdictum, contradicentibus aliis dominis curie, nisi quos ipse creauerat ut sibi fauerent. Et, quanquam eumdem Marcualdum sciret a domino papa, eum omnibus suis fautoribus, excommunicatum, et maledixerat ore proprio, composuit tamen cum illo, in regiam eum familiaritatem admittens, imo inter uniuersos familiares maiorem constituens, diuidens sibi regnum  cum illo, et unus in Sicilia, et alter in Apulia, regis et regni negotia procurarent, mandans sub regis nomine uniuersis, ut pacem istam reciperent, et secundum eam intenderent Marcualdo, etiamsi summo pontifici displiceret. uerum, etsi uterque intenderet decipere reliquum, affinitatem tamen contrahere firmauerunt per coniugium, inter nepotem unius et neptem alterius contrahendum. Porro, cum uterque deprehendisset fraudem alterius, reuelata sunt abscondita tenebrarum, quoniam Marcualdus per nuntios et litteras suas publicauit ubique per regnum, quod cancellarius machinabatur hec et huiusmodi, ut comitem Gentilem, fratrem suum, ad regni solium promoueret; Cancellarius  autem e contra, quod Marcualdus moliebatur usurpare sibi regium diadema. Cepitque Marcualdus resumere uires, et crudelius solito debaccari. Cancellarius uero, quia iam in Sicilia dissipauerat uniuersa, nec inueniebat unde facere posset expensas, dimisso rege in custodia fratris sui, transfretauit in Calabriam et Apuliam, ut, sicut per exactiones et extorsiones Siciliam spoliauerat, ita Calabriam et Apuliam spoliaret. Diripuit pene omnes Ecclesiarum thesauros, cruces, calices et thuribula; quinetiam capsas et iconas aureas et argenteas excrustabat, nemini parcens, quin, a quo posset, aut blanditiis aut terroribus, aut fraudibus, aut uerberibus pecuniam extorqueret. Sed, quamuis taliter extorsisset innumeram, consumpsit tamen inutiliter uniuersam  in acquirendo cupidus, sed prodigus in donando.

XXXIII. Hic igitur, in reprobum sensum datus, non cessabat summum pontificem profanis uocibus diffamare super facto comitis Brenne, quem habebat uehementer exosum, conspirationes et coniurationes cum comitibus et baronibus, ac etiam ciuitatibus, faciens contra illum. Unde, summus pontifex, eius nequitiam non ualens ulterius sustinere, damnationis  in eum sententiam promulgauit; ipsumque multis ex causis periurum et excommunicatum denuntians, tam a Panormitanensi Ecclesia quam a Troianensi remouit, faciens in utraque alium presulem ordinari; mandans ubique per Regnum, ut ei nullus intenderet, neque per litteras sub regio nomine destinatas, ad intendendum ei quispiam teneretur. Res mira! Protinus cecidit, ab uniuersis despectus, abiitque uagus et profugus super terram; et, cum ei non intenderetur a fidelibus regis, coniunxit se Diupuldo, et fautoribus eius, ut cum eis contra summum pontificem et prefatum comitem Brenne mala, que poterat, exerceret. Quo audito, familiares regis, qui erant complices cancellarii, ceperunt ualde timere, feceruntque pro se pariter  et pro illo intercessorias litteras sub nomine regio summo pontifici presentari, qui regi rescripsit hoc modo  :

[Utinam puerilibus annis uirilem animum Dominus inspiraret, et etati adhuc tenere illam sensus infunderet grauitatem, per quam inter fas et nefas discerneres, inter fidem et perfidiam iudicares, nec fideles damnares pro perfidis, nec perfidos pro fidelibus exaltares! Utinam non experimento disceres, sed doctrina, quod in Euangelio legitur: »Inimici hominis, domestici eius ;« et quod sapiens protestatur. »Nulla pestis efficacior ad nocendum, quam familiari sinimicus, existit!  « Utinam intelligeres quod, in etate quondam et nunc etiam tenera constitutum, et utriusque parentis destitutum  solamine, protegendum sedes apostolica te recepit, et ut manus seruorum, qui contra te coniurauerunt in regno, confringeret extra regnum, radicem pestifere arboris nisa fuerit amputare, ut uenenosi riui poculum exsiccaretur in fonte. Nec in regno etiam tibi defuit manus nostra. Imo, nos per fratres et milites nostros primo prohibuimus impetus Marcualdi furentis, qui, in fideles tuos barbarica feritate deseuiens, non regni balium, ut adulatores tibi aliqui mentiuntur, sed regni dominium nitebatur sibi per uiolentiam occupare, te Henrici quondam Imperatoris, et inclyte recordationis Constantie imperatricis, matris tue, filium esse negans, ut hac occasione tam nos quam alios a tuo subsidio reuocaret.] Nos autem,  eius fallacie non credentes, licet multa nobis et magna promiserit, ne ipsius uellemus propositum impedire, quamuis etiam, ut ei obuiaremus in partibus cismarinis, sollicitudines subierimus quamplurimas et expensas, angustias et labores, non solum in  nostra, sed fratrum nostrorum personis, eos pro te periculis exponentes, postquam autem Siciliam est ingressus, dilectum filium, I. marescalcum et consobrinum nostrum, nobilem ciuem Romanum, cum exercitu nostro  direximus contra eum, qui de ipso, faciente Domino, cum exercitu tuo mirabiliter triumphauit; ita, quod, nisi quidam de familiaribus tuis milites nostros a persecutione reuocassent ipsius, hodie plena tibi pax esset et optata regno tranquillitas restituta. Ecce, in hoc tutoris debitum extendentes, et non tam balii personam gerentes quam tuam, cum nemo cogatur suis sumptibus militare, et, ex dispositione Imperatricis predicte, sumptus nobis essent pro regni necessitatibus ministrandi, in expensis tamen nostris tuum deiecimus inimicum, ita, quod, preter pauca,  dum moram facerent, nichil, uel in accessu, uel in recessu, milites nostri a tuis familiaribus receperunt; sed, preter expensas, emendationem armorum et equorum militibus nostris duximus faciendam. Quidam autem ex eisdem familiaribus, qui quietem regni non appetunt, sed in eius turbatione commoda sua ponunt, in aqua turbida piscari melius se credentes, ne turbatio regno desit, eodem Marescalco ad nos sine remuneratione remisso, contra claues Ecclesie, que predictum Marcualdum, cum uniuersis fautoribus et participibus suis, excommunicationis laqueis innodauit, quam ipsi etiam ore proprio publicarunt, sub specie pacis, que sicut effectus indicat, pernicies potius est dicenda, in caput tuum erexere deiectum, et iacentem in familiarem stabilire regium presumpserunt,  quasi totam ei potestatis plenitudinem in regno Sicilie conferentes. Et, ne debilior, sed fortior potius ex casu resurgeret, et in excidium tuum amplius preualeret, uniuersis captiuis, quos in fuga eius receperant, restitutis, etiam hominum Regni ei uoluerunt comparare fauorem, pacem initam, uel perniciem potius procuratam, mandantes per uniuersum regnum, siue uolentibus, siue nolentibus, inuiolabiliter obseruari. Ecce, qualiter nobis familiares regii detulerunt, qualiter suo consuluerunt honori; qui, ut tuum erigerent inimicum contra iuramentum fidelitatis, quo quidam eorum sunt nobis astricti, et illud etiam, quod de non componendo cum ipso sine mandato nostro prestiterant, persecutionem suscitauere sopitam, uirus  angui et camino oleum infundentes. Unde, qua fronte uel ipsi pro se rogare possint, uel alius ualeat intercedere pro eisdem, cum quidam eorum gratiam nostram demeruerint, donec congrue satisfaciant, non uidemus, quanquam eos de benignitate sedis apostolice  duxerimus tolerandos. Ipsi etenim, in arcum conuersi, uel potius aduersi peruersum, dispositionem eiusdem imperatricis suis interpretationibus deprauantes, inane nobis nomen balii reliquerunt, detrahentes honorem, et onus solummodo relinquentes, sibi etiam uniuersa temeritate, propria usurparunt, ita, quod iam fere totum tuum domanium, contra prohibitionem nostram ad eorum petitionem obtentam, penitus exhauserunt, comitatus et baronias pro sue distribuentes arbitrio uoluntatis, ut ex eo sibi fauorem amplius comparent; et, cum Regnum exactionibus plurimis aggrauarint, collectam pecuniam non conuerterunt in commodum regium, nec nobis, secundum constitutionem imperatricis, factas restituerunt expensas, sed nec censum debitum, nec quod eadem imperatrix  nobis et fratribus nostris annis singulis statuit persoluendum, curauerunt exsoluere; sed ex ea ditauerunt consanguineos suos, et consanguineas dotauerunt, ut taceamus ea que sibi, cum loculos habeant, reseruarunt. Nos igitur, attendentes, quod, sicut tue quoque littere continebant, pueritie tue passim domestici se opponerent, passim se abiicerent alieni, imo etiam homo pacis tue, in quo sperabas, et qui edebat panes tuos, supplantationem aduersus te curauerat ampliare, ad progenitorum tuorum exemplar recurrimus, et, sicut eis consultum fuerat, sic etiam tibi duximus consulendum. Accepimus etenim, et nouimus esse uerum, quod, cum illustris memorie Willelmus primus, Sicilie rex, multos de regni nobilibus in exsilium destinasset, ii, qui,  post eius obitum, inclyte recordationis Willelmi, regis Sicilie, filii eius, curam et custodiam susceperunt, eiectos ad propria reuocantes, usque adeo ipsos per reuocationis et restitutionis beneficium in fidelitate ac deuotione regia solidarunt, ut nullus progenitorum eius in ea pace uixerit, nullus a subditis suis sic formidatus fuerit et dilectus, nullus ita paci regni prouiderit et quieti. Attendentes igitur, quod Henricus, quondam imperator, de ascensu illustris memorie Constantie imperatricis, matris tue, filie quondam regis Rogerii, quando Willelmus, filius inclyte recordationis regis Tancredi, nepotis eius, ipsi se reddidit, principatum Tarenti et comitatum Licii ei et heredibus eius concessit, et in animam eius iuramentis principum, tam de imperio quam de regno, concessionem huiusmodi  fecerit roborari, nec idem Willelmus, aut sorores ipsius, aliquo modo peccauerint, cum etatis beneficio excusentur, qua fronte in hac parte contraire iustitie, uel resistere ueritati possemus, nulla  potuimus intelligere ratione, cum pro suspicione non sit ueritas relinquenda. Contra suspicionem tamen huiusmodi cautelam, quantamcunque potuimus, curauimus adhibere. Nam ab eodem comite super crucem, Euangelium et reliquias, recepimus publice iuramentum, quod nec per se, nec per alium, etc., ut in ea que mittitur familiaribus regis  , usque: inuiolabiliter obseruetur. Potuerat enim, si uoluisset, hostibus tuis addi, et cum eis non solum ius suum, sed alia etiam usurpare, fuissetque nouissimus error peior priore: sed nos maluimus ipsum ad regni defensionem inducere, ac in fidelitate regia fortius solidare. Unde, ipse, nuper regnum ingressus, quod iurauerat executus, cum exercitu quem in propriis expensis de ultramontanis partibus secum duxit, de Diupuldo, qui, hactenus per  totum regnum Sicilie citra pharum impune discurrens, quietem omnium perturbabat, faciente Domino, mirabiliter triumphauit. Unde, iam, per Dei gratiam, per eius est industriam procuratum, ut fideles tui, qui muros usquemodo egredi formidabant, secure colligant messes suas, et ea, que hostes seminauerant, ipsi metant, et ab eis plurimum metuantur, quos, plus quam expediret, hactenus metuebant; qui etiam omnes, quos de manu inimicorum tuorum potest eripere, tibi facit ad mandatum nostrum fidelitatis iuramenta prestare. uerum, ne adhuc regnum pace gaudeat exoptata, sed eius turbatio amplius augeatur, Gualterus, cancellarius, cum deuicto et fugato composuit, et cadentem nititur sustinere. Sed, cum manus Domini sit in eiusdem D. ultionem extenta, cancellarius  ipsum sustinere non poterit, nec cum ipso subsistet, sed corruet cum ruente, qui iam ex duplici causa cum quibusdam suis fautoribus sententiam excommunicationis incurrit. uideas igitur, cui potius credere debeas, utrum nobis, an quibusdam ex eis quos familiares appellas: cum nos in hostium tuorum uigilemus excidium, et utroque gladio, altero per predictum comitem, et alios fideles nostros, eorum nitamur contumaciam edomare. Illi autem in caput tuum gladium hostibus tuis tradunt, et eos, non absque uirium tuarum infirmatione, in sua iniquitate confirmant. Sane, si uerum inspicias, plus tibi Brennensis comes contulit uno die, quam quidam, qui de bonis tuis »dilatant phylacteria sua, et magnificant fimbrias  ,«  profuerint, dum uixerunt. Ne igitur audieris eos, nec eorum oblocutionibus fidem prestes, quoniam non honorem tuum, sed propriam utilitatem affectant, et, non propter te, sed propter seipsos, nostris dispositionibus  contradicunt. Quod si forsan illud obiiciunt contra comitem memoratum, quod H. quondam imperator, de regno uxorem eius, et matrem eius, et fratrem uxoris eiecit, plus poteris de ipsorum aliquo dubitare, quem predicta imperatrix non sine causa forsitan aliquandiu tenuit ut captiuum, et, nisi fuisset morte preuenta, uel nostrum ei auxilium subuenisset, ipsum forsan penitus eiecisset a regno, uel adhuc in uinculis detineret. Certum est autem, quod facilius quis iniuriam negligit alienam, quam propriam lesionem. Monemus igitur serenitatem regiam, et exhortamur in Domino, quatenus, quantum, de homine credi potest, in nullo dubites de comite memorato, sed potius de ipso confidas, quoniam, nisi per te steterit, uel per tuos uerius  eum fidelem inuenies  et deuotum, et regni tui, post Deum et nos, potentissimum defensorem. Nec credas quod id tam pro ipsius utilitate, quam pro tua et regni salute, dicamus. Considera ergo prudenter, immo familiares tui diligenter attendant, ne occasi ne uel reprehensione  correctionis huiusmodi ad eos, qui animam tuam sitiunt, conuertantur; quoniam, si semel acceperint potestatem in eos, ipsi nos de eis diuino iudicio iudicabunt. Quod si ad cor redire uoluerint, et nunc tandem mandatis nostris humiliter et deuote parere, nos pro tue serenitatis honore, quiete regni, ac eorum salute, ipsos adhuc ad apostolice sedis gratiam admittemus.

Datum Laterani, u Non. Iulii, pontificatus nostri anno quarto.

 XXXIu. Misit ergo dominus papa Petrum, Portuensem episcopum  , legatum in Apuliam et Terram Laboris, precipiens comitibus et baronibus, castellanis et ciuibus, ut, ad mandatum legati, cum dicto comite contra Diupuldum et cancellarium exsurgerent uniuersi. Qui cum in Apuliam peruenisset, miser ille, solo nomine cancellarius, ad presentiam eius accessit, reconciliari postulans ecclesiastice unitati; et, prestito corporaliter iuramento, quod pareret uniuersis mandatis domini pape, absolutus est a legato. Sed, cum mandaret ei ut non opponeret se comiti Brennensi, respondit, quod, si Petrus apostolus hoc ei precepisset, missus ab ipso Christo, mandato huiusmodi non pareret, etiamsi sciret quod propter hoc deberet in inferno damnari. Et,  ponens os suum in celum, cum linguam traheret super terram, publice coram omnibus summum pontificem blasphemabat, presente legato, abiitque ad Diupuldum. Et, congregatis uniuersis quos poterant congregare, ad pugnandum contra Brennensem comitem iuxta Barolum processerunt. Ipse uero comes erat ibi cum paucis; nam de fidelibus regis pene nullos ibi secum habebat Barolitanenses quoque, licet precedenti die legato iurassent, cum aspicerint  multitudinem esse cum illis, et paucitatem cum istis, non permiserunt ipsos intrare. uidens itaque comes se constitutum in arcto, cepit multipliciter anxiari, maxime propter legatum, qui, tanquam formidolosus, plurimum metuebat. Et, confortatus in Domino, prosiliit ad arma cum suis; et, benedictione ac remissione a legato recepta, cum idem legatus maledixisset hostibus, in nomine Domini comes alta uoce sanctum Petrum inuocans adiutorem, processit ad pugnam. Et, cum acriter dimicare cepissent, aduersarii terga uerterunt, et, in fugam conuersi, singuli, prout poterant, declinabant; ex quibus multi sunt capti, plures sunt cesi, et plurimi etiam in stagnis et paludibus suffocati. uidebant enim plerique crucem auream splendidissimam ante  comitem miraculose deferri. Fuitque tanta uictoria, ut prima quasi nulla uideretur respectu secunde. Nam, inter alios, captus est Sifredus, frater Diupuldi, et Odo de Lauiano, qui sancte memorie Albertum, Leodiensem episcopum interfecerat, Petrus de uenere, sororius cancellarii, et magister Girardus, Salernitanus intrusus  , multique alii nobiles et potentes. Magnificatus est ergo comes, et clarificatus in regno; hostes autem humiliati sunt et comprehensi  . Comes uero Gentilis, recepta pecunia, sicut publice dicebatur, turrem ad mare tradidit Marcualdo, abiitque Messanam.

XXXu. Marcualdus uero Panormum obtinuit, et tam palatium quam regem in suam potestatem accepit,  uniuersam pene Siciliam, preter Messanam. sue subiugans ditioni; misissetque manum in puerum, et usurpasset sibi coronam, nisi prefatum comitem timuisset, ad quem, rege defuncto, regnum hereditario iure, ratione coniugis, peruenisset. Ideoque multifarie multisque modis, et apud dominum papam, et apud eumdem comitem cepit agere, ut accepta pecunia, regnum exiret. Quod cum obtinere non posset, tempus opportunius obseruabat. uerum ille, qui non dimittit uirgam peccatorum super sortem iustorum, cepit per seipsum, ne daret gloriam alteri, perfidum grauiter flagellare. Quia, cum iam dudum calculosus fuisset, cepit tunc de uitio lapidis tam uehementer affligi, ut, pre nimiis doloribus ingentes clamores  emittens, irremediabilibus cruciatibus torqueretur; et, cum non posset ulterius uehementiam egritudinis sustinere, secari uel incidi se fecit; sed subito miseram animam exhalauit  ; ut uere sit in illo completum quod dicitur per Psalmistam: uidi impium superexaltatum et eleuatum super cedros Libani, transiui, et ecce non erat; quesiui, et non est inuentus locus eius .

XXXuI.  Guillelmus autem Capparonus, precurrens  Panormum, palatium ac regem in sua potestate recepit, et ex tunc se regis custodem et magistrum capitaneum Sicilie appellauit. Quidam uero de complicibus nefande memorie Marcualdi, hoc indigne ferentes, se in partem alteram statuerunt. Cancellarius autem  , opportunum sibi tempus estimans aduenisse, iterato exhibens iuratoriam  cautionem, quod mandatis apostolicis per omnia obediret, absolutionis beneficium impetrauit; regressusque in Siciliam, et adiungens se alteri parti, aduersus Capparonem agebat; misitque nuntios et litteras ad dominum papam, ut legatum in Siciliam destinaret. Qui misit Gerardum, Sancti Adriani diaconum cardinalem  , per quem Willelmus  Capparonus se fecit absolui, iurans in manibus eius domino pape balium, et quod eidem cardinali, tanquam uice balii, in omnibus obediret. Ipse uero cardinalis cepit tractare concordiam inter ipsum et cancellarium, que propter simultates subortas non potuit consummari; accessitque Panormum, et honorifice a Capparone receptus, cepit, tanquam balius, regis et regni negotia pertractare. Cum autem mandatum Capparoni fecisset sub debito prestiti iuramenti super satisfactione clericis et Ecclesiis impendenda, ille, semper bene promittens, de promissis nichil agebat, uniuersa pro suo uoluntate disponens. Unde, cardinalis predictus, post aliquantulam moram quam fecit Panormi, maxime propter regem, qui delectabatur  in eius presentia, et de sua consolatione gaudebat, Messanam rediit, domini pape responsum exspectans.

Cancellarius quoque, reuersus in Apuliam, instabat apud dominum papam, per nuntios et litteras suas, faciens apud eum multiplicari preces nobilium et potentum, ut cum ipsa misericorditer agere dignaretur, reddendo sibi Panormitanensem metropolim, uel saltem episcopatum Troianum. Sed ipse, sicut erat iustus et constans, huiusmodi preces noluit exaudire, ne sine causa iniuriam faceret Petro, quondam Mazariensi episcopo  , qui per eius mandatum erat in archiepiscopum Panormitanensem assumptus, uel Troiano episcopo, quem eligi fecerat et etiam consecrari  ; quin potius prefato  archiepiscopo pallium destinauit, ne in eius locum ulterius cancellarius aspiraret.

XXXuII.  Ut autem dominus papa maiorem impenderet comiti Brennensi fauorem, nobilem uirum, Iacobum, consobrinum et marescalcum suum, in Apuliam destinauit, constituens eos pariter magistros et iustitiarios Apulie et Terre-Laboris; fecitque illi castellum Baroli ad custodiam assignari, et reddi Montem-Pilosum, qui ad comitatum Andrie pertinebat, regia sibi liberalitate concessum, precipiens comiti memorato, ut ad obtinendum comitatum predictum impenderet ei auxilium et fauorem. Cum autem multa prudenter agerent et potenter, uenerunt tandem in Campaniam uisitare summum pontificem, quem audierant egrotare. Inueneruntque  illum apud Anagniam  tam grauiter egrotantem, quod a multis mortuus dicebatur. Cumque de morte ipsius fama uolasset, multe ciuitates prefato comiti rebellarunt, quedam expellentes milites suos, alie trucidantes; perdiditque tunc Materam, Brundusium et Hydruntum. Barolitanenses castrum Baroli obsederunt, et cegerunt castellanum, quem ibi dimiserat marescalcus, sibi resignare castellum  .

XXXuIII. Porro, cum summus pontifex conualescere incepisset, comes et marescalcus in Apuliam redierunt; et, licet recuperare predicta nequiuissent, multa tamen acquirere studuerunt. Nam ipse marescalcus Andriam et Minerbium  ciuitates obtinuit; et ex tunc se comitem Andrie appellauit,  exstruxitque munitionem fortissimam apud Andriam, ubi palatium comitis prius erat. Quidam autem filii Belial, ei ponentes insidias, irruerunt in ipsum, putantes eum gladiis interficere. Sed, quoniam armatus erat sub chlamyde, intentionem suam non potuerunt ducere ad effectum; maxime, quia quidam miles ipsius obiecit se illis, quem in sua presentia peremerunt. Ipse uero, quosdam eorum capiens, diuersis suppliciis interemit; omnium autem bona diripiens confiscauit.

Comes autem Brennensis, cum multa fuisset magnifice operatus, que longum esset per singula explicare, usque adeo compressit Theutonicos, ut uix auderent de castellis exire; que cum essent necessariis destituta, sperabatur ab omnibus, quod ea  non possent diutius sustinere. Nam et apud Salernum obtinuerat Terracinam  , et turrem maiorem tenebat obsessam. Ipse uero, nimis securus effectus, persone sue custodiam negligebat. De quo cum argueretur a multis, interdum arroganter respondit, quod Theutonici armati non auderent aggredi Francos inermes. Unde, cum quoddam Diupuldi castrum, quod sacrum  dicitur, obsideret, Diupuldus, ipsius preuidens incautelam, summo diluculo armatus cum suis super comitem et suos, nudos, in tentoriis quiescentes, irruit improuisus, multosque peremit, et cepit ipsum comitem fortiter repugnantem, sagittis et lanceis uulneratum, qui captiuus deductus ad castrum, post aliquot dies,  recepta penitentia et uiatico, debitum carnis ex soluit. Iacobus autem, comes Tricarici, relictam Brennensis comitis coniugem desponsauit  ; sed, quia grauida erat, distulit illam traducere in uxorem; peperitque filium, quem nomine patris uocauit Gualterum.

 Diupuldus uero cepit apud summum pontificem supplicationibus et promissis uehementer instare, ut ipsum et suos recipere dignaretur. Interueniente igitur fratre Rainerio, recepit illum hoc modo, quod absolute iurauit stare uniuersis mandatis summi pontificis super omnibus pro quibus excommunicatus fuerat ab ipso, quod fideliter intenderet illi de balio regis et regni, quod ad mandatum eius faceret guerram et pacem, quod omni  petenti sub eius examine iustitiam exhiberet, quodque Philippo, duci Sueuie, nullum contra regnum Sicilie in regno, uel extra regnum, impenderet auxilium uel fauorem. Misit igitur prefatum fratrem Rainerium, et magistrum Philippum, notarium suum, in Terram-Laboris  , qui publice, secundum prescriptum tenorem iuramento recepto, et in scriptis redacto, absoluerunt Diupuldum et suos, similiter Marcualdum de Lauiano  cum suis, ac deinde Conradum Sorelle cum suis. Et sic omnes Theutonici, tam ultra Pharum quam citra, ad mandatum summi pontificis redierunt.

 Diupuldus autem, Panormum accedens, apud Willelmum Capparonem usque adeo laborauit,  quod regem reddidit in manibus legati et cancellarii, securitate ab illis accepta, promittens, quod et palatium eis redderet, ut de cetero rex et regnum pacem haberent. Cumque, de palatio regem adducens, perduxisset in ciuitatem ad cancellarium et legatum, facto conuiuio, epulabatur cum illis. Interea rumor insonuit, quod hoc operaretur in fraudem, ut, cum illos reduceret in palatium, paratis insidiis caperet uniuersos. Quod a multis creditur falso fuisse confictum, ut hac occasione caperetur ab illis. Et sic captus est et detentus; sed, minus prouide custoditus, per fugam euasit, rediitque Salernum, filio in captiuitate dimisso. Interim, frater eius, Soffridus, proditorie cepit magistrum Philippum, notarium domini pape, quem, ad petitionem ipsius  Diupuldi, dominus papa direxerat in Apuliam et Terram-Laboris, committens eidem in temporalibus uices suas, ut inter Theutonicos et Latinos pacem et iustitiam faceret obseruari; quem dictus Soffridus uix tandem, extorta graui redemptione, dimisit.

 XXXIX. Inter omnes uero Theutonicos, qui, post imperatoris mortem, in regno remanserunt ad flagellum, infidelissimus exstitit Conradus, castellanus Sorelle, qui et Roccam Arcis in ingressu regni tenebat, supra modum persequens et affligens, non solum undique per circuitum Terram-Laboris, uerum etiam Campaniam et Maritimam uniuersam. Contra quem dominus papa sepe misit nuntios et exercitum, non ad deuastationem ciuitatis Sorane, quam ipse perfidus possidebat, sed forsan ut eum a sua posset perfidia reuocare. Quoddam namque uicinum castrum, quod Insula dicitur, occupauit, eiusque dominos ad tantam calamitatem perduxit, quod, licet nobiles essent, cogebantur tamen publice mendicare. Illius ergo malitiam dominus papa  detestans, et istorum miserans paupertatem, ad succurrendum istis, et impugnandum illum, Petrum, tituli Sancte Pudentiane presbyterum cardinalem, rectorem Campanie ac Maritime, destinauit  . Qui, magno exercitu congregato, aduersus illum processit, et eum infra predictum castrum obsedit,  terram eius circumquaque deuastans. Obsidione uero protracta, cum ad deditionem induci non posset, laborauerunt diuidere amnem qui preterfluebat undique castrum ipsum, ut, amne transmisso, aduersus ipsum castrum facere possent insultum. Sed frustra laboratum est in utroque; imo, non sine damno fuit attentatum utrumque. uerumtamen ita perfidum arctauerunt, quod, recepta pecunia, quam eisdem nobilibus dominus papa misericorditer mutuauit, reddidit eis castrum, et pacem sub certo tenore firmauit; quam tamen infra modicum tempus non erubuit uiolare. Nam et quosdam uerulanos, fideles et uassallos domini pape, causa uisitationis ad ipsum circa festum Natiuitatis Dominice uenientes, ut eum, sicut moris est, honorarent,  prius benigne receptos, maligne postmodum cepit, et per mutilationem membrorum ad grauissimam redemptionem cegit, non parcens etiam cuidam nobili, quem diu secum familiarem habuerat et insigniuerat cingulo militari. Cumque, monitus, satisfacere nollet, predictus cardinalis, rector Campanie et Maritime, diffidauit eumdem. Ciues uero Sorani, qui prefatum tyrannum, importabilibus eos grauaminibus affligentem, habebant uehementer exosum, inito cum Roffrido  , uenerabili Casinensi abbate, secreto consilio et tractatu, noctu eum cum multis armis introduxerunt in ciuitatem Soranam, et se ac ciuitatem reddiderunt eidem ad mandatum domini pape. Ad cuius auxilium dominus papa Richardum, germanum suum, et Stephanum,  camerarium  , protinus destinauit, et deinde prefatum cardinalem direxit. Qui, congregato exercitu, ciuitatem ipsam munire ceperunt, pro eo maxime quod Diupuldus cum magna multitudine dicebatur in illius auxilium accessurus; et occupauerunt Planellum  , montem uidelicet qui est supra ciuitatem, iuxta Sorellam, ut, presidio ibi constructo, ciuitatem defenderent a Sorella. Tandem, sicut Domino placuit, summo diluculo cum ingenti clamore irruerunt ad uallum, et, facto celitus, cum nimia pluuiarum effusione, grandi fulgore ac tonitruo, exeuntes aduersus ipsos de Rocca, commisso certamine, cegerunt ad fugam; territusque tyrannus, cum putaret se proditum a quibusdam Latinis, qui secum erant in Rocca Sorelle, reddidit  se et suos, saluis personis, in manus prefati Richardi, germani domini pape; sicque miraculose, preter opinionem omnium, munitionem inexpugnabilem acceperunt, uictualibus et armis copiose refertam. Ipsum uero Conradum et suos Ceperanum adduxerunt captiuos, apud illos agentes, ut Roccam Arcis faceret eis reddi, quam Hugo, consobrinus ipsius Conradi tenebat  . Qui, cum ad reddendum eam nec minis nec persuasionibus posset induci, ut sine mutilatione membrorum et sanguinis effusione negotium ageretur, maxime propter summi pontificis honestatem, promissis et datis mille auri unciis et equis uiginti, liberatisque captiuis, arcem obtinuerunt in pace  . Quod audiens rex Sicilie, admirans et gaudens, ciuitatem Soranam, et Roccam  Sorelle, castrum Arcis, et Roccham ipsius, Broccum  , et Pesclum-solidum  , que omnia eripuerunt de manu Conradi, concessit per priuilegium prefato Richardo, germano domini pape, ac eius heredibus in perpetuum, constituens illum comitem, et faciens eum de comitatu per regale uexillum, quod illi transmisit, solemniter inuestiri  .

XL. Cancellarius autem, manens cum rege in ciuitate Panormi, modis, quibus poterat, nitebatur eripere palatium de manibus Capparonis. Quod cum non posset efficere, litteras et nuntios regis sepe direxit pro succursu per regnum, sed nulli,  uel pauci, succurrere uoluerunt. Cumque longa fieret concertatio inter Capparonem et fautores eius ex parte una, et cancellarium et fautores eius ex altera, Saraceni Sicilie, qui receperant se in montibus, hoc uidentes, non solum se ab obsequio regis penitus subtraxerunt, uerum etiam alii descendentes, Christianos multiformiter impugnabant, ita, quod castrum Carilionis  ceperunt, peiora facere meditantes. Miserabilem ergo statum regni Sicilie dominus papa prudenter aduertens, licet iam tempus balii exspirasset, assumpto tamen labore, descendit in regnum  , et, apud Sanctum Germanum, iuxta monasterium  Casinense, conuocatis et congregatis comitibus, baronibus ac prioribus ciuitatum, ad hoc illos induxit, ut se iuramentis et fideiussionibus obligarent,  quod super succursu et adiutorio regis, et super pace ac defensione regni, ordinationem eius bona fide susciperent, et pro posse suo facerent  obseruari  . Ordinatio uero, quam fecit, est talis  : Ut uidelicet super succursu et adiutorio regis, et super pace ac defensione regni, magistris  capitaneis, quos ad hoc statuit, omnes intendant. Quicunque ordinationem istam receperint, adinuicem sibi pacem obseruent. Et, si quisquam ab alio  fuerit offensus, non statim reoffendat eumdem; sed apud magistros capitaneos querelam deponat, qui eam secundum rationem et consuetudinem regni faciant emendari. Qui autem ordinationem istam recipere noluerit aut seruare, tanquam hostis publicus habeatur, et a ceteris impugnetur. Ducenti milites dirigantur in succursum et adiutorium regni usque ad Kalendas Septembris, moraturi per annum in expensis eorum a quibus fuerint destinati. Distribuantur autem secundum estimatorum arbitrium, qui ad hoc fuerint specialiter deputati, pensatis debitis seruitiis et propriis facultatibus comitum et baronum, ac etiam ciuitatum; prouiso etiam, ut ad opus eorum uictualia dirigantur. Ciuitates autem, comites et barones assignent in propriis expensis  certum numerum bellatorum ad predictorum capitaneorum mandatum, si quando guerra contra quemquam propter hoc fuerit exercenda. In omnibus autem seruauit sibi plenariam potestatem addendi et minuendi, mutandi et declarandi, prout uiderit expedire.«

Scripsit autem super hoc comitibus, baronibus, et ceteris regni fidelibus, in hunc modum:

 Affectum dilectionis et gratie, quem habemus ad regem et regnum Sicilie, licet in multis multotiens ostenderimus, nunc tamen euidentius et expressius per effectum operis demonstramus, cum propter necessitatem urgentem in regnum personaliter descendimus, ceteris mundi negotiis ex magna parte postpositis,  propter hoc unum, ut in ipso uidelicet pacem et iustitiam reformemus. Bonum ergo per Dei gratiam assecuti initium, progressum intendimus facere meliorem, ut finis optimus subsequatur. Quodcirca, deuotionem uestram monemus, et exhortamur in Domino, per apostolica uobis scripta mandantes, quatenus, sicut diuinam, et apostolicam ac regiam gratiam charam habetis; ordinationem, quam fecimus super regis adiutorio et succursu, defensione ac pace regni, ad exemplar aliorum comitum et baronum, ac  etiam ciuitatum, recipiatis hilariter et efficaciter obseruetis, prout ipsa ordinatio in capitulari continetur expressa, bulla nostra munito, magistris capitaneis humiliter intendentes, qui ad exsecutionem ipsius de mandato nostro fuerint constituti; ne si forte, quod absit! quisquam presumeret refragari, penam in ipsa ordinatione statutam incurrat, et nos manus nostras in eum spiritualiter et temporaliter aggrauemus. Quia uero, propter feruorem estatis, ad presens non possumus personaliter descendere in Apuliam, uices nostras, super hiis committimus exsequendas dilecto filio nostro, G. Sancti Theodori diacono cardinali, apostolice sedis legato  , cui dilectum filium, O. acolythum nostrum, a latere nostro transmissum, duximus adiungendum.

 XLI. Licet hic circa processum temporalium actionum figere gressum, ut, ad principium promotionis huiusmodi preclarissimi pontificis recurrentes, spirituales  actus interim persequamur.

Inter omnes itaque pestes, habuit uenalitatem exosam, cogitans, qualiter eam posset a Romana Ecclesia exstirpare. Statim ergo fecit edictum, ut nullus officialium curie sue quidquam exigeret, preter solos scriptores et bullarios  , quibus tamen certum modum prefixit, districte precipiens ut singuli suum officium gratis impenderent, recepturi gratanter, si quid eis gratuito donaretur. Fecit igitur ostiarios a notariorum cameris amoueri ut libere ad eos pateret accessus.

Erat autem infra sacrum Lateranense palatium  in transitu, iuxta cisternam coquine, nummulariorum  mensa locata, super quam quotidie ponebantur uasa aurea et argentea, monetarum diuersitas, multusque thesaurus ad uendendum uel cambiandum; quam idem solertissimus pontifex, illius zelo succensus qui mensas nummulariorum subuertit, de toto palatio fecit penitus amoueri.

Ter in hebdomada solemne consistorium, quod in desuetudinem iam deuenerat, publice celebrabat  in quo, auditis querimoniis singulorum, minores causas examinabat per alios; maiores autem uentilabat per se, tam subtiliter et prudenter, ut omnes super ipsius subtilitate ac prudentia mirarentur, multique litteratissimi uiri et iurisperiti Romanam Ecclesiam frequentabant, ut ipsum duntaxat audirent, magisque discebant in eius consistoriis, quam didicissent in scholis. presertim cum promulgantem sententias audiebant; quoniam adeo subtiliter et efficaciter allegabat, ut utraque pars se uicturam speraret, dum eum pro se allegantem audiret: nullusque tam peritus coram eo comparuit aduocatus, qui oppositiones ipsius uehementissime non timeret. Fuit autem in ferendis sententiis ita iustus, ut nunquam propinas  acciperet, nunquam a uia  regia declinaret; easque cum multa maturitate, deliberatione prehabita, proferebat.

XLII. Ob hoc ad eius audientiam tot et tante ceperunt de toto orbe cause perferri, ut plures et maiores causas ipse suo tempore diffiniuerit, quam a longis retro temporibus in Romana fuerint Ecclesia diffinite. Statim enim circa sue promotionis primordium, Compostellanus et Bracarensis archiepiscopi ad eius presentiam personaliter accesserunt, pro causis que uertebantur inter eos de septem episcopatibus,  uidelicet Colimbriensi, Lamecensi, uisensi, Egitanensi, Ulixbonensi, et Elborensi, ac Zamorensi. Que cause licet essent perplexe  nimium et diffuse, ut super eis magni essent hinc inde libri conscripti, et uix possent earum merita declarari, per oppositiones tamen et inquisitiones ipsius ita demum sunt earum abdita patefacta, easque tam prudenter et subtiliter diffiniuit, ut omnes in eo supereminentem intelligentiam commendarent  .

Eodem quoque tempore, ueterem, illam, sed nedum terminatam  querelam, que de metropolitana dignitate super totam Britanniam inter Turonensem et Dolensem Ecclesias uertebatur, tam prudenter examinauit, tamque subtiliter diffiniuit, ut, licet per predecessores suos multoties fuerit diffinita,  nunquam tamen, nisi per eum, finem fuerit sortita finalem  .

Litem etiam que inter archiepiscopum et capitulum Cantuariensis Ecclesie ceperat agitari super ecclesia de Lamehe, quam idem archiepiscopus, eodem capitulo contradicente, construxerat et dotauerat multis et magnis redditibus, instituens in ea canonicos regulares, uiros nobiles, potentes et litteratos, non sine multa difficultate sedauit  . Nam rex et archiepiscopus in illo facto se mutuo adiuuabant.  Capitulum autem non habebat, post Deum, nisi solum Romanum pontificem adiutorem, asserens pro constanti, quod, nisi prefatam ecclesiam faceret demoliri, metropolica dignitas pro maiori parte transferretur ad illam. Ubi uero dominus papa rationes partium sufficienter audiuit, apostolice sedis auctoritate decreuit, ut dictus archiepiscopus eamdem ecclesiam suis sumptibus demoliretur, omnino in irritum reuocans quidquid factum fuerat circa ipsam. Quod cum facere distulisset, pretendens, quod rex illud fieri non sinebat, ipse, succensus  zelo iustitie, precepit districte in uirtute obedientie archiepiscopo memorato, ut illud exsequi ulterius non differret; alioquin, sciret se ab officio pontificali suspensum, et suffraganeos suos ab eius obedientia esse substractos. Et sic demum, quantumcunque rex et archiepiscopus reniterentur et murmurarent, impletum est penitus quod mandauit.

Controuersiam quoque que uertebatur  inter Mediolanensem  archiepiscopum et abbatem de Scozula  , super districtu et iurisdictione prefati  loci et castellantie  , hominum quoque qui habitant in Baueno, Gralia  , Carpuneto  , uesterpeno, Cadempleno  , Insula superiore, Bolgerate, ac Lisia, mirabiliter terminauit. Nam, cum diu multumque super iis, coram diuersis iudicibus delegatis, fuisset a partibus litigatum, et testes ac instrumenta producta, pro eo quod, cum cera sigilli ab interiori parte, quasi ad conseruationem sigilli, recens erat et mollis  , falsitatem taliter deprehendit, quod uidelicet, presentibus partibus cum omnibus aduocatis, in presentia cardinalium, idem dominus papa dixit quod uolebat in conspectu omnium frangi sigilla, et, si reperirentur uera et incorrupta, renouari faceret instrumenta sub testimonio bulle sue; si uero inuenirentur corrupta uel  falsa, nolebat quod preualeret falsitas ueritati. Quod cum factum fuisset, certo certius est compertum quod sub uetusto sigillo charta fuerat perforata, et per glutinum noue cere, que posita fuerat exterius quasi ad conseruationem sigilli, uitiose fuerat ipsi charte coniunctum; et, sic falsitate comperta, contra monasterium  sententiam promulgauit, omnibus admirantibus quod mirabiliter deprehenderet uitium falsitatis.

Quis autem enumerare sufficeret innumerabilem multitudinem questionum quas inter diuersas Ecclesias  et personas super uariis et dubiis articulis diffiniuit, uia regia semper incedens, nunquam declinans ad dexteram uel sinistram, personas  non accipiens, et munera non acceptans?

XLIII. Cum autem Turonensis archiepiscopus  quemdam, qui fuerat electus in episcopum Abrincensem, et per metropolitanum suum postea confirmatus  , et tam in spiritualibus quam in temporalibus aliquandiu ministrauerat, in Andegauensem Ecclesiam, preter apostolice sedis auctoritatem, presumpsisset transferre ac episcopum consecrare, quem Rothomagensis archiepiscopus, preter apostolice sedis mandatum, a priore absoluit Ecclesia, et ad posteriorem ei licentiam tribuit transeundi, attendens idem prudentissimus papa hoc attentatum  esse in derogationem apostolice dignitatis, cui soli competit episcoporum translatio, utrumque archiepiscopum a confirmatione pariter et consecratione pontificum, ipsum autem electum a pontificalis officii exsecutione suspendit, auctoritatibus et rationibus euidenter ostendens quod idem iuris est in confirmatis electis quod in episcopis consecratis  .

Propter eamdem causam Antiochenum patriarcham  a pontificali suspendit officio, quia uidelicet Appamiensem electum  , preter apostolice  sedis licentiam, in Tripolitanum episcopum transferre presumpsit; sed utrosque, suam ignorantiam humiliter confitentes, et indulgentiam suppliciter postulantes, sine difficultate et mora restituit et absoluit  .

XLIu. Propter similem quoque causam excommunicauit Conradum, Hildesheimensem episcopum  , imperialis aule cancellarium, uirum utique nobilem, diuitem et potentem, ingeniosum, industrium et astutum, quia uidelicet ad Herbipolensem Ecclesiam sua presumpsit temeritate transire, monitusque contempsit resipiscere ab errore, pretendens quod a Celestino papa sibi fuerat indultum, ut inuitatus maiorem posset assumere dignitatem. Sed hec indulgentia eum non poterat excusare, quoniam Herbipolensis Ecclesia quamuis  ditior, non tamen dignior quam Hildesheimensis, existit, et maioris est indulgentie, ut transeat quis ad parem, quam ad maiorem dignitatem ascendat. Et ideo, cum, post admonitionem contemptam, precepisset eidem quatenus Ecclesiam utramque dimitteret, quia cautum est in canonibus ut qui ad maiorem se plebem transtulerit, et a cathedra pelli debeat aliena, et carere propria, ut nec illis president quos per superbiam spreuit, nec illis quos per auaritiam concupiuit, ipse tandem excommunicari fecit eumdem, et excommunicatum per totam prouinciam publicari. Qui cum ab omnibus uitaretur, tentauit multoties per honorabiles nuntios, si forsan intercessione principum,  aut oblatione munerum eius posset animum inclinare. Quod cum nullo modo proficeret, proprium tandem regnoscens excessum, primo coram Magdeburgensi archiepiscopo  , et multis principibus. ac secundo coram Maguntinensi archiepiscopo  , et multis aliis magnatibus iuramento firmauit, quod mandatis apostolicis obediret. Et exinde, nec uiarum euitans discrimina, nec incommoda temporis  impacati, ad apostolicam sedem accessit, in multa contritione cordis et humilitate corporis absolutionis beneficium implorans. Qui cum fuisset, iuramento rursus prestito, absolutus, depositis calceamentis et pallio, cum corrigia in collo, apostolico se conspectui presentauit; et, prosternens se totum in terram, in modum crucis manus expandit, cum grandi fletu postulans indulgentiam, proprium confitendo peccatum. Commota sunt autem uiscera summi pontificis super eum; sed, ne dissolueret neruos ecclesiastice discipline, post deliberationem multiplicem in publico consistorio, precepit eidem, sub debito prestiti iuramenti, ut tam Hildesheimensem quam Herbipolensem Ecclesias omnino dimitteret. Qui, quamuis omnino confusus,  humiliter obediuit, faciens de necessitudine uirtutem; misitque munera quedam ipsi domino pape, uidelicet uasa argentea, pulchra uisu; qui animo hesit paulisper, hesitans utrum deberet illa recipere, an potius refutare. Sed, ne ille de gratia sua penitus desperaret, recepit oblata, et, ne putaret quod munerum posset donatione corrumpi, misit ei per honorabilem nuntium unam cupam auream pretiosam, maioris pretii quam illa uasa essent argentea uniuersa. uolens autem infundere oleum super uinum, cum precepisset ut Hildesheimensis Ecclesia idoneum sibi pontificem per electionem canonicam prouideret, ordinationem duxit Herbipolensis Ecclesie differendam, ut, si forsan eadem Ecclesia iterato  postularet eumdem, humiliatum erigeret, quem deiecerat exaltatum; sicque post annum factum est ut preuidit de eo  .

XLu.  Ne autem ex aliqua parte suum iudicium claudicaret, similem pene modum aduersus Salisburgensem archiepiscopum  obseruauit: qui cum esset Brixinensis episcopus  , quoniam, in archiepiscopum Salisburgensem electus, absque  licentia summi pontificis ad metropolitanam Ecclesiam transire presumpsit, electionem omnino cassauit, et precepit eidem ut ad primam Ecclesiam, secunda relicta, rediret, cassans quidquid egerat erga illam. Unde, Gurcensem electum a Gurcensi episcopatu remouit, quoniam in eum ab ipso fuerat institutus  . Ipse uero, alterius exemplo perterritus, humiliter obediuit. Cumque postmodum fuisset electus, electionem recipere non presumpsit; sed cum electoribus suis ad apostolicam sedem accessit, dispensationis gratiam obtenturus. Et quidem obtinuit, ut experimento cognosceret, quod in arca federis et uirga continetur et manna.

XLuI. Inter hec, ad subuentionem et recuperationem terre sancte feruentissime aspirabat, sollicite  cogitans qualiter hoc posset efficacius adimplere. Quia uero detrahendo dicebant nonnulli quod Ecclesia Romana imponebat aliis onera grauia et importabilia, digito autem suo nolebat illa mouere, duos de fratribus, uidelicet Soffridum, tituli Sancte Praxedis presbyterum  , et Petrum, Sancte Marie in uia Lata diaconum  , cardinales elegit, quibus et signum crucis imposuit, ut tam uerbo quam exemplo inuitarent alios ad obsequium Crucifixi  , constituens ut uniuersi clerici, maiores pariter et minores, de prouentibus ecclesiasticis quadragesimam partem in subsidium terre sancte  conferrent, ipse uero et cardinales decimam de prouentibus suis tribuerent portionem. Sicque factum est ut decreuit; fecitque fieri nouam nauim, pro qua cum ornamentis suis mille trecentas libras expendit, et iussit eam onerari frumento, leguminibus, panibus et carnibus, et per duos fratres, unum Templi, et alium Hospitalis, et tertium monachum, precepit uniuersa distribui necessitatibus terre sancte  . At illi, proficiscentes, applicuere Messanam ubi propter turbationem equoris compulsi sunt diutius demorari. uidentes autem deperire frumentum, quod et tunc carius in Sicilia quam in Syria uendebatur, prehabito diligenti consilio, frumentum ipsum Messane uendiderunt, pretiumque cum ceteris deferentes, in tres partes omnia diuiserunt;  et unam partem assignauerunt ad restaurationem murorum Tyri, qui corruerunt terre motu; alteram in usus pauperum, et tertiam in stipendia bellatorum. Nauim uero fecit tradi Templariis in presidium opportunum. Misit ergo prefatum Soffridum, presbyterum cardinalem, ad ducem et populum uenetorum  ; ad cuius exhortationem ipse dux et multi de populo crucis characterem assumpserunt. Marchio quoque Montisferrati, episcopus Cremonensis  , et abbas de Lucedio  , multique alii nobiles de prouincia Lombardie, cum multitudine plebis innumera, deuouerunt se ad obsequium  Crucifixi. Quod ut plenius et liberius posset impleri, duos alios cardinales, uidelicet Petrum, presbyterum tituli Sancte Cecilie  , et Gratianum, Sanctorum Cosme et Damiani diaconum  , Pisas et Ianuam destinauit  , ut inter Pisanos et Ianuenses pro terre sancte succursu pacis federa reformarent; sed, quia filii pacis non erant, uerbum pacis minime receperunt. Generalem igitur indulgentiam uniuersis crucesignatis concessit in remissionem peccatorum, et eos cum omnibus bonis suis sub apostolica protectione suscepit.

XLuII. Prefatum uero Petrum, diaconum cardinalem, quem ipse postmodum in presbyterum ad titulum Sancti Marcelli promouit, direxit in Gallias, tria sibi precipiens et iniungens, uidelicet,  ut exhortaretur et induceret populos ad terre sancte succursum; ut pacem uel treugas inter Francorum et Anglorum reges componeret et firmaret;  et ut ipsum regem Francorum ad dimittendum superinductam, et recipiendum uxorem propriam, quam iniuste dimiserat, commoneret et cogeret, si necessitas postularet.

Ipse uero profectus, circa primum capitulum usque adeo, diuina gratia fauente, profecit  , quod innumera tam militum quam peditum multitudo, ad uerbum exhortationis ipsius, signum crucis suscepit ad obsequium Crucifixi; cum quibus et quidam episcopi et abbates, ac alii multi clerici peregrinationis propositum assumpserunt; inter quos principales fuerunt Theobaldus, comes Trecensis  , Ludouicus, comes Blesensis  , Balduinus, comes Flandrie ac Haynonie  , et comes de Sancto Paulo  , Suessionensis  et  Trecensis  episcopi, et quidam ordinis Cisterciensis abbates.

Circa secundum quoque capitulum, idem legatus  ita processit  , quod Philippus, rex Francie, in manu eius data fide, promisit se ad mandatum ipsius pacem uel treugas cum rege Anglie initurum. Richardus autem, rex Anglie, se difficilem ostendebat; sed, cum idem legatus ei cepit rigorem ecclesiasticorum intentare, saniori ductus consilio, acquieuit; et quinquennales treugas composuit inter reges, faciens quedam castella, que tunc unus firmauerat contra alterum, demoliri.

XLuIII. Circa tertium uero capitulum, ad pleniorem intelligentiam est notandum quod, defuncta prima uxore  prefati Philippi, regis Francorum, filia Balduini, comitis Hannonie  , nepte uidelicet Philippi, comitis Flandrie  , de qua susceperat unicum filium, nomine Ludouicum, tractatum est  inter ipsum et Canutum, regem Danorum  , ut Ingeburgim, sororem ipsius, idem rex Francie duceret in uxorem  ; missoque Stephano, Nouiomensi episcopo  , cum regio apparatu, ut illam adduceret, ipse rex eam cum multo desiderio expetebat Cumque de ipsa suscipienda in coniugem, et tenenda, prestite fuissent sufficientes et idonee cautiones, frater eius transmisit cum ea Petrum, Roschildensem episcopum, cum idoneo comitatu. Que cum transuecta per mare peruenisset Ambianis, ubi rex Francie ipsius prestolabatur aduentum, dilationis impatiens, ipso die  desponsauit eamdem, et, congregatis principibus, tam ecclesiasticis quam mundanis, sequenti die per manum Willelmi, Remensis  archiepiscopi  , fecit eam secum solemniter coronari. Sed, inter ipsa coronationis solemnia, suggerente diabolo, ad aspectum ipsius cepit uehementer horrescere, tremere ac pallere, ut nimium perturbatus, uix sustinere posset finem solemnitatis incepte. Statimque motum est uerbum diuortii celebrandi, propter affinitatis obstaculum, quod inter eos quidam existere mussitabant, dicentes quod secunda contigerat primam uxorem in gradu consanguinitatis quarto, uel quinto. Sed, aliis asserentibus quod id sine turpi nota subito fieri non ualeret, aliquantulum est dilatum; et interim suggestum est regi ut ad illam accederet, si forsan, affectu mutato, carnaliter illam cognoscere posset. Accessit igitur rex ad illam apud Fossatum prope Parisius   , quo fecerat illam adduci; et, thorum eius ingressus, post paululum ab illa recessit, in tantum habens ipsam exosam, ut uix sustineret coram se de illa fieri mentionem. Asserebat autem regina quod rex carnaliter illam cognouerat. Rex uero e contrario affirmabat quod ei non potuerat carnaliter commisceri.

XLIX. Conuocatis igitur prefato Remensi archiepiscopo, in sua prouincia tunc apostolice sedis legato, et aliis quibusdam episcopis  , coram eis accusatum est matrimonium, ipsa regina quid ageretur penitus ignorante, ut pote que, compatriotis remissis ad propria, quasi sola remanserat, lingue Francorum prorsus ignara; et, affinitate per quosdam  testes incontinenti iurata, mox idem archiepiscopus sententiam diuortii promulgauit. Que cum regine per quemdam exponeretur interpretem, illa, ultra quam dici posset admirans, flens et eiulans, exclamauit: Mala Francia, mala Francia; et adiecit: Roma, Roma. Non enim aliter nouerat Gallicis uerbis talem exprobrare sententiam, aut sedem apostolicam appellare. Protinus ergo rex illam a regno Francorum emisit, et in quodam cenobio monialium  , extra regni fines, fecit utcunque deponi.

L. Turbati sunt multi, quin et pene omnes qui Deum timebant et iustitiam diligebant, super sententia tam iniqua. Peruenitque fama, uel magis infamia huius facti ad Celestinum, tunc temporis  papam. Qui, cum per magistrum Meliorem, tituli Sanctorum Ioannis et Pauli presbyterum cardinalem  , de Francia redeuntem, ueritatem plenius et certius cognouisset, quia factum erat notorium, quod nulla poterat tergiuersatione celari, sententiam illam diuortii, contra ignaram et indefensam inordinate ac impetuose prolatam, auctoritate apostolica irritauit, interdicens regi per nuntios et apices suos ne aliam sibi presumeret copulare  .

uerum, quanto idem papa feruentior circa hoc apparuit in principio, tanto tepidior est inuentus in  fine; quia, licet rex Danorum, germanus frater ipsius regine, per honorabiles nuntios imploraret ut compelleret regem Francorum ad recipiendum eamdem reginam, sororem suam, quam iniuste dimiserat, sicut iuris ratio postulabat, nunquam tamen apud eum hoc potuit obtinere; quin etiam tolcrauit ut idem rex, post interdictum ipsius, filiam ducis Meranie  , puellam utique pulchram nimis, non sine multo scandalo, superduceret et teneret.

LI. Prefatus autem Innocentius, Celestino succedens, statim per litteras suas  , et per Parisiensem episcopum  , sepedictum regem studuit commonere ut eam remoueret a se, quam contra interdictum Ecclesie superduxerat, et reciperet illam in gratiam coniugalem, quam, legitime ductam, illegitime  duxerat amouendam, iuris ei licentia non negata, quo minus, facta restitutione, postmodum audiretur, si quid duceret proponendum; contestans eidem, quod, quantumcunque sibi molestum existeret eum in aliquo molestare, quia tamen oportebat eum plus celesti quam terreno regi deferre, sine personarum acceptatione procederet, sicut ratio postularet  . Quia uero idem rex, sepe commonitus, noluit acquiescere, sepedicto legato per apostolica scripta precepit  quatenus, sublato appellationis obstaculo, totam terram ipsius ecclesiastico  subiiceret interdicto, ut nullum in ea, preter baptisma paruulorum et penitentiam morientium, diuinum celebraretur officium, si forsan ei uexatio tribueret intellectum.

Congregato igitur apud Diuionem archiepiscoporum, nec non abbatum, et aliorum multorum concilio, rex, presentiens quod idem legatus uellet procedere contra ipsum, per nuntios suos fecit ad sedem apostolicam appellari. Legatus autem, non ut appellationi deferret, sed ut differet, ad tempus, quatenus alibi mandatum apostolicum commodius adimpleret, tandem, apud uiennam  multis archiepiscopis conuocatis, inter quos quidam de regno Francorum fuere presentes, interdicti sententiam promulgauit, mandans per litteras suas, quibus  etiam tenorem apostolicarum inseruit litterarum  , uniuersis Ecclesiarum prelatis in terra regis Francie constitutis, ut eam et ipsi seruarent et facerent  per suas litteras obseruari. Quod si forsan episcoporum aliqui contra eam uenire presumerent, scirent se ab officio pontificali suspensos. Ceteris uero, cuiuscunque dignitatis uel ordinis, officiorum et beneficiorum administrationem penitus interdixit. Omnes autem ad festum Ascensionis Domini  , proxime tunc futurum, de inobedientia responsuros, ad sedem apostolicam appellauit  .

LII. Receptis igitur litteris eius, quidam in auditu auris obedire ceperunt, sicut canonici Senonenses, Parisiensis episcopus  , Siluanectensis  , Suessionensis  , Ambianensis  , Atrebatensis  , et quidam alii, sententiam interdicti firmiter obseruantes. Alii uero distulerunt obseruare sententiam, sicut Remensis archiepiscopus  , episcopus Laudunensis   , Nouiomensis  , Antissiodorensis  , Beluacensis  , Morinensis  , Meldensis  , Carnotensis  , Aurelianensis  , et alii  forte perpauci, nuntios suos ad sedem apostolicam destinantes, per quos quasdam excusationes, licet friuolas, pretendebant; sed promittebant, quod, illis expositis, si demum placeret summo pontifici, sententiam obseruarent. Cum igitur summus pontifex excusationes illas euidentissimis rationibus improbaret, precepit eisdem, ut et ipsi pariter obseruarent sententiam interdicti. Qui, audito precepto, humiliter paruerunt; sicque tota terra regis Francorum arctissimo est interdicto conclusa, ita ut, clausis ecclesiis, nusquam in cemeteriis sepelirentur corpora mortuorum; quin etiam super terram seruabantur ubilibet insepulta.

LIII. Rex autem in tantam indignationem excanduit, ut episcopos et alios clericos, qui primo seruauerunt  interdictum, ab ecclesiis suis faceret uiolenter expelli, et bona omnia occupari  . Sed, cum plebs uniuersa clamaret, rex, iam non ualens ecclesiastice seueritatis sustinere rigorem, nuntios suos, quosdam uidelicet clericos, et quosdam milites, ad summum pontificem destinauit, conquerens multipliciter de legato  , sed tamen offerens per eosdem iuratoriam cautionem, quod coram legatis uel delegatis iudicibus staret iuri. Quibus prudentissimus papa respondit, quod distinguendum erat, utrum stare uellet iuri dictato, uel iuri dictando; si iuri dictato, ut uidelicet, secundum ius quod dictauerat, superinductam a suo remoueret consortio, et reginam reciperet antedictam, libenter reciperet cautionem, imo sine cautione qualibet, si hoc faceret, relaxaret  sententiam interdicti, dummodo prius episcopi et clerici destituti plenam fuissent restitutionem adepti. Si uero iuri dictando, uidelicet, ut, secundum ius quod dictaret, affinitatis decideretur articulus, cautionem oblatam reciperet ad cautelam, dummodo, superducta remota, reginam prius reciperet memoratam  .

Hoc autem cum rex per nuntios suos, a sede apostolica reuertentes, audisset, spiritus eius cepit multipliciter anxiari, quia nec illam uolebat recipere, cum habebat uehementer exosam, nec istam dimittere, quam habebat nimis acceptam. uerum, conuocatis quibusdam principibus, tam ecclesiasticis quam mundanis, cepit deliberare cum illis quid ei  foret in hoc articulo faciendum. Quibus unanimiter respondentibus quod parendum erat apostolice sedis mandatis, quesiuit ab auunculo suo, Remensi archiepiscopo, qui sententiam diuortii promulgauerat, utrum uerum esset quod sibi dominus papa scripserat, uidelicet, quod illa non erat diuortii dicenda sententia, sed ludibrii fabula nominanda  . Qui cum respondisset uerum esse quod scripserat summus pontifex , statim rex intulit, dicens: »Ergo, tu es stultus et fatuus, qui tamen sententiam protulisti.«

LIu. Remissis igitur nuntiis, instabat, ut prius, quod uidelicet, relaxato interdicto, cognosceretur de iure. Sed, cum nec minis, nec precibus, nec promissis  animus summi pontificis flecti posset, in fundamento iustitie solidatus, ipsius arbitrio se submisit. Qui Octauianum, Ostiensem episcopum  , legatum in Franciam destinauit  , talem sibi formam prefigens, ut, ante omnia, satisfactionem plenariam de damnis et iniuriis, clericis et ecclesiis irrogatis, faceret exhiberi; ita, quod ii, qui propter obedientiam et reuerentiam apostolice sedis graues perpessi fuerant contumelias et iacturas, per apostolicam sedem sibi sentirent et gauderent congrue satisfactum; deinde, superinductam preciperet a regis consortio tam carnaliter quam localiter remoueri, ut non solum a regis amplexibus, uerum etiam a regni finibus faceret illam excludi, et prefatam reginam ab ipso rege  solemniter recipi, et regaliter pertractari, recepta publice iuratoria cautione, quod eam sine iudicio Ecclesie non dimitteret; et sic relaxaret sententiam interdicti, reseruata sibi correctione illorum qui ab initio non seruauerunt interdictum. Et si, post frequentes et diligentes admonitiones et exhortationes, idem rex prefatam reginam sicut legitimam habere nollet uxorem, sed mallet matrimonium accusare, precepit eidem legato, ut, pro termino peremptorio ad inchoandam causam, spatium sex mensium assignaret, infra quod, si prefata uellet regina, commoneretur rex Danorum, germanus ipsius, ut ad defensionem ipsius uiros prudentes, cum aduocatis et testibus, et aliis quibuslibet necessariis,  sub apostolica et regia securitate dirigeret competenti loco de libera uoluntate partium assignato  . Associauit autem, de libera uoluntate partium, Ostiensi episcopo  ad examinationem et defensionem cause ipsius, Ioannem, tituli Sancte Prisce presbyterum cardinalem  , iniungens eidem, ut, assidentibus sibi uiris religiosis, litteratis et prouidis, causam ipsam sufficienter, diligenter ac patienter examinare curarent, taliter in uerbis et operibus, et aliis circumstantiis se habentes, ut nulla de ipsis posset suspicio suboriri, sed, iuris ordine per omnia obseruato, securitatem et libertatem parti sepedicte regine per omnia prouidentes, causam ipsam, mediante iustitia, terminarent.

  Profectus est Ostiensis episcopus secundum hanc formam ad regem Francorum, et, tam ab ipso, quam ab eius magnatibus honorifice ac deuote receptus, fecit imprimis  ecclesiis et ecclesiasticis uiris de damnis et iniuriis satisfieri congruenter, ac deinde reginam de loco, in quo fuerat, ad quoddam regale castrum adduci, ubi, presentibus archiepiscopis et episcopis regnique magnatibus, et tam cleri quam populi multitudine copiosa, rex, ad mandatum legati, reginam recepit, faciens in animam suam iuramento firmari, quod honorifice eam ut reginam tractaret, et absque iudicio Ecclesie non dimitteret. Et sic ipse legatus sententiam interdicti, que per octo menses durauerat, relaxauit cum multo gaudio et applausu  .

 Sed nonnulli sibi detraxerunt, quod, apostolici mandati forma neglecta, in quibusdam superficialiter processisset  . Superinductam autem rex a suis separauit amplexibus; sed a regni finibus non exclusit, quia grauida erat, et partui iam uicina  Porro, causam ipsius Dominus iudicauit, quia, post partum grauiter infirmata, debitum carnis exsoluit  .

Lu. Cum igitur idem rex non posset induci ut ipsam reginam uellet maritali affectione tractare, assignati sunt certi dies et certus locus ad causam, in quo apud Suessionem, presentibus partibus, ambo interfuere legati, coram quibus causa cepit suo marte tractari  ; et, licet rex plures et maiores aduocatos haberet, non tamen defuit qui, propter Deum, uerbum faceret intrepidus pro regina. uidens uero rex quod parum proficeret, cum diebus aliquot litigasset, indignatus recessit, nolens coram ipsis legatis ulterius litigare. Summus autem pontifex, etsi nunquam potuerit regem inducere ut ipsam  reginam diligeret, nunquam tamen cessabat nunc  blandis, nunc  asperis agere apud ipsum, ut eam faceret regaliter honorari, consolatorias et confortatorias  ei litteras sepe transmittens  , et per proprios nuntios eam faciens uisitari, de contingentibus nichil omittens, etiamsi regi plurimum displiceret. Nam eadem regina conquerebatur se magis esse incarceratam quam restitutam; cum, etsi rex in uictu et uestitu competenter ei faceret prouideri, adeo tamen arcte faciebat eam apud Stampas in regio palatio custodiri, quod nec ipsa permittebatur exire, nec quisquam ad eam, nisi raro, permittebatur intrare, sicque manebat omnino solatio destituta  .

LuI. Interea, uacante metropoli Senonensi, Antissiodorensis  episcopus  ab uniuerso capitulo unanimiter est electus, rege suum prebente consensum, missique sunt nuntii honorabiles et solemnes ad obtinendam translationem, et pallium impetrandum. Porro, summus pontifex, prudenter attendens  quod idem Antissiodorensis episcopus unus fuerat ex illis qui ab initio interdicti sententiam non seruauerant, et Senonensis Ecclesia eam seruauerat ab initio, ut discerneret inter obedientes et deuotos, postulationem ipsius in publico consistorio reprobauit; cum, secundum legem diuinam, non sit arandum in boue et asino , nec quisquam debeat induere uestem de lana linoque contextam . Unde quidam protinus exclamauit: »Nunquam Antissiodorensis episcopus de bene cantando tantum acquiret, quantum de male cantando iam perdidit,« uniuersis exaltantibus Deum. Prefecit autem eidem metropoli magistrum Petrum de Corbolio, cuius Parisius in sacra pagina fuerat auditor, quem iampridem in Cameracensem episcopum  fecerat promoueri  .

LuII. Quia uero summus pontifex reseruauerat sibi correctionem eorum, qui ab initio non seruauerant sententiam interdicti, et ipsi sententiam suspensionis incurrerant, quam legatus protulerat in eos qui eamdem sententiam non seruarent, compulsi sunt ad apostolicam sedem personaliter laborare. uenerunt igitur Remensis archiepiscopus, Carnotensis, Aurelianensis, Meldensis, Antissiodorensis, Nouiomensis et Beluacensis episcopi, et procuratores eorum, qui propter senectutem uel egritudinem accedere nequiuerunt. Similiter et quidam abbates uenerunt; qui uero uenire non potuerunt, procuratores idoneos destinarunt. Recepit autem ab omnibus  publice iuramentum, quod, tam super interdicti, quam suspensionis sententia non seruata, mandatis apostolicis obedirent; et sic eos a uinculo suspensionis absoluit, sed mandatum facere distulit ad cautelam.

LuIII.  Eo tempore, tam in Oriente quam in  Occidente, detestabilis fuerat commissus incestus. Nam  in Oriente, una duobus fuit incestuose coniuncta. In Occidente uero, unus duas presumpsit sibi iungere per incestum. Et incestui quidem in Oriente commisso, non solum consensus, sed et auctoritas clericorum ibi consistentium intercessit. Sed, in detestabili copula in Occidente contracta, licet non absque quorumdam ecelesiasticorum uirorum consensu fuerat forsitan attentata, ecclesiastica tamen auctoritas nullatenus interuenit. uolens autem Deus maius peccatum uindicare celerius, et a similibus alios deterrere, tam Corradum, marchionem Montisferrati  , qui regine Hierosolymitane prius adheserat per incestum  , occidit gladio, quam Henricum, Campanie comitem  , qui ei et in culpa quodammodo, et in  pena, successit, deiecit  precipitio, utrumque uero morte impreuisa peremit. Nondum enim  in huiusmodi iniquitatis auctores in Occidente suam exercuit  ultionem. Sed, quanto longanimius adhuc sustinet, tanto forsan seuerius uindicabit. Licet autem apostolica sedes, quod super hoc fuerat in Oriente commissum, propter malitiam temporis et persecutionem urgentem dissimulare sit uisa, ad uindicandum tamen quod in Occidente fuerat attentatum, rigore canonice districtionis est usa. Nam, audito quod rex Legionensis  consobrinam suam, filiam regis Portugallie  , incestuose sibi presumpserat copulare, tam regem ipsum Portugallie, quam incestuose coniunctos, excommunicationis sententia innodauit, et  Legionense ac Portugallie regna sententie supposuit interdicti.  Unde, quod illegitime factum fuerat, est penitus reuocatum. uerum, dictus rex Legionensis, ad deteriora manum extendens, sicut is de quo dicit Scriptura: »ue homini illi, qui post se trahit peccatum quasi longam retem (Isa. u, 18, sec. LXX,« et: »Impius,  cum uenerit in profundum uitiorum, contemnit ,« filiam regis Castelle  , consobrini sui, neptem uidelicet propriam, impudenter sibi copulare presumpsit. Quod cum ad ipsius summi pontificis peruenisset notitiam, protinus fratrem Raynerium, uirum scientia et religione pariter reuerendum, Deo et hominibus obtentu scientie et honestatis acceptum, in Hispaniam destinauit  , ut, iuxta uerbum propheticum, dissolueret colligationes impietatis, solueret fasciculos deprimentes; qui per Dei gratiam excussit ab omni munere manus suas, ita ut quod legitur, uere possit de ipso referri: Non fuit qui ditauerit Abraham . Idem igitur frater Rainerius, cum in Hispaniam peruenisset, dictum regem Legionensem semel et iterum ex parte summi pontificis commonuit  diligenter, ut a tam detestabili et nefanda copula resiliret, uniuersis colligationibus dissolutis, que fuerant pro ipsa copula consummanda contracte. Sed, cum apud eum nichil prorsus monitis profecisset, certum ei diem assignauit et locum; et cum ipsum etiam ultra terminum exspectasset, in eum se contumaciter absentantem, iuxta formam mandati apostolici, excommunicationis sententiam promulgauit et regnum Legionense interdicto generali conclusit. In memoratum uero regem Castelle, ac terram suam, in nullo processit, cum idem rex se mandatis eius exponeret, et, quod reciperet filiam suam, si sibi redderetur, proponeret assertiue, obligans se ad hoc per litteras suas, summo pontifici destinandas. Postmodum autem, Toletanus  archiepiscopus et episcopus Palentinensis, ex parte ipsius regis Castelle, ac, ex parte regis Legionensis, Zamorensis episcopus, ad sedem apostolicam accedentes, postulabant a domino papa ut cum eodem rege Legionensi, et cum filia regis Castelle dignaretur super huiusmodi copula dispensare. Propter quod, nisi specialis illa gratia, quam habebat idem dominus Innocentius ad deuotionem dicti regis Castelle, motum animi sui temperasset, in ipsos ita curasset seueritatem ecclesiasticam exercere, quod nulli de cetero temporibus suis repudiatas toties et damnatas petitiones afferrent. Tandem uero intelligentes archiepiscopus et episcopi memorati quod non solum indulgentiam super hoc a summo pontifice, sed uix etiam possent audientiam impetrare, interdictum, in terram dicti  regis Legionensis prolatum, a domino papa postulauere remitti, asserentes quod ex eo triplex toti regno periculum imminebat, uidelicet ab hereticis, Saracenis et Christianis. Ab hereticis, quia, cum propter interdictum ipsum clausa essent in partibus illis ora pastorum, non poterant fideles per eos contra hereticos instrui, et ad resistendum eis aliquatenus informari; unde, tum ex hoc, tum quia rex Legionensis, ab Ecclesia se asserens aggrauatum, eis minime resistebat, inualescebant contra fideles heretici, et in regno ipso hereses uarie pullulabant. A Saracenis, quoniam, cum per exhortationes et remissiones Ecclesie, Hispaniarum populus consueuisset ad expugnationem paganorum  induci, cessante predicatorum officio, populi etiam deuotio tepescebat: quia, dum se cum principe suo, quoad interdictum, eidem uideret pene subiectum, a culpa, cui uel tacendo consenserat, forte se non credebat immunem, propter quod minus circa debellationem Saracenorum feruebat, ne decederet in peccato. A Catholicis quia, cum clerici laicis spiritualia ministrare non possent, laici clericis temporalia subtrahebant, oblationes, primitias et decimas detinentes: unde, cum clerici ex his pro maiori parte in partibus illis consueuerint sustentari, eis subtractis, non solum mendicare, sed fauere ac seruire Iudeis, in Ecclesie ac totius Christianitatis opprobrium, cogebantur. uidebatur autem domino pape difficile eorum petitioni annuere, ac sententiam, ex animo, et ordine,  et causa, latam canonice, sine satisfactione congrua relaxare. Ex animo siquidem quia, sicut Deus sue conscientie testimonium perhibebat, ad hoc non nisi iustitie et honestatis obtentu processerat, cum ex contrario potius contra ipsum dominum papam oriri presumptio potuisset, si tam detestabile facinus duxisset in patientia tolerandum. Ex ordine quia dictus frater Raynerius, post commonitiones et dilationes legitimas, tandem districtione percussit ecclesiastica contumacem. Ex causa, exemplo diuino, uidelicet, et humano; diuino quia, cum Dauid in populi numeratione peccasset, Dominus in populum uasa sui furoris effudit; unde idem Dauid dixisse legitur, peccatum suum Domino confitendo: Ego sum qui peccaui, ego qui  inique egi. Isti, qui oues sunt, quid fecerunt? Auertatur, obsecro, furor tuus a populo tuo ; humano, quia esset mali exempli; uidelicet, quod, si forsan in alia regna similem eumdem dominum papam contingeret sententiam promulgare, similis ab ipso gratia peteretur; quam si forsan negaret, apud ipsum esse uideretur acceptio personarum. Ex hoc etiam de ipso summo pontifice posset apud aliquos oriri suspicio, presumentibus forte quibusdam quod ad id moueretur ex causa latenti. Licet igitur ex causis premissis non uideretur dicta petitio admittenda, quia tamen, ubi multitudo est in causa, detrahendum est aliquid seueritati, ut maioribus malis sanandis caritas sincera subueniat, in eo, ad petitionem predictorum archiepiscopi et episcoporum, gratiam duxit  de communi fratrum suorum consilio faciendam, ex quo uidebantur impedimenta expressa superius prouenire. Relaxauit igitur summus pontifex, non in totum, sed in una parte solummodo, interdictum, nec perpetuo, sed ad tempus, quandiu scilicet sibi placeret, et expedire uideret, ut probaret interim spiritus si essent ex Deo, et an, sicut idem archiepiscopus et episcopi affirmabant, sperata inde utilitas sequeretur; sic uidelicet, ut in regno ipso diuina celebrarentur officia, sed decedentium corpora ecclesiastice sepulture minime traderentur; in quo tamen clericis fecit gratiam specialem, in eo uidelicet, ut in cemeterio ecclesiastico deberent, cessante solemnitate solita,  tumulari. Quod licet aliquibus posset absonum forte uideri, ut, officio restituto, sepultura ecclesiastica negaretur, quia, iuxta canonicas sanctiones, cui communicauimus uiuo, communicare debemus et mortuo, recte tamen intelligentibus nichil ex hoc incongruitatis occurrit, cum, iuxta Lateranensis instituta concilii  , decedentes ex torneamentis, etsi per penitentiam reconcilientur Ecclesie, Christiana tamen sepultura priuentur. Ut autem non remittere penam, sed commutare potius uideretur, dictum regem Legionensem, memoratam filiam regis Castelle, et omnes eorum principales consiliarios et fautores excommunicationis uinculo innodauit, mandans ut, ad quamcunque ciuitatem, uillam, uel oppidum deuenirent, nullus ibidem, eis presentibus, diuina officia celebraret.  Dicto autem regi Castelle, ac regine, uxori eius precepit, ut ad dissoluendam predictam copulam operam impenderent efficacem; alioquin, in eos et terram suam similem sententiam promulgaret. Quia  uero castra quedam, que idem rex Legionensis dicte filie regis Castelle tradidisse dicebatur in dotem, ita ut, si eam aliqua ratione relinqueret, ipsa cederent in ius eius, impedimentum prestabant huiusmodi copule dissoluende, mandauit castra ipsa restitui, et ad id puellam ipsam excommunicationis sententia coarctari, decernens, ut, si ex tam incestuosa et damnabili copula susciperetur aliqua proles, spuria et illegitima penitus haberetur, que, secundum statuta legitima, in bonis paternis nulla ratione succedit  .

Licet autem aliquanto tempore in sua contumacia perdurassent, demum tamen redeuntes ad cor, incestuosam copulam dissoluerunt; et, cum fuissent ab inuicem separati, prestito secundum formam  Ecclesie, iuramento, meruerunt absolui  .

LIX. Eodem tempore, anathematizauit Suerum apostatam, qui regnum Noruagie per uiolentiam occupauerat, legitimo regni herede perempto  ;  et Nidrosiensem archiepiscopum  6Kb] , qui peruersis eius actibus consentire nolebat, cegit eum   idem apostata extra suam prouinciam exsulare; qui, per apostolice sedis mandatum a Lundensi   archiepiscopo  benigne receptus, inuasor in peccato suo uitam finiuit: et sic ad Ecclesiam suam post exsilium suum remeauit  .

LX. Audita promotione domini Innocentii, Alexius, Constantinopolitanus imperator  , misit ad eum honorabiles nuntios, cum muneribus pretiosis, rogans, ut ipse per legatos suos eius imperium uisitaret. Qui misit  illuc Albertum subdiaconum, et Albertinum  notarium, monens per eos in litteris imperatorem predictum, ut ad succursum intenderet terre sancte, cui propter diuitiarum abundantiam, uicinitatem locorum, inter omnes principes  Christianos, poterat planius subuenire; sed et Grecorum Ecclesiam reduceret ad obedientiam sedis apostolice, matris sue, a cuius magisterio se substraxerat, in sua contumacia longo tempore perseuerans; alioquin, pro certo cognosceret, quod non posset sub dissimulatione transire, quin super hoc suum exsequeretur officium, cum ipse acceperit iustitiam iudicandi.

 Super hoc ipse scribens patriarche Constantinopolitano  , monet ut ad id imperatorem induceret memoratum.

Quid autem imperator ipse ad utrumque responderit,  et qualiter ad eius responsum dominus papa rescripserit  per Ioannem, capellanum suum, illuc iterum destinatum, ipsius littere, ad eumdem  imperatorem directe, declarant: Alexio, illustri Constantinopolitano imperatori. Multe nobis, etc.  . Dat. Laterani, Idibus Nouembris.

 LXI. Patriarche uero, qui eum super duobus articulis consuluerat, rescripsit hoc modo: Patriarche Constantinopolitano apostolice sedis primatus  , etc. Dat Laterani, II Id. Nouembris.

LXII. Cum autem imperator et patriarcha litteras huiusmodi recepissent, et eas sibi fecissent diligenter exponi, non minimum doluerunt de his que prius scripserant penitentes; quoniam imperator ex promissione sua cognoscebat se obligatum, quod, cum Romanus pontifex conuocaret concilium generale, ipse debebat Grecorum Ecclesiam ad concilium destinare, statuta concilii recepturam. Patriarcha uero, ex responsionibus apostolicis super suis consultationibus factis, cognoscebat se, tam rationibus, quam auctoritatibus, coarctatum ad obedientiam  Romano pontifici exhibendam. Imperator igitur, habito cum Grecis longo consilio, ad ultimum sic respondit, quod, si Romanus pontifex faceret in Grecia celebrari concilium, ubi quatuor antiqua concilia fuerant celebrata, illuc Grecorum Ecclesia suos mitteret responsales; et, fingens se longius ire, ad aliam materiam se conuertit, mittens summo pontifici litteras in quibus nitebatur probare quod imperium sacerdotio prepollebat, ad quas ei dominus papa rescripsit hoc modo:

LXIII. Solite benignitatis affectu  , etc.

LXIu. Post hoc autem, idem imperator summo pontifici supplicauit, ut compelleret regem Hierusalem  2Kb] ad restitutionem Cypri, quam asserebat ad  Constantinopolitanum imperium pertinere. Cui dominus papa rescripsit hoc modo:

 Recepimus litteras quas per dilectum filium,  B. priorem Pisanorum, nuntium tuum, imperatoria nobis celsitudo direxit, benignitate  qua decuit, et notauimus omnia que curasti per eas auribus apostolicis  intimare. Petebas autem, carissimum filium nostrum in Christo, regem Hierosolymorum illustrem ad restitutionem Cypri, ad Constantinopolitanum imperium pertinentis, per excommunicationis sententiam auctoritate nostra compelli, paratus magnos eidem, et tam Hospitalariis, quam Templariis, sub idonea cautione in terre sancte subsidium redditus ministrare; cum eam inclyte recordationis Richardus, rex Anglie, uiolato pacis federe quam cum imperio tuo fecerat, inuasisset; ad cuius recuperationem licet ualidum disposuisses stolium destinare, distulisti tamen hactenus id efficere studio pietatis, ne  sanguinem Christianorum effunderes, et terre sancte commodum impedires. Nos autem, deliberantes super hoc quid esset agendum, accepimus, quod predictus rex Cyprum de manu cuiusdam eruerat, qui de ipsa Constantinopolitano imperio nullatenus respondebat. Preterea, occidentales nos principes rogauerunt, ut, quoniam in insula Cypri non modicum subsidium Orientali prouincie ministratur, imperialem magnificentiam per nostras litteras moneremus, ne, statu terre sancte pendente, regem ipsius super eadem insula molestares: quia de facili posset accidere, ut, si te, quem in facto Hierosolymitane prouincie fautorem et defensorem se credidit inuenire, sentiret forsitan inimicum, dum minus posset imperiali potentie  et paganorum uiolentie pariter repugnare, neglecta sollicitudine terre sancte, de qua sibi minus commodi prouenit, plus laboris, ad eam se conuerteret  defensandam, ex qua plus perciperet, et quam facilius se posse crederet defensare, sicque inde pateretur religio Christiana dispendium, unde Constantinopolitanum imperium nullum susciperet incrementum. Quapropter, super hoc et nos imperio tuo scripsisse meminimus  , et Occidentales principes per litteras et nuntios sollicite requiremus, ut ita demum petitioni tue certius ualeamus dare responsum. Super eo uero imperialem prudentiam in Domino commendamus, quod maluit ab impugnatione cessare  , quam sanguinem Christianorum effundere, uel Hierosolymitanum presidium impedire; celsitudinem tuam monentes, et exhortantes attentius, quatenus ab hoc proposito non recedas, quia nos ad honorem et profectum tuum, quantum cum honestate nostra poterimus, intendemus.

 LXu. Cum autem regnum Blacorum et Bulgarorum a longissimis retro temporibus se ab obedientia sedis apostolice subtraxisset  , dominus Innocentius, tanquam bonus pastor, cupiens errabundas oues ad caulas reducere, direxit Dominicum, archipresbyterum Brundusinum, uirum in Greca et Latina lingua peritum, ad Ioannitium, dominum Blacorum et Bulgarorum, qui a Grecorum dominio se subduxerat  ; per quem tales ei litteras destinauit  : Nobili uiro, Ioannitio. Respexit Deus humilitatem, etc., sine data.

LXuI. Ioannitius autem, nuntios et litteras domini pape deuote recipiens, rescripsit hoc modo   : uenerabili et sanctissimo Patri, etc., sine data.

LXuII. Basilius quoque, Bulgarorum archiepiscopus, huiusmodi litteras pape transmisit  : Honoratissimo et sanctissimo, etc., sine data.

LXuIII. Receptis his litteris, dominus papa transmisit ad eos Ioannem, capellanum suum, cum apostolicis scriptis habentibus hunc tenorem  : Caloioanni, domino Blacorum et Bulgarorum. Apostolica sedes, etc. Dat. u Kal. Decembris.

 LXIX. Item. Archiepiscopo de Zagora  . Quia nobis in beato Petro, etc., sine data.

LXX. Ille uero  profectus, palleum, mitram et annulum prefato archiepiscopo assignauit, recepto ab eo iuramento fidelitatis et obedientie summo pontifici et Ecclesie Romane in perpetuum exhibende. Cumque a prefato Ioannitio, siue Caloioanne, domino Blacorum et Bulgarorum, fuisset honorifice ac deuote susceptus, de ipsius consilio et assensu duos alios metropolitanos in illo regno constituit, uidelicet Belesbulnensem  et Postolauensem, quos prefato Zagorensi, tanquam primati, subiecit; et apud Trinouium, nobiliorem ipsius prouincie ciuitatem, constituit primatiam. His igitur bene gestis,  Ioannitius se ac regnum suum imperio Ecclesie Romane subiecit per priuilegii paginam, aurea bulla signatam, cuius tenor talis est  : In nomine Patris, et Filii, et Spiritus sancti, amen. Cum placuit, etc.

LXXI. Misit preterea Blasium, Brandizuberensem episcopum, cum prefato capellano Ioanne, per quem et quedam donaria in signum deuotionis domino pape transmisit, et litteras, hunc tenorem habentes  : Sanctissimo et dominatori et uniuersali pape, etc.

LXXII. Per eumdem prefatus archiepiscopus tales summo pontifici litteras destinauit  : Multas inclinationes et magnas preces ad Dominum, etc.

LXXIII. Cum autem episcopus et capellanus predicti  ad sedem apostolicam peruenissent, dominus papa eos benigne suscepit, et super petitionibus sepefati Ioannitii, per eumdem episcopum presentatis, habito diligenti tractatu, constituit eum regem Blacorum et Bulgarorum, mittens ad eum Leonem  , tituli Sancte Crucis presbyterum cardinalem, apostolice sedis legatum, et per ipsum sceptrum regni ac regium diadema, ut eumdem, uice summi pontificis, ungeret et coronaret in regem, transmisso apostolico priuilegio, cuius tenor  talis est  : Caloioanni, illustri Bulgarorum et Blacorum regi, etc. Dat. Anagnie, uI Kal. Martii, an. uII.

LXXIu. Misit etiam per eumdem legatum eidem regi uexillum, cum litteris habentibus hunc tenorem  : Ut in cruce Domini, etc., sine data.

LXXu. Constituit etiam Trinouitanum archiepiscopum primatem totius Bulgarie et Blacie, misitque illi priuilegium huiusmodi per dictum legatum  : Archiepiscopo Trinouitano, Bulgarorum, etc. Dat. Anagnie, uI Kal. Martii, anno uII.

LXXuI. Quia uero, secundum consuetudinem Bulgarorum et Blacorum, nec in ordine presbyteri, nec in consecratione pontifices fuerant inuncti, fecit prefatum Brandizuberensem episcopum, per  Ioannem, episcopum Albanensem  , assistentibus ei duobus episcopis, in presentia sua dominus papa secundum morem Latinorum inungi, et mandauit,  ut tam primas, quam metropolitani et uniuersi episcopi ac presbyteri sacram reciperent unctionem, ac deinde  nulli sine unctione ordinarentur presbyteri, aut consecrarentur episcopi; assignans super his rationes in litteris, memorato primati directis; cui etiam insignia pontificalia uniuersa per predictum legatum liberaliter destinauit, taliter ei scribens  : Cum uenisset ad apostolicam sedem, etc. Dat. ut supra.

LXXuII. Misit etiam per eumdem legatum duobus archiepiscopis, de nouo creatis, duo pallia, assignanda illis secundum hanc formam  : Ad honorem Dei omnipotentis, etc.

Precepit etiam ut tam a primate quam prefatis archiepiscopis reciperet huiusmodi sacramentum   : Ego, archiepiscopus Trinouitanus, etc.

LXXuIII. Legatus ergo, transitum faciens per Hungariam, tam a rege.  , quam a principibus  ecclesiasticis et mundanis honorifice fuit et deuote susceptus. Sed, cum ad fines iam Hungarie peruenisset, missis post eum nuntiis rex fecit eius transitum impediri. Super quo qualiter dominus papa processerit, ipsius littere manifestant, ad regem Hungarie destinate  : Inter alios, inquit, reges catholicos, etc., sine data.

LXXIX. Ipse uero rex quemdam militem cum litteris excusatoriis ad dominum papam direxit, per quem ei dominus papa rescripsit hoc modo  : Regie celsitudinis litteras, etc.

LXXX. Ex illo autem uerbo quod in premissis continetur, quale denique reputares, si nos impedire uellemus, ne filius tuus carnalis coronari posset in regem, rex ipse ualde territus fuit, quia, cum fecisset  curiam congregari solemnem, ut filium suum  paruulum in regem faceret coronari, timuit uehementer ne coronationem eius dominus papa faceret impediri. Unde, cum prefatus cardinalis ad curiam illam nuntios destinasset, tunc demum obtinuerunt a rege licentiam transeundi. Profectus ergo legatus, uniuersa, sicut fuerant constituta, compleuit; et, rediens, tales ex parte regis, et primatis Bulgarorum et Blacorum, litteras reportauit  , ex parte regis. A Caloioanne, rege totius Bulgarie et Blacie, etc. sine data, :

LXXXI.  Multas inclinationes et multas sanitates a me Basilio, etc.

LXXXII. Alexius autem, filius Isachii, quondam Constantinopolitani imperatoris, de carcere fugiens, uenit ad summum pontificem, grauem de patruo  suo, Alexio, Constantinopolitano imperatore, querelam  deponens, quod uidelicet patrem suum, imperatorem Isachium, quem sicut fratrem et dominum debuerat honorare, crudeliter excecauerat, et, inuadens uiolenter imperium, tam illum, quam ipsum Alexium, eius filium, incarcerauerat, ferreis uinculis compeditum, postulans de eo iustitiam exerceri. Contra quem idem imperator nuntios et litteras suas summo pontifici destinauit; quarum tenor in ipsius responsiuis litteris apostolicis explicatur, et ad alia, super quibus idem imperator ei rescripserat, respondetur:  Litteras et nuntios imperatorie dignitatis, etc. Dat. Laterani, XuI Kal. Decembris.

LXXXIII. Cum de subuentione Hierosolymitane prouincie, tam in Italia quam in Gallia, ingens fieret  apparatus, comites Galliarum crucesignati miserunt nuntios suos in Italiam ad ducem et populum uenetorum, ut ab eis sibi conducerent nauigia opportuna. Tractatum est etiam inter eos de societate pariter ineunda; et, postquam sub certis pactionibus conuenerunt, communiter est prouisum, ut, aliquot in Syriam destinatis, ceteri tenderent in Aegyptum, ut caperent Alexandriam et finitimas regiones, sicque terra sancta liberaretur facilius de manibus paganorum. Ubi ergo Franci et ueneti societatem huiusmodi firmauerunt, utrique simul ad sedem apostolicam nuntios destinarunt, petentes, ut summus pontifex pactiones huiusmodi inter se factas pro subsidio terre sancte, auctoritate apostolica confirmaret. Ipse uero, quod futurorum esset presagiens, caute respondit  quod conuentiones illas ita duceret confirmandas, ut uidelicet ipsi Christianos non ederent, nisi forsan iter eorum illi nequiter impedirent, aut alia causa iusta uel necessaria forsan occurreret, propter quam aliud agere non possent, apostolice sedis legati consilio accedente. ueneti autem confirmationem sub hoc tenore recipere noluerunt. Unde pro certo coniicitur qualis fuerit eorum intentio, per effectum operis postea declarata. Contigit interim quod Theobaldus, comes Trecensis, qui se ad iter peregrinationis magnifice preparauerat, debitum carnis exsoluit  . Unde ceteri comites et barones,  cum consilio regis Francie, uocauerunt Bonifacium, marchionem Montisferrati  , et eum sic ducem Christiani exercitus prefecerunt, tradita ex maiori parte pecunia, quam pro subsidio terre sancte comes memoratus congregauerat. Ipse uero de Francia per Alemanniam transitum fecit; ubi cum Philippo, duce Sueuie, qui se regem gerebat, dicebatur habuisse tractatum, ut Alexium, sororium suum, filium uidelicet Isachii, quondam Constantinopolitani imperatoris, cuius sororem ipse Philippus duxerat in uxorem, ac se de captiuitatis ergastulo fugientem, reduci faceret ad Constantinopolim ab exercitu Christiano ad obtinendum imperium Romanie. De quo, cum idem marchio ad summum pontificem accessisset, cepit agere a remotis; sed cum intellexisset  ipsius animum ad hoc non esse directum, expeditis negotiis ad crucis officium pertinentibus, ad propria remeauit.

LXXXIu. Quam uero diligens et sollicitus, studiosus et promptus exstiterit ad subueniendum necessitatibus terre sancte, ut ad recuperationem ipsius Christianum exercitum inflammaret, ex litteris, quas super hoc negotio destinabat, colligitur euidenter; de quibus, cum multe sint et diuerse, hanc unam credidi presenti pagine inferendam  :

»Archiepiscopis, episcopis, et aliis Ecclesiarum prelatis, in regno Francie constitutis. uerendum est nobis et uobis, imo etiam omnibus in sortem Domini euocatis, ne uiri Niniuite  nobiscum et cum clericis nostris surgant in iudicio, et uos damnent,  quia penitentiam egerunt ad predicationem Ione, uos autem non solum non scidistis hactenus corda uestra, sed nec manus uestras ad mandatum nostrum sepius repetitum uoluistis hactenus aperire, ut subueniretis pauperi Iesu Christo, ad reuelandum opprobrium quo ei a fidei nostre hostibus iugiter exprobratur. Ecce etenim rursus in cruce sua crucifigitur crucifixus, rursus alapis ceditur, rursus etiam flagellatur, rursus cadunt opprobria opprobrantium super eum, dicentibus inimicis: Si Filius Dei es, saluum facias temetipsum . Si quidem potes, libera terram natiuitatis tue de manibus nostris,  et crucis cultoribus restitue crucem tuam. uos autem, quod pro maiori parte didicimus et dolemus, poscenti, et reposcenti sepius  , nec poculum aque frigide ministratis; ita ut contra uos iam a laicis, quos interdum ad crucis obsequium uerbis, non operibus, inuitatis, illud euangelicum assumatur: Alligant onera grauia humeris subditorum, que mouere digito etiam nolunt ipsi . Iam improperatur uobis a laicis quod de patrimonio Iesu Christi libentius histrionibus subuenitis quam Christo, plura in canibus et auibus pascendis consumitis, quam uelitis in eius subsidium erogare, facti prodigi aliis, ipsis parci, uel, ut uerius dicamus, auari. Ecce, quomodo tribuistis ei pro omnibus que retribuit ipse uobis? Ecce quomodo amatis eum?  Ecce qualiter multiplicibus eius beneficiis respondetis? Sic euidentius ostendentes qualiter animas pro ouibus poneretis, qui nec etiam quadragesimam partem reddituum uestrorum pro ipso, imo ipsi, hactenus impendere noluistis; cum plures uestrum non solum quadragesimam, iuxta mandati nostri tenorem, sed tricesimam, iuxta promissionem suam factam in Diuionensi concilio, in tam pium opus conuertere tenerentur. Monemus igitur uniuersitatem uestram, et exhortamur in Domino, et per apostolica uobis scripta mandamus, et ex parte Dei omnipotentis, in uirtute Spiritus sancti, sub interminatione diuini iudicii, districte precipimus, quatenus iuxta priorum nostrarum litterarum tenorem, uos, et uniuersi clerici iurisdictioni uestre subiecti, saltem  quadragesimam partem omnium ecclesiasticorum reddituum et prouen tuum uestrorum, prius tamen deductis usuris, quarum solutio uitari non possit, in terre sancte subsidium conuertatis, facientes uos, fratres archiepiscopi et episcopi, quadragesimam ipsam, per uestras dieceses instanter exactam et collectam fideliter, in tuto loco deponi; de qua singuli uestrum, fratres archiepiscopi et episcopi, assumptis secum duobus fratribus, uno Hierosolymitani Hospitalis, et alio militie Templi, de consilio nobilium uirorum, Matthei de Mallio, canonici de Bethunia, et Milonis de Bremont, ac Gualterii de Guidonisuilla, et aliorum discretorum uirorum, militibus uel aliis bellatoribus qui signum Dominice crucis assumpserint, si in suis  non potuerint sumptibus transfretare, congrua de eadem summa stipendia subministrent, sufficienti ab eis cautione recepta, quod in defensionem terre orientalis per annum uel amplius, iuxta quantitatem subsidii, commorentur; et, si decesserint, quod absit! in uia suscepta, subsidium non in alios usus conuertant, sed restituant potius in stipendia bellatorum; qui etiam, cum redierint, non prius absoluantur a prestita cautione, quam litteras regis, uel patriarche, uel magistri Hospitalis, uel militie Templi, uel etiam  legati nostri uobis exhibeant, de mora ipsorum testimonium perhibentes. Ut autem mandatum apostolicum facilius et melius compleatur, per singulas prouincias, in metropolitana ecclesia, uel, si hoc ibi fieri propter hostilitatem, uel aliud euidens impedimentum non poterit, in duobus uel tribus locis prouincie sine dilatione conuenire curetis, et inter uos, iuxta formam apostolici mandati, de ipsius terre subuentione tractare, et, post reuersionem suam, quilibet uestrum in sua diecesi concilium conuocet sine mora, auctoritate nostra  , precipiens abbatibus et prioribus, tam exemptis quam aliis, archidiaconis et decanis, et uniuersis omnino clericis, in sua diecesi constitutis, ut iuxta ueram estimationem, prouentus et redditus suos taxent, et, infra tres menses post factam  eis denuntiationem, quadragesimam partem ualoris eorum, sub ipsius episcopi testimonio et aliquot religiosorum uirorum, adhibitis nichilominus ad cautelam aliquibus laicis fidelibus et discretis, in locum idoneum eiusdem dieceseos non differant consignare. Ab hac autem generalitate Grandimontenses et Carthusienses eremitas, monachos Cistercienses et canonicos Premonstratenses excipimus, quibus mandatum super hoc iniungimus speciale. Ad hec, in singulis ecclesiis truncum concauum poni precipimus, tribus clauibus consignatum, prima penes episcopum, secunda penes ecclesie sacerdotem, tertia per aliquem religiosum laicum, conseruandis; ut et in eo fideles quilibet, iuxta quod Dominus eorum mentibus inspirauerit, suas eleemosynas firmitate  statuta deponere  in remissionem suorum peccaminum moneantur, et in omnibus ecclesiis, semel in hebdomada, pro remissione peccatorum, et presertim offerentium, certa die, quam tamen sacerdos prenuntiet populo, missa publice decantetur; singulisque diebus inter missarum solemnia, Deus, uenerunt gentes in hereditatem tuam  , campanis pulsantibus, cum oratione consueta dicatur. Concedimus autem uobis, fratres archiepiscopi et episcopi, ut circa eos qui de bonis suis terre sancte uoluerint subuenire, de discretorum uirorum consilio, qualitate personarum et rerum facultate pensatis, et considerato nichilominus deuotionis affectu, opus iniuncte penitentie commutare possitis in opus eleemosyne faciende. Noueritis autem,  nos uenerabilibus fratribus nostris, Parisiensi et Suessionensi episcopis, et dilectis filiis uallium Sarneii et Sancti uictoris abbatibus, per apostolica scripta districte precipiendo mandasse, ut eos qui in concilio, a dilecto filio Petro, tituli Sancti Marcelli presbytero cardinale, tunc apostolice sedis legato, apud Diuionem collecto, tricesimam suorum reddituum in terre sancte subsidium liberaliter promiserunt, saltem ad quadragesimam persoluendam, monitione premissa, per censuram ecclesiasticam,  appellatione remota, compellant. Porro, quam meritorium sit crucis obsequium, quam laudabile, relictis propriis, terre sancte reliquiis subuenire, satis patet ex euangelica lectione. Illi enim, qui, assumpto crucis signaculo, in terre sancte subsidium non dubitant transfretare, quod in Euangelio legitur uidentur ad litteram etiam adimplere: Si quis uult post me uenire, abneget semetipsum, et tollat crucem suam, et sequatur me . Qui etiam, ut ueri discipuli Christi fiant, patrem, matrem, uxorem filios, fratres et sorores, adhuc autem et animam suam, iuxta uerbum ueritatis  oderunt. Nunquid enim patrem, matrem, uxorem, filios, fratres et sorores non uidentur odisse, qui, postposito carnis affectu, Regi regum  in puritate spiritus desiderant militare? Nunquid suam animam non oderunt, qui, ut iniuriam uindicent Crucifixi, animas ponere non formidant, caritatis eius priuilegio commendandi, de qua ueritas in Euangelio protestatur: Maiorem caritatem nemo habet, quam ut animam suam ponat quis pro amicis suis . Tales querenti Domino si calicem bibere possent quem ipse fuerat bibiturus, Possumus, secure cum Zebedei filiis responderent . Tales, de Christi gratia confidentes, dicerent secure cum Petro: Ecce nos reliquimus omnia, et secuti sumus te. Quid ergo erit nobis?  Nunquid enim qui regna, principatus, comitatus, et predia reliquerunt larga, non secure uterentur hoc uerbo, quo Petrus, qui nauim tantum  et rete reliquerat, fuit usus. Nos ergo, qui, licet indigni, locum eius tenemus in terris, cui tales suum deuouent famulatum, sancte recordationis Gregorii pape, predecessoris nostri, uestigiis inherentes  , presentium auctoritate statuimus, ut bona eorum et similium, ex quo crucem susceperint, cum familiis suis, sub sancte Romane Ecclesie ac nostra, necnon archiepiscoporum, episcoporum, et aliorum prelatorum Ecclesie Dei protectione consistant, et, donec de ipsorum reditu uel obitu certissime cognoscatur, integra maneant, et quieta consistant. Quod si quisquam contra presumpserit, singuli uestrum in sua diecesi presumptionem ipsius per censuram ecclesiasticam, appellatione remota, compescant. uolentes  preterea sic super interdicti sententia, prolati in terram karissimi in Christo filii nostri, Philippi, Francorum regis illustris, crucesignatorum petitioni deferre, ut non dissoluatur neruus ecclesiastice  discipline, discretioni uestre per apostolica scripta mandamus, ut, si quis ex eis officia uoluerint audire diuina, ea faciatis ipsis, exclusis aliis qui non fuerint crucesignati, non pulsatis campanis, uoce celebrari suppressa. Si qui autem eorum, excommunicationis forsan sententia innodati, postulauerint absolui, ab eis iuratoria cautione recepta, et ipsis beneficio absolutionis impenso, non negamus quin ab eis statutam pecuniam etiam exigatis iuxta terre consuetudinem, et recipiatis exactam. uerumtamen, postquam recepta fuerit, eam ipsis pro terre sancte succursu in peregrinationis subsidium conferatis, ipsum, si graue id forsitan, quod non credimus, uobis fuerit, in quadragesima, quam per uos erogari mandauimus, in eorum stipendia, qui suis  non possint transfretare sumptibus, computantes. Preterea, predecessorum nostrorum uestigiis inherentes, ut clerici crucesignati usque ad triennium redditus suos pignori ualeant obligare, concedimus, atque uolumus et mandamus, ut eos super hoc nec impediatis per uos in aliquo, nec permittatis per alios impediri. Ex parte quoque nostra districtius inhibere curetis dominis crucesignatorum  , ne ipsos grauent indebite, aut exactionibus presumant insolitis molestare. Quia uero iis qui diuine se mancipant obsequiis seruitutis, et abstinendum ab illicitis, et licitis parcius est utendum  , ne licitum fiat illicitum, si lasciue uel illicenter agatur, uolumus et mandamus, ut eos ex parte nostra monere diligentius et inducere procuretis, ne diebus illis  quibus carnibus uesci debent, aut etiam ieiuniorum diebus, preter pulmenta, pluribus ferculis quam duobus, et eis etiam moderatis, utantur; nisi forsan comitibus, baronibus, et aliis nobilibus tertium ferculum, quod uulgo dicitur intermissum, ultra id quod exhibetur familie, apponatur; nec de cetero, donec uotum peregrinationis adimpleant, hermineis, uariis, seu griseis induantur. Ad quorum utrumque, tam clericos quam laicos, et mulieres etiam, que uel transfretare tenentur ex uoto, uel secuture sunt in peregrinationis itinere uiros suos, similiter uolumus commoneri. Armigeros etiam et alios seruitores diligenter et efficaciter, quantum in uobis fuerit, inducatis, ut coloratis uestibus non  utantur, sed contenti sint aliis conuenientibus indumentis. Ceterum, quoniam nobiles uiri, Bolonie  et Bellimontis  comites, et multi alii, sicut accepimus, ut contra uotum suum licentius  ueniant, uel illud differant adimplere, signum crucis, quod suis affixerant humeris, in animarum suarum perniciem abiecerunt, fraternitati uestre, fratres archiepiscopi et episcopi, per apostolica scripta districte precipiendo mandamus, quatenus eos, indulgentia etiam non obstante, si qua forsan apparuerit per subreptionem obtenta, ut signum crucis recipiant, et cum aliis statuto tempore peregrinationis propositum exsequantur, monitione premissa, per excommunicationis et in terras interdicti sententias, appellatione postposita, compellatis, et, quocunque tales deuenerint, diuina prohibeatis eis presentibus officia celebrari. Quod si forsan aliqua uobis indulgentia fuerit presentata, que dubia uobis uel difficilis uideatur, ita quod iudicare de ipsa facile  non possitis, eam ad nostram presentiam destinetis. Parochianos quoque uestros, ne saltem usque ad quinquennium ad torneamenta conuenire presumant, monere diligentius et inducere procuretis, in personas eorum, qui contra presumpserint, excommunicationis et in terras interdicti sententias, sublato appellationis obstaculo, proferentes, et, quocunque tales deuenerint, diuina  prohibentes ipsis presentibus officia celebrari; nec prius latas in eos relaxetis sententias, quam torneamenta usque ad predictum terminum solemniter abiurarint. Nos autem, de Dei misericordia, et beatorum apostolorum Petri et Pauli auctoritate confisi, ex illa, quam Deus nobis, licet indignis, ligandi atque soluendi contulit potestate, omnibus, qui laborem huius itineris  in personis propriis subierint et expensis, plenam peccatorum suorum, de quibus cordis et oris egerint penitentiam, ueniam indulgemus, et in retributione iustorum salutis eterne pollicemur augmentum. Illis autem, qui non in personis propriis illuc accesserint, sed in suis tantum expensis, iuxta qualitatem et facultatem suam, uiros idoneos destinauerint, illic per annum moraturos ad minus, et illis similiter, qui, licet in alienis expensis, in propriis tamen personis assumpte peregrinationis laborem impleuerint, plenam suorum ueniam concedimus peccatorum. Huius quoque remissionis uolumus esse participes, iuxta quantitatem subsidii, et deuotionis affectum, omnes qui ad subuentionem ipsius terre de bonis suis congrue ministrabunt.  Personas insuper ipsorum, et bona eorum, ex quo crucem susceperint, sub beati Petri et nostra protectione suscepimus, nec non ut sub archiepiscoporum et omnium prelatorum Ecclesie Dei defensione consistant. Quod si quisquam contra presumpserit, per censuram ecclesiasticam, appellatione postposita, compescatur. Si qui uero proficiscentium illuc  ad prestandas usuras iuramento teneantur astricti, uos, fratres archiepiscopi et episcopi, per uestras dieceses creditores eorum, sublato appellationis obstaculo, eadem districtione cogatis, ut, eos a sacramento penitus absoluentes, ab usurarum ulterius exactione desistant. Quod si quisquam creditorum eos ad solutionem cegerit usurarum, eum ad restitutionem earum, sublato appellationis obstaculo, districtione simili compellatis. Iudeos uero ad remittendum ipsis usuras per secularem compelli precipimus potestatem, et, donec eas remiserint, ab uniuersis Christi fidelibus, tam in mercimoniis quam aliis, per excommunicationis sententiam eis iubemus communionem omnimodam denegari. uolumus etiam nichilominus et mandamus, ut si qui forsan crucesignatorum  tanto debitorum onere pregrauantur, ut forte soluta non sufficiant ad expensas quas sunt in peregrinatione facturi, creditores eorum, quos rei familiaris inopia non excusat, ut usque ad triennium solutionis terminum prorogent, monere diligenter et inducere procuretis. Horum autem omnium uenerabilibus fratribus nostris, Parisiensi et Suessionensi episcopis, et dilectis filiis, uallium Sarneii  et Sancti uictoris  abbatibus, sollicitudinem delegamus, ut exsecutores sint super capitulis illis que fieri sub ecclesiastica districtione mandamus, et in iis, ad que aliquos moneri iubemus, exsequantur officium monitorum.«

LXXXu. Termino igitur constituto, crucesignatorum exercitus ad partes uenetiarum accessit tam  multus et fortis, deuotus et timoratus, ut absque dubio crederetur quod per eum Dominus antiqua miracula innouaret, nec solummodo recuperaretur Hierosolymitana prouincia, uerum etiam regnum Babylonicum caperetur. Nam et ueneti tam magnifica nauigia preparauerant, ut a longis retro temporibus nedum uisus, sed nec auditus fuerit tantus naualium apparatus. Misit ergo dominus papa Petrum, tituli Sancti Marcelli presbyterum cardinalem  , apostolice sedis legatum, ad exercitum uenetiis congregatum, ut proficisceretur cum illo in nomine Redemptoris. Sed dux et consiliarii uenetorum, timentes ne ipse impediret eorum propositum, quod male conceperant, de Iadera expugnanda,  dixerunt quod si uellet ire cum eis, non ut legationis, sed ut predicationis exerceret officium, ducerent illum; alioquin, rediret. Quamuis autem  displicuisset hoc Francis, rediit tamen inhonoratus a uenetis, prauam eorum intentionem summo pontifici expressius manifestans. Qui litteras misit uniuersis crucesignatis, districtius prohibens,  ne terras Christianorum infestarent, et nominatim  Iaderam, quam rex Hungarie possidebat, qui similiter erat crucesignatus; alioquin, scirent se anathematis uinculo innodatos; et hanc inhibitionem  et excommunicationem fecit eis per abbatem de Locedio  certius intimari  . Marchio uero Montisferrati, qui fuerat super hoc a domino papa uiua uoce prohibitus, se prudenter absentans, non processit cum illis ad Iaderam expugnandam  .

LXXXuI. Qualiter autem illi ad Iaderam destruendam processerint, quantum super hoc dominus papa commotus fuerit, littere quas misit ad illos indicant manifeste  : Dolemus non modicum, etc. sine data.

 LXXXuII. Principes uero Francorum, suum recognoscentes excessum, iurauerunt in manibus episcoporum suorum quod super eo mandatis domini pape parerent; et fecerunt se ab illis absolui, mittentes Suessionensem episcopum  ad apostolicam sedem, ut commotionem summi pontificis mitigarent, et illum consulerent qualiter essent de cetero processuri.

 Ipse uero per litteras suas precepit eisdem quatenus, digne de tanto penitentes excessu, et satisfacientes congrue de peccato, redderent uniuersa que ad eos de Iadertinorum spoliis peruenerant, et a similibus de cetero penitus abstinerent. Quia uero sententiam apostolice sedis, preter auctoritatem  ipsius, nullus potuit relaxare, quibusdam uiris discretis iniunxit, ut ab eis, qui nondum iurauerant apostolicis stare mandatis, reciperent iuramentum, a iuratis autem exposcerent ut in eorum presentia recognoscerent taliter se iurasse, ac deinde, iuxta formam Ecclesie, munus absolutionis impenderent uniuersis; iniungentes comitibus et baronibus sub debito iuramenti, ut per patentes litteras, tam se quam successores suos sedi apostolice obligarent, quod ad mandatum eius de tanta presumptione satisfactionem exhibere curabunt; omnibus autem preciperent in communi, ut a similibus de cetero abstinerent, saluis aliis mandatis que super hoc duceret facienda. Porro, comites et barones obligauerunt se, sicut fuit illis iniunctum,  et sic omnes absoluti fuerunt. ueneti uero, tanquam qui gloriantur cum male fecerint, et exsultant  in rebus pessimis, nec ad penitentiam agendam, nec ad indulgentiam implorandam uoluerunt aliqua tenus inclinari. Ad consultationes autem Francorum dominus papa rescripsit hoc modo  : Si uere uos penitet, etc. sine data.

LXXXuIII. Premisit  itaque dominus papa Soffredum, tituli Sancte Praxedis presbyterum cardinalem  , in Hierosolymitanam prouinciam, ut interim ibi legationis officium exerceret; et fecit ei mille ducentas libras conferri, ut eas tum in necessitates familie sue, tum in utilitatem terre sancte prouide distribueret, sicut cognosceret expedire. Petrum uero, tituli Sancti Marcelli presbyterum cardinalem, direxit post illum, ut si posset, crucesignatis se iungeret, aut, si non posset, in Syriam transfretaret,  conferens ei totidem libras propter causas easdem. Uterque uero, unus post alium in Hierosolymitanam prouinciam transfretauit, per insulam Cypri transitum faciens, et in ea que fuerant ordinanda disponens. Soffredus ergo precedens, Hierosolymitanum patriarcham  inuenit in ultimis laborantem; quo post aliquot dies ex hac luce migrante, idem legatus a clero fuit in patriarcham electus, et a populo expetitus, cum regis assensu, et suffraganeorum fauore. Missique sunt nuntii de communi consilio ad apostolicam sedem, ut obtinerent eum in patriarcham sibi concedi, et, post concessionem, sibi pallium destinari. Deliberauit ergo summus pontifex, ut idem legatus induceretur, si posset, sed non cogeretur, si nollet, patriarchatum  recipere, mittens pallium alteri cardinali, ut illud ei, si consentiret, conferret  . Sed ille noluit aliquatenus consentire; unde obtinuit de alterius electione tractari: et conuenerunt omnes in uercellensem episcopum  , uirum utique uita, et scientia, et fama preclarum, cui papa scripsit hoc modo  : Ut lapsum humani generis, etc. Dat. Ferentini, III Id. Augusti.

LXXXIX. Ipse uero uercellensis episcopus, humiliter acquiescens, ad apostolicam sedem accessit. et in patriarcham promotus, non solum pallii ornamentum accepit, uerum etiam officium legationis promeruit, per quadriennium in sua prouincia exercendum; Ianuamque profectus, inde in Syriam nauigauit.

 Philippus autem, sicut conuenerat cum marchione  Montisferrati, misit Alexium, sororium suum, filium uidelicet Isachii, quondam Constantinopolitani imperatoris; et, eodem marchione sagaciter mediante, tractatum est inter ipsum et exercitum Christianum, ut idem exercitus reduceret illum in Greciam, et iuuaret ad Constantinopolitanum imperium obtinendum, ipseque pecuniam eis promissam solueret, et alia pacta cum eis inita custodiret, postquam imperium obtineret. uerum, cum hoc ad summi pontificis notitiam peruenisset  , scripsit illis hoc modo  : Cum in manu ualida, etc. Dat. Ferentini . . . an. uI.

XC. Ipsi tamen, nichilominus in Greciam nauigantes, Constantinopolim peruenerunt; ubi quid actum fuerit  ab ipsis, littere ipsorum ad dominum  papam directe declarant  : Quanta fecerit nobis Dominus, etc., sine data.

Tunc demum dux, et ueneti qui erant in Grecia, miserunt nuntios ad Petrum, tituli S. Marcelli presbyterum cardinalem, apostolice sedis legatum, absolutionis beneficium implorantes; qui misit ad illos cum litteris suis thesaurarium Nicosiensem de Cypro, et, recepto ab eis, secundum formam Ecclesie, iuramento, fecit illos absolui, quamuis adhuc in nullo satisfecerint de commisso, malens eos habere claudos quam mortuos, presertim ne ipsorum contagium ceteros inquinaret.

XCI. Alexio igitur cum Isachio, patre suo, ad Constantinopolitanum imperium restituto, eoque  fidem non seruante Latinis, qualiter Constantinopolitana ciuitas capta fuerit, et Balduinus, comes Flandrie, ad imperium sublimatus, ipsius littere, ad dominum papam transmisse, describunt  : Sanctissimo, inquit, Patri, etc., sine data.

XCII. uerum, antequam Franci et ueneti ad capiendam Constantinopolim processissent, tales inierunt ad inuicem pactiones  : In nomine Dei eterni, amen. Nos quidem, Bonifacius, etc.

XCIII. Attendens ergo dominus Innocentius quod in pactionibus illis multa continebantur illicita, presertim ea que contingebant statum Ecclesiarum et clericorum, et quod in captione Constantinopolis multa fuerant scelera perpetrata, quodque crucesignati prohibiti fuerant terras Christianorum offendere,  nisi forsan eorum nequitia iter impediretur, nec uidebatur ad excusationem illorum sufficere, quod propterea licuerit eis Grecos offendere, quoniam ipsi ab obedientia sedis apostolice sese subtraxerant, et noluerant succurrere terre sancte, licet super utroque fuerint ab eodem domino papa  commoniti, et Alexius imperator nequiter incubaret imperio, quod inique abstulerat fratri suo, cum super his nullam desuper ulciscendi acceperint potestatem, cepit uehementissime dubitare, quid in tanto negotio sibi foret agendum. Sed, habito diligenti tractatu, non solum cum cardinalibus, uerum etiam cum archiepiscopis et episcopis, et aliis uiris prudentibus, quorum tunc de diuersis partibus magna erat apud sedem apostolicam multitudo, nobili uiro, marchioni Montisferrati, super hoc sedem apostolicam consulenti, de communi consilio, rescripsit hoc modo  : Quod inter curas et occupationes, etc., sine data.

XCIu. Quia uero per Constantinopolitani imperii detentionem, quod diuino iudicio sibi subiugauere  Latini, Hierosolymitana prouincia sperabatur facile liberari de manibus paganorum, ex tunc firmato proposito, dominus papa cepit ad eorum succursum, qui Constantinopoli morabantur, intendere diligenter, scribens pro illis archiepiscopis et episcopis in hunc modum  : uir unus de Ramatha duas, etc., Dat. Rome . . . an. uIII.

XCu. Prefatus autem Balduinus, comes Flandrie, postquam ad Constantinopolitanum imperium exstitit sublimatus, per nuntios et apices suos uocauit ad se prefatum Petrum, tituli Sancti Marcelli presbyterum cardinalem, apostolice sedis legatum, in Hierosolymitana prouincia existentem, ut, accedens in Greciam, de personis et rebus ecclesiasticis auctoritate apostolica ordinaret; porro, cum sepedictus  Soffredus, tituli Sancte Praxedis presbyter cardinalis, similiter apostolice sedis legatus, nollet ibi remanere post illum, ambo pariter recedentes, Constantinopolim accesserunt, facta prius sex annorum treuga cum Saracenis; et tanta eos secuta est multitudo, non solum laicorum, sed etiam clericorum, quod alienigene pene omnes et indigene multi, Hierosolymitanam prouinciam deserentes, Constantinopolim adierunt. Sed prefatus Soffredus, modicam faciens ibi moram, per Thessalonicam, ubi cum marchione Montisferrati est aliquandiu commoratus, ad sedem apostolicam est reuersus. Qualiter autem dominus papa scripserit super his et aliis prefato Petro, tituli Sancti Marcelli presbytero  cardinali, apud Constantinopolim existenti, eius littere manifestant, quarum tenor est talis  Audito iampridem, etc. Dat. Iu Id. Iulii.

XCuI. Qualiter autem fuerit ad electionem patriarche  processum, ex litteris domini pape colligitur euidenter, in hunc modum imperatori  directis  : Postquam dextera Domini, etc. Dat. Rome, apud S. Petrum, XII Kal. Februarii, an. uII.

XCuII. Quid uero duci uenetorum responderit, petenti pactiones, inter Francos et uenetos initas, confirmari, ipsius littere ad eum directe demonstrant  : uenientes, inquit, ad apostolicam sedem, etc. Dat. Rome, apud Sanctum Petrum, Iu Kal. Februarii, an. uII.

XCuIII. Idem igitur dominus Innocentius prefatum Constantinopolitanum electum, Sabbato Quatuor Temporum Quadragesime, in diaconum ordinauit, et in Sabbato hebdomade mediantis in sacerdotem promouit, ac sequenti Dominica, Rome, apud Sanctum Petrum in episcopum consecrauit, ac postmodum  contulit ei pallium, insigne uidelicet plenitudinis pontificalis officii, de corpore beati Petri apostoli sumptum, recepto ab eo fidelitatis et obedientie iuramento, sub ea forma iurandi antiqua et approbata, secundum quam primates et metropolitani solent in susceptione pallii Romano pontifici et Ecclesie Romane iurare, priuilegium sibi sub hac forma concedens  : Prerogatiua dilectionis et gratie, etc. Dat. Rome, apud S. Petrum, III Kal. Aprilis, an. uIII. Has etiam indulgentias eidem patriarche concessit  : Sicut Dominus in Romanam Ecclesiam, etc. Dat. ut supra.

XCIX. Idem igitur patriarcha uenetias est reuersus, ut inde Constantinopolim nauigaret; sed a uenetis est compulsus quasdam eis facere illicitas  pactiones: que cum ad summi pontificis notitiam peruenissent, eas omnino cassauit, sicut per litteras eidem patriarche directas apparet  : Ad hoc Deus apostolice sedis antistitem, etc. Dat. Ferentini, XI Kal. Iunii, an. IX.

 C. Cum igitur patriarcha Constantinopolim peruenisset, antequam ciuitatem intraret, nuntios et litteras destinauit ad clerum et populum uniuersum, ut ei obuiam procedentes, debito ipsum reciperent cum honore. Cleri uero Francorum noluerunt eum recipere, uel ei aliquatenus obedire, asserentes promotionem eius per suppressionem ueritatis et expressionem falsitatis ab apostolica sede fuisse subreptam, et ad eam in presentia cardinalis unanimiter appellarunt; quorum appellationi cardinalis censuit deferendum, et ideo noluit illos compellere ad exhibendam obedientiam patriarche. Sed nec ipsi excommunicationis sententiam seruauerunt, quam in eos idem protulit patriarcha, et sic in discordia permanserunt, donec Benedictus, tituli  Sancte Susanne presbyter cardinalis  , apostolice sedis legatus, ad Constantinopolitanam urbem peruenit; qui tandem composuit inter eos. Hunc dominus papa constituit generalem legatum per totum imperium Romanie, ipsum a latere suo de nouo transmittens; tum quia prefatum Petrum, tituli Sancti Marcelli presbyterum cardinalem, in Hierosolymitanam prouinciam remittere intendebat; tum quia, legatus a sede apostolica nouiter destinatus, in maiori reuerentia et honore debebat haberi, sicut apparuit ex postfacto. Nam, qualiter et ipse processerit, et quid egerit in processu, ipsius littere, ad dominum papam directe, demonstrant: Memini, inquit, paternitati uestre litteris intimasse, etc.  .

 CI. Compositionem igitur, factam inter patriarcham et Francos super possessionibus Ecclesiarum, que, secundum diuisionem factam inter Francos et uenetos, peruenerant ad eosdem, ad petitionem utriusque partis, dominus papa firmiter obseruari  precepit hoc modo  . Instantia nostra quotidiana, etc. Dat. Ferentini, Non. Augusti, an. IX.

CII. Post hec, patriarcha predictus solemnes nuntios cum gratuitis obsequiis ad apostolicam sedem direxit super diuersis articulis, querelas, consultationes et preces inculcans. Ad que omnia dominus papa rescripsit eidem  hoc modo  : Inter quatuor animalia, que in medio sedis, etc. Dat. Ferentini, Iu Non. Augusti, an. IX.

CIII. Interim quidam, natione Burgundio, electus in archiepiscopum Patracensem  super prouinciam Achaie uniuersam, ad apostolicam sedem accessit; pro quo nobilis uir, Guillelmus Campaniensis, princeps Achaie  , et canonici Sancti Andree de Patras, humiliter supplicabant ut ipsum eis in  archiepiscopum summus pontifex concedere dignaretur, remittendo ipsum confirmatum, consecratum et palliatum. Qui qualiter super hoc facto processerit, ipsius littere manifestant Constantinopolitano patriarche transmisse  : Inter quatuor, inquit, animalia, que secundum Apocalypsim Ioannis, etc. Dat. Rome, XIII Kal. Decembris, an. uIII.

CIu. Defuncto apud Constantinopolim Henrico Dandulo, uenetorum duce, Petrus Cianus apud uenetias est promotus in ducem. Qui abbatem Sancti Felicis de uenetiis elegi fecit in archiepiscopum Iadertinum  , et auctoritate patriarche Gradensis  confirmari et consecrari; mittens solemnes nuntios ad summum pontificem, pro pallio impetrando, quod ei altera uice fuerat denegatum. Memor  autem offense quam in destructione Iadere ueneti commiserunt, taliter eis dominus papa rescripsit  : Apostolice seruitutis officium laudabiliter exercemus, etc. Dat. Ferentini, Non. Augusti, an. IX.

Cu. Cum autem Latini iam pro maiori parte Constantinopolitanum obtinuissent etiam imperium, et in omnibus eis prospere successisset, ita, ut terror eorum quasi fulgur de celo ceciderit, non solum in Grecos, uerum etiam in paganos, ipsi de prosperitate nimis insolentes effecti, post uanitates suas libere declinare ceperunt, et Deum ad iracundiam prauis operibus irritare. Unde, quid eis merito peccatorum suorum euenerit, ex litteris Henrici, fratris  imperatoris, summo pontifici destinatis, perpendere licet manifeste  : Sanctissimo Patri ac domino Innocentio, Dei gratia summo pontifici, Henricus, frater imperatoris Constantinopolitani, et moderator imperii, cum debita reuerentia, humili et deuota, pedum oscula. Cum uniuersum exercitus Christiani progressum, etc. Dat. in palatio Blackerne, an. 1205, Non. Iunii.

CuI. Adhuc etiam manus Domini non cessauit flagellare Latinos, ut uexatio eis tribueret intellectum, sicut prefatus Henricus, frater Constantinopolitani imperatoris, et moderator imperii, domino pape rescripsit  .

Statum, inquit, nostrum, et rumores qualescunque, pro nuntiorum opportunitate, sanctitati uestre dignum duximus reuelare. Satis, ut credimus, uobis innotuit  qualiter, peccatis nostris exigentibus, dominus noster imperator, occisa et capta magna parte suorum, quod sine cordis amaritudine et dolore maximo dicere non possum, a Comannis in bello Andrinopolitano captus fuerit. Postmodum, cum principes et barones, et milites exercitus me bailliuum elegerint, egressus ex urbe regia cum exercitu Christiano, ciuitates et castella plurima, que nobis rebellia fuerant, subiugauimus  , et, munitis marchiis nostris, circa festum sancti Remigii Constantinopolim reuersi fuimus. In munitione uero cuiusdam ciuitatis, que Rossa dicitur, Th. de Tereramunda, uirum utique strenuum et discretum, cum multis militibus et seriantis  reliquimus; et, dum morarentur ibidem, circa Purificationem beate Marie significatum est eis, Blacos prope  Rossam castrum quoddam occupasse. Qui, de Rossa de nocte exeuntes armati, Blacos, quos illic inuenerunt, occiderunt, et, castro deiecto, cum preda Blacorum et equitaturis eorum, uersus ciuitatem supradictam redire ceperunt. Quibus redeuntibus, ex insidiis prope Rossam occurit multitudo Blacorum et Comannorum; et, congressu facto ex utraque parte, proh dolor! ultione diuina nostri fere omnes occisi sunt uel capti. Illi uero, quibus custodia ciuitatis deputata fuerat, circiter quadraginta milites de nocte recedentes cum seriantis, ad nos sani rediere; et sic Dominus, flagellum flagello adiiciens, meritis nostris peruersis idipsum exigentibus, uultum indignationis  sue nobis ostendit. uerumtamen, quia bellorum euentus fuit, est et erit semper anceps, nec fieri potest, quod semper bene cedat bellantibus, et sepe tristia letis miscentur, non est desperandum uirtuosis uiris. Nam paruo tempore mutatur fortuna, et Dominus respiciet suos, et statim reddet optata gaudia desolatis. In rebus arduis uirtus comprobatur, et robustos uiros ipsa reddunt pericula cautiores. Nam aduersitas que bonis uiris obiicitur, non indicium reprobationis, sed probatio uirtutis est. Nos ergo, in his angustiis constituti, ad uos, Patrem omnium, imo, ut uerius loquamur, nostrum, in hoc facto turbationis recurrimus, uestrum implorantes auxilium et consilium; quatenus opus nostrum, a uobis misericorditer inceptum, misericordius terminetis, quoslibet bonos modos, pro facto  operis nostri necessarios, adinuenientes.

CuII. Eorum igitur infortuniis dominus papa compatiens, pro liberatione imperatoris nuntium specialem ad prefatum Ioannitium cum his litteris destinauit  : Ex illa gratia speciali, qua te glorificauimus, etc., sine data.

CuIII. Prefatus uero Ioannitius, siue Caloioannes, rex Bulgarorum et Blacorum, respondit  , quod ipse audita captione regie ciuitatis, miserat nuntios et litteras ad Latinos, ut cum eis pacem haberet; sed ipsi ei superbissime responderunt, dicentes,  quod pacem non haberent cum illo, nisi redderet terram ad Constantinopolitanum imperium pertinentem quam ipse inuaserat uiolenter. Quibus ipse respondit: quod terra illa iustius possidebatur ab ipso, quam Constantinopolis possideretur ab illis, nam ipse recuperauerat terram quam progenitores eius amiserant, sed ipsi Constantinopolim occupauerant, que ad eos minime pertinebat: ipse preterea coronam regni legitime receperat a summo pontifice  ; sed ipse, qui se appellabat Constantinopolitanum basileum, coronam imperii temere usurpauerat a se ipso: quare, potius ad ipsum quam ad illum imperium pertinebat, ideoque sub uno uexillo, quod a beato Petro receperat  , eius clauibus insignito, pugnaret fiducialiter contra illos qui falsas  cruces suis humeris preferebant: prouocatus igitur a Latinis, compulsus fuit ut defenderet se ab illis; deditque sibi uictoriam insperatam Deus, qui superbis resistit, humilibus autem dat gratiam ; ipsamque uictoriam beato Petro apostolorum principi ascribebat: dictum autem imperatorem, ad consilium suum et mandatum summi pontificis, liberare non poterat, quia debitum carnis exsoluerat cum carcere teneretur  .

CIX. Audita fama nominis eius, Gregorius, Armenorum catholicus  , et Leo  , rex minoris  Armenie, litteras et nuntios cum muneribus domino Innocentio transmiserunt  , ad deuotionem et obedientiam eius se humiliter exponentes. Quibus dominus papa rescripsit hoc modo  : Gregorio Armenorum catholico. Ex eo te radicatum, etc. Dat. Laterani, IX Kal. Decembris.

CX.  Liuoni, Armenorum regi illustri. Is Ecclesiam suam congregat ex gentibus, etc. Dat. Laterani, uIII Kal. Decembris, an. II.

CXI. Post hec, idem rex quemdam militem cum litteris suis ad summum pontificem destinauit  , rogans et postulans ut, cum super iniuriis quas circa successionem principatus Antiochie comes Tripolitanus  cum Hospitalariis cuidam nepoti suo, Rupino nomine, irrogauerat, ad apostolicam  sedem appellasset, faceret ei iustitie plenitudinem exhiberi. Cui dominus papa  per litteras suas ita respondit  : Ei, a quo est omne datum optimum et omne donum, etc. Dat. Laterani, XuI Kal. Ianuarii, an. II.

CXII. Per eumdem militem misit ei dominus papa uexillum quod postulauerat ab eodem, scribens in  hoc modo  : Comitibus, baronibus, militibus, et populis uniuersis in Armenia constitutis. Etsi modernis temporibus apostolice sedis reciperetis instituta, etc. Dat. Laterani, ut supra.

CXIII. Iterum idem rex alium militem ad sedem apostolicam destinauit, per quem talia scripta direxit  : Paternitatis uestre litteras, quas per dilectum et fidelem nuntium nostrum nobis direxistis, etc. Dat. Sisi, primo die mensis Octobris  .

CXIu. Ad petitionem uero regis, dominus papa tale sibi scriptum indulsit  : Regie serenitatis deuotio promeretur, etc. Dat. Laterani, Kal. Iunii.

CXu. Rescripsit  etiam Armenorum catholico in hunc modum  : Quod die ac nocte in lege Domini mediteris, etc. Dat. ut supra.

 CXuI. Qualiter autem Petrus, tituli Sancti Marcelli presbyter cardinalis, apostolice sedis legatus, de Antiochia processerit in Armeniam, et quam honorifice ac deuote receptus fuerit tam a rege quam a catholico, nec non et personis ecclesiasticis et mundanis, quodque omnes ad obedientiam sedis apostolice se astrinxerint, littere regis Armenorum,  ad dominum papam directe, declarant; in quibus tamen idem rex de prefato legato domino pape conqueritur, et, tam de facto Antiocheno quam de negotio Templariorum, multa narrantur, que plenius et planius ex ipsarum lectione patebunt. Rex quippe scribit hoc modo  : Reuerendissimo in Christo Patri et domino Innocentio, Dei gratia summo pontifici et uniuersali pape, Leo, per eumdem et Romani imperii gratiam, rex Armenorum, sanctitatis sue deuotus et obediens, cum salute grata seruitia et pedum oscula. Cum constet uos, celeberrime Pater et domine, etc., sine data.

CXuII. Catholicus uero tales litteras destinauit  :

Reuerendissimo in Christo Patri et domino Innocentio,  Dei gratia summo pontifici et uniuersali pape, Ioannes  , per eamdem humilis Armenorum catholicus, sanctitati uestre deuotus et obediens, cum debita obedientia et reuerentia plena salutis gaudia. Ex ineffabili prouidentia Domini nostri, etc., sine data.

CXuIII. Legati uero super his domino pape rescripserunt hoc modo  :

Reuerendissimo Patri et domino plurimum metuendo, Innocentio, Dei gratia sancte et uniuersalis Ecclesie summo pontifici, Soffredus, permissione diuina  tituli Sancte Praxedis  , et Petrus, diuina prouidentia tituli Sancti Marcelli  , presbyteri cardinales, licet indigni, debitam et paratam in omnibus obedientiam. Dum eo tempore, quo ueni Accon ego Soffredus, treuga esset cum Saracenis, et guerra grauis inter regem Armenie et comitem Tripolitanum  , et Antiochenos, pro eo quod, sicut dicebatur, idem comes Antiochiam iniuste occupauerat et eiecerat, assistentibus sibi ex maiori parte ciuibus, ex magna parte nobiles ciuitatis, pro eo quia sibi iurare nolebant contra iuramentum fidelitatis quod prestiterant filio primogenito cuiusdam principis  , requisitus ab utraque parte sepius et instanter, habito consilio non semel, sed sepius, cum magistris Templi  et Hospitalis  , iter arripui uersus Antiochiam, ut ibi laborarem ad pacem,  et sedandam, sicut possem, discordiam. Scripseram etiam prefato comiti et communi Antiochie, secundum consilium predictorum magistrorum, ut uenirent, uel mitterent honorabiles et prudentes uiros, ut cum eis deliberare possem qualiter mihi esset procedendum usque in Antiochiam. Cum igitur in festo beati Martini  intrassem ciuitatem Tripolitanam, ad quem diem et locum eos uocaueram, nec mihi occurrerunt, sed nec etiam per nudas litteras respondere aliquid uoluerunt. Laborans autem ultra  misi ad utramque partem uiros uenerabiles, Anteradensem  et Bethlehemitanum  episcopos. Nam hiems inualuerat, et dicebatur mihi quia iam non erat tutum intrare mare. Sed nec sic responsum aliquod habere potui usque ad festum Purificationis  . Tunc uero uenit princeps Tripolitanus, non propter me, sed ad negotia sua promouenda, prout ipsius opportunitas requirebat; cum quo colloquium in propria persona habere non potui, pro eo quia denuntiatus erat excommunicatus per Hierosolymitanum  et Antiochenum  patriarchas, atque circumadiacentes episcopos, sed, sicut ipse asserebat, iniuste, ideoque non gerebat se pro excommunicato; per internuntium quoque mihi loqui nolebat. Laboratum est autem ad concordiam inter ipsum et Hospitalarios super  facto pro quo notatus erat excommunicatus; et, post multam tergiuersationem, uentum est ad concordiam,  in qua non est passus, haberi mentionem nominis mei, quo mediante totum negotium firmatum fuerat, et sine cuius assensu Hospitalarii non poterant cum eo concordare; sicque ibidem iacui usque ad Dominicam passionis  . Cumque, sic fatigatus et delusus, rediissem Accon , accesserunt autem multi nobiles uiri de Francia, et tam ipsi, quam rex Hierusalem, magister Templi  , et alii nonnulli institerunt mihi, de pedibus non modicum laboranti, ut nauigarem cum ipsis Antiochiam. Nam, si ego irem cum eis, ipsi parati essent mecum uenire pro concordia in Antiochia ponenda. Acquieui eis continuo, licet eger pedibus; sicque nauigamus ego et magister Templi, generalis preceptor Hospitalis   , Stephanus de Pertico  , comes Moncia  de Hungaria, et nuntius marchionis Montisferrati,  qui uenerat in terram. Applicuimus proinde, auctore Domino, ad portum Antiochenum. Rex autem Armenie applicuerat circa pertinentias Antiochie. Secunda die intrauimus terram Antiochie. Quo audito, festinanter misimus ad eum muntium et litteras, ut, pro reuerentia Romane sedis et nostra, differet ledere terram, usquedum loqueremur ei. Exspectauit triduo. uenimus ad eum tertia die, et iterum obtinuimus dilationes ab eo per nouem dies quibus exspectabamus Hierusalem regem uenturum. Laborauimus interim adinuenire uiam pacis ante omnia. Rex Armenie offert se ad iustitiam, et instanter per me, imo per uos, eam nepoti suo orphano et matri eius uidue instanter et humiliter postulat exhiberi. Requiritur ipse ut acquiescat iudicio baronum qui uenturi erant, ecce   proponit ipse, quia ab Ecclesia Romana requisierat iustitiam, quam uos in aduentu nostro per me et collegam promiseritis exhibendam, et nostrum esset quorumcunque uellemus uti consiliis. Nam ipse non committebat se nisi in iudicio nostro principaliter, imo in nobis uestro. Accessit autem spiritus iniquitatis, et eorum corda subuertit, et auertit ab unitate nostra, qui pro concordia credebatur accessisse. Ceperunt quippe dicere constanter quod hoc iudicium ad nos non pertinebat, sed neque ad Ecclesiam Romanam. Quorum consiliis innixus qui dicebatur princeps, secundum ipsum constanter proponebat; sicque facti sunt cor unum et anima una in itinere, quod dictus princeps uix aliquid uel agebat, uel respondebat, nisi illorum consilio informatus; excepto uno ex his qui  mecum uenerant, qui fideliter et prudenter mihi astitit in toto negotio. Obtulerat insuper rex Armenie uiginti millia armatorum ad seruitium Christianitatis, si pro nepote suo orphano et matre eius uidua iustitiam posset obtinere. uidebatur mihi petitio eiusdem regis iusta et admittenda; oblatio quoque utilis multum et fructuosa Christianitati. Sed, cum haberem contradictores illos, quos coadiutores esse sperabam, uidens me quasi solum, recessi cum illo unico qui mihi assistebat; et ueni Margatum, ubi laboraui, sicut Deus uoluit, usque ad mortem, usque dum uenit dominus cardinalis in Cyprum, et tandem Accon  , ubi occurri sibi, multis litteris requisitus ab ipso, licet adhuc essem multimoda debilitate infirmitatis  oppressus. Dominus autem cardinalis, expeditis aliquibus negotiis apud Accon, iuit in Antiochiam et usque in Armeniam; ubi quid fecerit, et qualiter, malitia  in partibus illis, diabolo instigante, creuerit, ipse uobis prudentius enarrabit.

Ego uero, Petrus, tituli Sancti Marcelli presbyter cardinalis, insinuo paternitati uestre, quod in superiori serie narrauit sanctitati uestre dilectus in Christo pater, dominus Soffredus, tituli Sancte Praxedis uenerabilis cardinalis, apostolice Sedis legatus, ea que circa hoc negotium ipse inspexit, et qualiter ipse processit in eo, postquam ipse rediit a partibus Antiochie. Et ego cum nuper uenissem ad partes Acconenses, uocatus pluries tam ab illustri rege Armenorum, quam a comite Tripolitano, seu principe Antiochie et ciuibus Antiochenis, pro discordia dicta sedanda, si datum esset desuper, ad partes Antiochie accessi, et circa negotium istud triplicem  uiam tentaui. Primo, si ex consensu partium aliqua posset prouenire concordia; circa quam cum diutius laborassem, nichil profeci. Secundo, ut partes permitterent se domino cardinali et mihi, quatenus secundum iustitiam et equitatem concordaremus uel iudicaremus; et, cum super hoc cum utrisque diutius laborassem, nichil profeci, etiam per tres menses. Tandem tertio, quia non uidebatur necesse ut quereremus a partibus, quatenus se nobis committerent, sed tantum ex officio nostro offerremus utrique partium si quid uellent proponere, nos esse paratos iustitiam exhibere, ad exonerationem uestram Romane Ecclesie, domini cardinalis, et meam, obtuli domino regi uestras litteras, quibus domino Soffredo et mihi mandabatis, ut negotium illud terminaremus,  iustitia mediante, quod parati eramus, dominus cardinalis et ego, ad iustitiam faciendam et exhibendam secundum mandatum, neque per nos aliquem sustineret defectum pro nepotis iustitia consequenda. Ipse autem rex tunc ait, quod referebat grates de eo quod sibi satis offerebam, et uobis, et Ecclesie Romane, et nobis duobus; sed addidit quod Antiocheni inferebant ei uiolentiam, ideo petebat, ut prius amoueremus dictum comitem, seu principem, a possessione ciuitatis et principatus Antiochie, et postmodum deberemus ei iustitiam exhibere. Cui cum respondissem quod hoc secundum iustitiam facere non possemus, antequam, in iudicio constitutus, proponeret, pro parte sua, hoc ipsum, et alias rationes quas uellet, aiebat  ipse rex: »uos estis uicarii apostolici, ego rex Armenie. Pono in uobis, domini S. et P. cardinales, negotium nepotis mei et neptis  mee; et petimus a  uobis, et habere uolumus talem iustitiam, et consequi, qualem dominus papa nobis faceret, si essemus in presentia eius, pro uidua et orphano, sub protectione apostolica constitutis. uidetis uim, uiolentiam et iniustitiam quam comes affert nepoti nostro orphano, et sorori nostre, eius matri, uidue. Sitis securi de Antiochia, et plenam eius suscipientes potestatem, habeatis, ut, cuicunque partium adiudicaueritis, firmum permaneat et illibatum.« Cui cum respondissem, quod ad nostrum pertineret officium super hoc prouidere, sed procederet, si placeret, in causa, et nos parati essemus etiam compellere partem alteram ad sistendum iudicio, super facto ipso non processit, cum tamen ego exposuerim, et continuo exponerem nos paratos ad iustitiam exhibendam. Hoc etiam obtuli Antiochenis, si  aliquam uellent proponere querelam. Et tandem, habitis cum utrisque infinitis contentionibus et uerbis, que longum esset enarrare, de consilio patriarche  , archiepiscopi Borsensis  , episcoporum, capituli et abbatum Antiochene Ecclesie, nec non domini Cremonensis  , et aliorum qui mecum aderant, utrique parti ex parte Dei omnipotentis, et sancte Romane Ecclesie, et totius Christianitatis, et nostra, scilicet legatorum qui eramus in terra, firmiter inhibui, ne aliquo modo aliqua partium contra aliam guerram moueret, ex quo defectum iustitie non inueniebant, et nos parati eramus ad utrisque iustitiam exhibendam, ne et guerra ipsa in totius Christianitatis, maxime Orientalis terre, dispendium proueniret. Dum uero reuersus esset Accon dominus cardinalis, institit nobis comitissa  Flandrie  , que aduenerat, et alii peregrini, ut iterum non cessaremus laborare pro iam dicta pace. Deliberatum est postmodum per nos, Hierosolymitanum regem, Templarios, Hospitalarios, et nobiles qui aderant peregrinos, ut per nuntios et litteras nostras, tam ipsi quam nos, conuenire deberemus, atque citare supradictos omnes, ut absque ulla conditione se committerent iudicio nostro, postularent securitates, obsides et tenimenta prestarent in manus nostras, pro recipiendo  et obseruando iudicio nostro, et quecunque partium hoc non faceret, nos eam persequeremur, tanquam inimicam Christianitatis, et spiritualiter, et temporaliter. Misimus proinde cum litteris nostris nos rex Hierusalem, atque barones peregrini, uenerabilem Cremonensem episcopum, qui partes, presentatis litteris nostris, moneret ad ea que scripsimus facienda, et quicunque hec non faceret, ipse sententiam excommunicationis ex parte nostra promulgaret in eum. Accessit itaque ad eos, et singulis requisitis, ut predixi, rex Armenie obtulit, pro reuerentia uestra  et nostra, treugas quadraginta dierum, que ab altera parte non fuerunt recepte: imo, cum nuntius qui ad nos uenturus erat ex parte ipsius regis, pro faciendo mandato nostro, postulasset securitatem, quia per  partes inimicorum oportebat eum transire, denegatum sibi fuit omnino. Ipse tamen, sicut Dominus uoluit, illesus ad nos usque peruenit, cum plenitudine mandati quod acceperat a domino suo. Continebatur quippe in litteris regis quod quidquid nuntius ipse faceret, rex firmum haberet, et tanquam a se factum firmiter obseruaret. Sicque de facto Templariorum, pro quo rex excommunicatus fuerat, et terra eius interdicto subiecta, iurauit stare mandato nostro, sicut moris est, super animam suam et regis, et mandatum quod nos iuste fecimus, ipse humiliter suscepit. Tandem, de facto Antiochie, obtulit se facturum idem nuntius tantum pro rege, quod nos reputaremus satis esse. Et, quia comes Tripolitanus neque uenit, neque misit, sed nec etiam scripserat aliquid quod pondus, ut dicebatur,  haberet, postulauit a nobis excommunicari comitem; inhiberi sibi Christianorum, et maxime Templariorum et peregrinorum auxilium, qui hactenus auxilium prestiterant et fauorem, longe aliter quam deceret et quam contineret statutum uestrum cum multa deliberatione factum: quod utique non esset prouocare regem ad obedientiam Romane sedis, sed procul repellere ultro se offerentem. Ad conuincendam quoque duritiam et contumaciam comitis,  allegabat idem nuntius quod, cum uenisset episcopus Tripolitanus  et ex maiori parte, canonici tepidi nimium et remissi, et notarius eiusdem comitis ad presentiam nostram, nulla ratione excusationem haberet, sed neque excusationis colorem, super eo quod mandatis nostris non paruerat. Nos autem respondebamus, quod difficultas hec non proueniebat, nisi ex quodam casu inopinato, scilicet, quia eramus in procinctu recedendi de terra, et eundi Constantinopolim pro consilio et auxilio peregrinis, qui ibi pro Christianitatis seruitio laborant. Cui excusationi dum ego, pro honestate Romane Ecclesie, uerbo in publico consentirem  , tandem ego Soffredus, aduocatis seorsum domino cardinali, Cesariensi archiepiscopo  , episcopo Cremonensi, et Acconensi electo  , firmiter proposui  eis quod ego coram Deo et eis de hoc facto excusatus esse uolebam, et uidebatur mihi pro certo, quod instantia predicti nuntii iusta esset et admittenda; et ego paratus eram, si placeret domino cardinali, quod petebatur efficere, pro eo quod sic fuerat communi deliberatione nostra, Hierusalem regis, Templariorum, Hospitalariorum, baronum, peregrinorum qui Accone aderant, irreuocabiliter statum atque firmatum, nec decebat, taliter et sic solemniter statutum pro utilitate Christianitatis, inefficax esse et illusorium.

CXIX. Quia uero legati de partibus illis recesserunt, Constantinopolim accedentes  , dominus papa causam commisit de Lucedio, de Monte Thabor abbatibus, et nobilibus uiris comiti Bercoboc  et G. de Furniuale, hoc modo  : Etsi semper inter eos odium sit mortale, qui tenentur amare proximos, etc. Dat. Rome, apud S. Petrum, III Non. Maii, an. uIII.

CXX. Anno septimo pontificatus domini Innocentii pape III, mense Nouembri, Petrus, rex Aragonum, ad apostolicam sedem accessit, ut ab eodem domino papa militare cingulum et regium acciperet diadema  . uenit autem per mare cum quinque galeis, et applicuit apud insulam inter Portum et Ostiam, adducens secum Arelatensem archiepiscopum, prepositum Magalonensem, cum quibus interfuit electus Montis Maioris, et alii quidam clerici nobiles et prudentes. Proceres quoque secum adduxit  Sancium, patruum suum, Hugonem de Baucio, Rocelinum de Marsilia, Arnaldum de Fotiano, et alios multos nobiles et potentes. Missis autem ad  illum equitaturis et sommariis pene ducentis, fecit eum apud Sanctum Petrum ad presentiam suam idem dominus papa uenire, mittens in occursum ipsius quosdam cardinales, senatorem Urbis, et alios multos nobiles et magnates; fecitque illum apud Sanctum Petrum in domo canonicorum honorabiliter hospitari. Tertio uero die, in festo uidelicet sancti Martini, prefatus dominus papa, cum episcopis, presbyteris et diaconis cardinalibus, primicerio et cantoribus, senatore, iustitiariis, iudicibus, aduocatis et scriniariis, multisque nobilibus ac populo copioso, ad monasterium Sancti Pancratii martyris prope Transtiberim est profectus; ibique prefatum regem per manus Petri, Portuensis episcopi, fecit inungi, quem postmodum ipse manu  propria coronauit, largiens ei regalia insignia uniuersa, mantum uidelicet et colobium, sceptrum et pomum, coronam et mitram, corporale ab eo recipiens iuramentum, cuius tenor est talis:

Ego Petrus, rex Aragonum, profiteor et polliceor quod semper ero fidelis et obediens domino meo pape Innocentio, eiusque catholicis successoribus, et Ecclesie Romane, regnumque meum in ipsius obedientia fideliter conseruabo, defendens fidem catholicam, et persequens hereticam prauitatem. Libertatem et immunitatem Ecclesiam custodiam, et earum iura defendam. In omni terra potestati mee subiecta pacem et iustitiam seruare studebo. Sic me Deus adiuuet, et hec sancta Dei Euangelia.

CXXI. Deinde prefatus rex cum multo laudis preconio  et fauoris applausu coronatus rediit iuxta dominum papam ad basilicam Sancti Petri, super cuius altare sceptrum et diadema deposuit, et de manu eiusdem domini pape militarem ensem accepit; regnumque suum beato Petro, apostolorum principi, obtulit, illudque sibi constituit censuale per priuilegii paginam, quam eidem pape tradidit super ipsum altare, cuius tenor est talis:

Cum corde credam et ore confitear, quod Romanus pontifex, qui est beati Petri successor, uicarius sit illius per quem reges regnant et principes principantur, qui dominatur in regno hominum, et cui uoluerit dabit. Ego, Petrus, Dei gratia rex Aragonum, comes Barcinone, et dominus Montis Pessulani, cupiens principaliter  , post Deum, beati Petri et apostolice  sedis protectione muniri, tibi, reuerendissime Pater et domine summe pontifex Innocenti, et, per te,  sacrosancte Romane Ecclesie  offero regnum meum, illudque tibi et successoribus tuis in perpetuum, diuini amoris intuitu, et pro remedio anime mee et progenitorum nostrorum, constituo censuale, ut annuatim de camera regis ducente quinquaginta massenutine  apostolice sedi reddantur, et ego ac successores mei specialiter ei fideles et obnoxii teneamur. Hoc autem lege perpetua seruandum fore decernens, quia spero firmiter et confido quod tu et successores tui, me ac successores meos, et regnum predictum auctoritate apostolica defendetis, presertim, cum ex multo deuotionis affectu, me, ad sedem apostolicam accedentem, tuis, quasi beati Petri, manibus in regem duxeris solemniter coronandum. Ut autem hec regalis concessio inuiolabilem obtineat  firmitatem, de consilio procerum curie mee, presente uenerabili Patre meo, Arelatensi archiepiscopo, et Sancio patruo meo, et Hugone de Baucio, et Arnaldo de Fautiano, baronibus meis, sigilli mei feci munimine roborari. Actum Rome, apud Sanctum Petrum, anno Dominice Incarnationis millesimo ducentesimo quarto, tertio Idus Nouembris, anno regni mei octauo.

CXXII. His omnibus rite peractis, fecit eum dominus papa per Urbem ad ecclesiam Sancti Pauli deduci; ubi, galeas inueniens preparatas, intrauit, et, apostolica benedictione munitus, ad propria meruit cum prosperitate redire. Super coronationem uero regum et reginarum Aragonie in posterum faciendam tale sibi priuilegium dominus papa concessit   : Cum quanta gloria et honore, tripudio et applausu, etc. Dat. Ferentini Xu Kal. Iulii, an. IX.

CXXIII. Anno decimo, celebrato festo Ascensionis  , dominus papa Urbem exiuit, et uenit uiterbium, receptus a uiterbiensibus cum ingenti gaudio, gloria et honore. Statim autem cepit uidere  ad eliminandam Patarenorum spurcitiam, qua uiterbiensis ciuitas erat uehementer infecta; ne Ecclesie Romane exprobraretur  , quod in oculis  suis et in patrimonio quoque suo sustineret hereticam prauitatem, nec liberam frontem habebat super hoc alios arguendi dicentes: Medice, cura te ipsum . Eiice primum trabem de oculo tuo, et tunc eiicies festucam de oculo fratris tui . Patareni uero, cognito eius aduentu, omnes omnino fugerunt. Sed ipse, conuocatis episcopo et clero ciuitatis eiusdem, fecit diligenter inquiri ac studiose describi omnes receptatores, fautores, defensores et credentes eorum; ac demum, per potestatem et consules fecit uniuersos astringi, prestita iuratoria, fideiussoria et pignoratoria  cautione, quod suis per omnia iussionibus obedirent. Imprimis ergo fecit domos in quibus Patareni fuerant recepti, funditus demoliri; ac deinde clero et populo  generaliter congregato, statutum huiusmodi solemniter promulgauit  : Ad eliminandam omnino de patrimonio beati Petri, etc. Data uiterbii, Kal. Octobris, an. X.

CXXIu. Tunc etiam ad suam presentiam conuocauit episcopos et abbates, comites et barones, potestates et consules ciuitatum de Tuscia, Ducatu et Marchia usque Romam, ad iurisdictionem sedis apostolice pertinentes; et, solemni curia congregata, primo die  , iura Ecclesie Romane proposuit, et omnino ab uniuersis laicis iuramenta recipiens, quod eius dominationi parerent; secundo die  , querelas et petitiones uniuersorum audiuit; tertio die  , pro iustitia et pace seruanda statuta huiusmodi promulgauit, que seruari precepit  sub debito prestiti iuramenti  : Cum ex officii nostri debito teneamur tam clericis quam laicis paterna sollicitudine prouidere, etc. Dat., ut supra.

CXXu.  Cum iuratum sit a comitibus et baronibus, potestatibus et consulibus pacem et iustitiam et securitatem stricte ad mandatum nostrum seruare, etc. Dat., ut supra.

CXXuI. Cum autem monasterium Sancti Martini de Monte  ad exterminationem deuenisset extremam,  ita ut uix in eo tres monachi remansissent, possessionibus eius omnino distractis, uel sub graui fenore pignoratis, idem pontifex, ad reformationem ipsius clementer intendens, pro redimendis possessionibus mille libras exsoluit; scripsitque abbati et conuentui Pontiniacensis cenobii, quod est unum de quatuor primis precipuis Cisterciensis ordinis monasteriis, ut ipsam ecclesiam Sancti Martini reciperent in filiam specialem, et ad ipsam dirigerent abbatem et conuentum de monachis et conuersis: quod ipsi libenti animo perfecerunt. Cum ergo uenissent, dominus papa benedixit abbatem, et, ut  in eodem loco religio pullularet, concessit et donauit eidem ecclesiam Sancti Saluatoris, que sita est iuxta Orele, cum omnibus rationibus et possessionibus suis, longe quidem maioribus ac etiam melioribus quam cetere possessiones illius, adiuuans fratres in necessariis ad excolenda predia et edificia construenda, magnifice priuilegians locum ipsum.

CXXuII. Interea uenit ad ipsum relatio ex parte Lundensis archiepiscopi  , quem legatum direxerat ad conuertendos paganos, quod tota Liuonia erat ad fidem Christi conuersa, nullusque in ipsa  remanserat qui non recepisset sacramentum baptismatis, uicinis gentibus ad hoc ipsum ex magna parte paratis.

Cum autem inter ciues Tudertinos, maiores uidelicet et minores, orta fuisset magna dissensio  , ita, quod nobiliores, ciuitatem egressi, populum impugnabant, ex qua dissensione multa pericula iam prouenerant, uidelicet incendia, homicidia, prede, rapine, cedes hominum, mutilationes membrorum, uastationes segetum, destructiones domorum, et, multis sepius mediantibus, nunquam peruenire potuissent ad pacem, dominus papa, utrisque uocatis, et receptis ab eis corporaliter iuramentis, quod suo starent mandato, ueram pacem inter illos composuit et firmauit; cuius formam per publicam  manum redegit in scriptis, et seruandam in posterum perpetua lege sanciuit.

Eodem tempore discussit et diffiniuit causam que uertebatur inter archiepiscopum Rauennatem, et commune Fauentie, super castro Luci Areoli et Sancti Potiti, adiudicans restitutionem eorum Ecclesie Rauennati  . Porro, idem archiepiscopus  tanta penuria laborabat, quod etiam indumenta pontificalia non habebat: cuius dominus papa misertus, contulit ei  planetam, tunicam et dalmaticam de optimo examito rubeo, aurifrigiis et granatibus decenter ornatas; amictum, albam, cingulum atque stolas.

uolens autem idem pontifex patrimonium apostolice sedis, in illis partibus constitutum, corporali  presentia uisitare, accessit ad montem Flasconem  , ubi per duodecim dies moram fecit continuam, recipiens ibi ad ligiam fidelitatem Aldebrandinum, comitem Palatinum  . Postea iuit Tuscanam  , et, per octo dies in ipsa ciuitate moratus, accessit Cornetum  , ubi apud Sanctum Nicolaum nouum sibi fecerat edificari palatium, requirens pariter et recipiens iura que fuerant a quibusdam inuasa. Inde per uetrallam  profectus est Sutrium  ; ubi tribus diebus moratus, cathedralem  ecclesiam solemniter dedicauit; et sic ad Urbem finaliter est reuersus.

CXXuIII. Hic per Gregorium, Sancte Marie in Aquiro diaconum cardinalem, quem legatum in Hungaria destinauit  , reformauit pacem inter Henricum regem, et Andream, fratrem eius, ducem, quorum guerra totum pene regnum Hungarie deuastabat.

Hic per Martinum, Camaldulensem priorem  , uirum prouidum et honestum, inter Mediolanenses  et Papienses pacis federa reformauit, per sex menses ad hoc studiosissime laborans; quorum antiqua discordia inter ciuitates Lombardie, que hinc inde diuiserant se in partes, dissensionis seminarium pariebat, ex qua multoties magna prouenerant et dispendia et pericula personarum.

CXXIX. Hic ad reformandam pacem, uel componendam treugam, inter Philippum, regem Francorum, et Ioannem, regem Anglorum, abbatem Casemarii destinauit  . Qui, cum ad hoc per annum integrum laborasset, de Francia ad Angliam et de Anglia ad Franciam discurrendo, uidens tandem se non posse proficere, conuocauit archiepiscoporum,  et episcoporum, et abbatum concilium apud ciuitatem Meldensem  , in quo prefatus rex Francie per eosdem archiepiscopos, episcopos et abbates fecit ab eo ad sedem apostolicam appellari. Quorum appellationi noluit ipse deferre, nisi iurassent quod in termino, quem eis prefigeret, appellationem ipsam in propriis prosequerentur personis. Sed summus pontifex ab huiusmodi iuramento illos absoluit, indulgens eis de speciali gratia, ut aliquot ex parte omnium ad prosequendam appellationem uenirent. uenerunt igitur in termino constituto Senonensis et Bituricensis archiepiscopi, Parisiensis, Meldensis, Catalaunensis et Niuernensis episcopi  , et  multi honorabiles clerici, procuratores omnium aliorum. Quibus diutius exspectantibus, prenominatus rex Anglie pro se neminem destinauit, negligens prosequi causam suam. Ex qua negligentia quantum ei damnum prouenerit, satis patet, cum in breui tempore totam Normanniam et Andegauiam, et Aquitaniam ipsam perdiderit pene totam. Predicti uero archiepiscopi et episcopi, post exspectationem diutinam, in publico consistorio sub uerbo ueritatis, tanquam pontifices, sunt professi, quod ipsi non appellauerant ad mandatum apostolicum eludendum; sed, quia sua interesse credebant, maxime cum crederent in hac parte suum regem iustam causam habere; sed, si nec istud sufficeret, et in aliquo essent domino pape suspecti, purgationem canonicam  offerebant, quam eis dominus papa remisit.

 CXXX. Hic, ad reformationem et correctionem excessuum uigilanter intendens, uisitatores prudentes per diuersas prouincias delegabat, per quos faciebat diligenter inquiri de statu et conuersatione, non solum Ecclesiarum, sed etiam prelatorum; et, quos inueniebat culpabiles, a suis prelationibus protinus remouebat, nolens crimina relinquere impunita. Quot enim prelatos a suis dignitatibus deposuerit, enarrare quis posset? Ipse namque, ut de multis aliquos exprimamus, deposuit in Theutonia Coloniensem archiepiscopum  ; episcopum Wormaciensem, archiepiscopum Maguntinum intrusum  ; Hildesemensem et Herbipolensem episcopum, imperialis aule cancellarium  ; Guircensem episcopum, uicarium Salzeburgensis archiepiscopi  ;  et episcopum Nurembergensem  . In Lombardia  induxit, uel cegit ad cessionem Mediolanensem archiepiscopum  , Astensem et Yporiensem episcopos  , et multos abbates. In Prouincia uero deiecit Tolosanum  , Biterrensem  ,  uinciensem  et uiuariensem  episcopos, et alios multos presules et abbates. In regno Francie destituit Lingonensem episcopum  et abbates de uiziliaco  , de Burgolio  , de Cultura   et de Carasca  ; in regno Sicilie, Troianum episcopum, in archiepiscopum Panormitanum assumptum  .

CXXXI. Licet beatus Thomas archiepiscopus animam suam pro ecclesiastica posuerit libertate, nulla tamen utilitas quoad hoc in sanguine eius erat, quoniam Anglicana Ecclesia per principum insolentiam in profundo seruitutis ancillata iacebat, ita ut apostolicum quoque mandatum in Anglia iam quasi precarium haberetur, et electiones prelatorum nusquam libere fierent, ut de ceteris abusionibus taceatur  . Contigit autem ut, defuncto Huberto, Cantuariensi archiepiscopo, controuersia oriretur de iure ac potestate eligendi archiepiscopum, inter suffraganeos, et monachos Cantuariensis metropoleos;  illis asserentibus quod consueuerant et debebant interesse cum monachis ad eligendum archiepiscopum; istis econtrario affirmantibus quod metropolitani electio ad suffraganeos minime pertinebat. Rex uero fauebat suffraganeis contra monachos, suum nichilominus fouere nitens abusum. Cumque, propter timorem ipsius, monachi non auderent liberam electionem publice celebrare, subpriorem suum sub simulatione quadam occulte in capitulo elegerunt, et, ad ipsius regis instantiam, cui resistere non audebant in publico, elegerunt episcopum Noruicensem, quem et ob regis gratiam suffraganei elegerunt. Utraque igitur questione ad apostolice sedis examen ab utroque perlata, et ea que de iure eligendi  archiepiscopum inter suffraganeos et monachos uertebatur, et illa que super electione Noruicensis episcopi agebatur ex altera, in quo monachorum conuentus uidebatur esse diuisus, quibusdam adherentibus subpriori, aliis autem episcopo Noruicensi, cui etiam rex et suffraganei omnino fauebant; postquam, productis testibus, et exhibitis instrumentis, sufficienter actum est de utraque, dominus papa, uia regia prudenter incedens, non declinando ad dexteram uel sinistram, ius et potestatem eligendi archiepiscopum, adiudicauit conuentui monachorum, perpetuum imponens silentium suffraganeis in hac causa. Utramque autem electionem, iustitia exigente, cassauit; munera  omnino detestans, de quibus dicebatur quod plus quam undecim  millia marcarum propter hanc causam parati  fuerant elargiri. Ne uero, si monachi ad celebrandum electionem remitterentur in Angliam, nouissimus error fieret peior priore, precauens summus pontifex huic malo, mandauerat conuentui monachorum, ut potestatem eligendi archiepiscopum committerent quindecim ex fratribus suis, ad apostolicam sedem destinandis, si forte contingeret utramque illarum electionum de iure cassari, hoc idem insinuans ipsi regi. Cum igitur monachi paruissent apostolice iussioni, dominus papa, post cassationem predictarum electionum, iniunxit quindecim illis  monachis, ut in presentia sua electionem canonicam de persona celebrarent, et, examinatis uoluntatibus singulorum, inuenti sunt plures in magistrum  Stephanum de Languetone, presbyterum cardinalem tituli Sancti Chrysogoni, conuenire, uirum utique uita, scientia et fama preclarum, de Anglia oriundum, quem dominus papa eodem anno de cathedra magistrali, quam regebat Parisiis, assumpserat in presbyterum cardinalem; in quem tandem omnes monachi pariter consenserunt, nuntiis regiis hoc moleste ferentibus, et multis modis laborantibus impedire. Quod cum per eos ad regis notitiam peruenisset, rex in tantam indignationem exarsit, licet ei dominus papa scribens postulasset, exhortans ut suum impenderet huic facto fauorem, ut, nuntiis ad ipsum remissis, non dubitauerit ei mandare per litteras quod id nullatenus pateretur. Porro dominus papa, sicut erat fortis et constans, prefatum  electum propriis manibus consecrauit, et, palleo sibi dato, transmisit illum ad gerendam sollicitudinem pastoralem, districte precipiens suffraganeis uniuersis, ut, nisi rex, diligenter commonitus, acquiesceret, totum regnum Anglie subiicerent interdicto ecclesiastico. Quod sicut mandauit denique factum est, Deo mirabiliter operante, ut per totum regnum Anglie simul ac semel curreret interdictum; quod tam districte seruabatur ubique  , ut, preter penitentiam morientium, et baptisma paruulorum, nusquam celebraretur diuinum officium, aut exhiberetur ecclesiasticum sacramentum; ita, quod non solum clericorum et monachorum, aut quorumlibet regularium, sed etiam episcoporum  cadauera seruarentur extra cemeterium inhumata.  Quod demum rex, propter generalem clamorem, sustinere non preualens, satisfactionem obtulit per nuntios et litteras suas; quam archiepiscopo in Flandria exspectanti denuntiauit hoc modo  :

CXXXII Charissimus in Christo filius noster, Ioannes, rex Anglorum illustris, nuper nobis, etc. Dat. Anagnie, uI Kal. Iunii, an. XI.

CXXXIII. Quia uero uirtutis aurum  in persecutionis fornace probatur, uolens Deus prefati presulis patientiam inter aduersa probari eum quasi signum exposuit ad sagittas, permittens ipsum a suis ciuibus multis tentationibus exerceri; sed, sicut in Psalmo legitur: Sagitte paruulorum facte sunt plage eorum, et pro nichilo habentur contra eum lingue ipsorum . Cum enim Romanum  populum ad uassallagium recepisset  , quidam,  qui ex discordia quam seminare solebant inter summum pontificem et Romanum populum, suos questus augebant, intelligentes quod non poterant in aqua clara piscari, ceperunt aquam turbare, ut in ea melius piscarentur. Inter quos principales et precipui exstiterunt Ioannes Petri Leonis Raynerii  , et Ioannes Capotius  , qui ex facundia sua multum obtinuerat in populi fauorem. Hi ergo hanc primam turbandi materiam inuenerunt, dicentes in populo quod dominus papa spoliauerat Urbem omnibus tenimentis, sicut anceps deplumat auem omnibus pennis, pro eo quod ipse Sabiniam et Maritimam ad manum Ecclesie reuocauerat, et recuperauerat Urbis senatum  . Sed, cum hoc modo minime profecissent, occasionem aliquam confinxerunt,  asserentes quod ipse senatum non faciebat communem,  sed eum in senatorem eligi faciebat, qui suis propitius, et aliis esset infestus. Quamuis autem multifarie multisque modis populum subuertere niterentur, et sepe scandala suscitassent, non tamen eum adhuc plene seducere potuerunt, ad hoc precipue intendentes, ut, sicut soliti fuerant, a summo pontifice pecuniam extorquerent. uerum, ipse, cupiens hanc pessimam consuetudinem abolere, noluit se ab illis redimere, ut a sua persecutione cessarent. Unde ipsi, contempti, ceperunt ad persecutionem ipsius amplius inflammari; et, quia uidebant se solos non posse sufficere, multos sibi attrahere studuerunt, insimul coniurantes. Sic ergo longam restem fecerunt, dum quosdam simplicitate seductos, alios tractos inuidia, nonnullos cupiditate  illectos, ad suum inclinauere consensum.

Accidit interim ut uiterbienses in tantum opprimerent uiterclanum, nolentes homines ipsius castri alio modo recipere, nisi, saluis personis et rebus, castrum ipsum eis traderent destruendum, quod ipsi, summa necessitate compulsi, mittentes nuntios ad Romanos, se simul cum castro eorum dominationi subiiciendos offerrent, ut imminens possent periculum euitare. Tunc prefati schismatiarche arbitrati sunt se turbationis inuenisse materiam, per quam possent Romanum populum contra summum pontificem commouere, dicentes: »Faciamus uiterclanum recipi a Romanis contra uiterbienses tuendum; et, si papa noluerit Romanis auxilium impertiri, tunc Romanus populus commouebitur contra  ipsum, si uero auxilia illis impenderit, uiterbienses cum fautoribus suis ab eius fidelitate recedent; et sic suscitabitur guerra, per quam melius poterimus in aqua turbata piscari.« Licet igitur sanis et sapientibus huiusmodi consilium displiceret, preualuit tamen consilium istud in plebe, que uiterbienses habet exosos, et receptum est uiterclanum ab Urbe contra uiterbienses defendendum. Cum autem uiterbienses nollent, ad mandatum Romanorum, ab impugnatione uiterclani cessare, diffidati sunt a Romanis  ; et, cum isti congregarent exercitum contra illos, illi, conuocatis rectoribus societatis Tuscie in auxilium contra istos, ceperunt ad resistendum se uiriliter preparare. Rectoribus ergo  Tuscie societatis cum ualida manu in auxilium uiterbiensium accedentibus, Romani, dubitantes procedere, murmurare ceperunt aduersus eos qui  consilium dederant ut acciperent uiterclanum; et sic prefati schismatiarche uisi sunt incidere in foueam quam nisi  sunt aliis preparare. Quid ergo facerent ignorantes, recurrerunt tandem ad summum pontificem, ipsius auxilium humiliter implorantes. Ipse uero, non tam propter illorum instantiam, quam propter uiterbiensium insolentiam, qui, super negotio uiterclani sepius requisiti, nunquam uoluerunt ipsius acquiescere monitis et mandatis, imo etiam contra ipsum Narniensibus in rebellione sua prestiterunt auxilium et fauorem, mandauit eisdem, ut a molestatione uiterclani desisterent, uel in curia sua iustitiam exhiberent, promittens eis in ueniendo, morando, et redeundo plenariam securitatem prestare. Quod cum ipsi facere  noluissent, eos pro contumacia sua diffidauit, et interdicto subiecit, iniungens rectoribus societatis Tuscie, qui iam in eorum auxilium usque Urbeuetanum peruenerant, ut eis contra Romanos auxilium non prestarent. Qui respondentes dixerunt, quod, cum eos ratione societatis tenerentur iuuare, non poterant eis sine periurii reatu deesse. Quibus per honorabiles nuntios dominus papa rescripsit, quod, cum ipsi societatem ad honorem Ecclesie Romane iurassent, ipsius honorem procul dubio non seruarent, si uiterbiensibus, contemnentibus ad mandatum eius facere rationem, et ob hoc iusto iudicio diffidatis et interdictis, auxilium exhiberent. Unde ipsi rectores cum exercitu suo ad propria redierunt,  et Romani, cum fidelibus domini pape ad mandatum ipsius undique congregatis, adierunt fiducialiter uiterclanum, illudque uictualibus et aliis necessariis munientes, usque uiterbium processerunt, et, castrametantes ex opposito ciuitatis, circa uesperam periclitati certamine, pugnauerunt cum illis, et in eo congressu sunt superiores effecti  ; sed, summo diluculo, non exspectantes ad propria redierunt, usque adeo in laudem summi pontificis conclamantes, ut quidam, qui consueuerant in contradictionem domini pape ora laxare, publice dicerent quod ita iam erant ipsorum lingue, quod nunquam de cetero contra summum pontificem loquerentur.

CXXXIu. Hoc autem paruissimo tempore seruauerunt.  Nam, cum nobiles uiri, Lando Collis de Medio, et fratres eius  , deposuissent domino  pape querelam de Bartholomeo  et Ionatha, dominis uarnie et Gabriani, quod partem terre spectantem ad ipsos per uiolentiam detinerent, et peterent sibi iustitiam exhiberi, qui, sepe citati, iustitiam sub eius examine facere noluerunt, fecit illos per peremptorium edictum, per marescalcum suum, in possessionem rerum petitarum induci. Quam illi temere perturbantes, accesserunt ad prefatos Ioannem Leonis  Rainerii, et Ioannem Capotium, et eis simulato contractu terram suam titulo pignoris obligarunt, eam se ab ipsis tenere simulantes. Illi uero apud dominum papam instare ceperunt, ut eis terram illam in pace dimitteret. Quorum fraudem dominus papa cognoscens, prefatos nobiles coarctari nichilominus faciebat per uastationem segetum,  incisionem arborum, fractionem molendinorum, et abductionem predarum. Quanquam prefati schismatici clamarent contra dominum papam in populo, quod ipse libertates, et consuetudines, et rationes Romanorum infringeret et auferret, satagentes contra eum scandalum populi suscitare; quod ipse tandem, congregato populo, exposita ueritate, sedauit; et, adhuc eis minantibus et renitentibus, cegit nobiles antedictos, ut, pignoris contractu rescisso, mandatis ipsius se per omnia parituros iuramento et fideiussoribus promiserint. Et sic demum inter istos et illos controuersia finem per transactionem accepit.

uiterbienses uero, impugnantes uiterclanum, et illud nimium coarctantes, uiterclanenses Romanorum auxilium implorarunt, asserentes, quod, nisi  quantocius illis succurrerent, tanta laborabant penuria uictualium, quod non poterant ulterius se tenere. Senator igitur, Urbem egressus, in prato Sancti Petri fixit tentorium, mandans Romanis ut post ipsum exirent, et uicinos amicos Urbis in expeditione conuocans uniuersos. Romani uero pauci, et cum tedio exeuntes, uix tandem senator usque ad ciuitatem Castellanam processit. uiterbienses autem, adiuncto comite Ildebrandino, quem sibi Potestatem  prefecerant, et, tam per ipsum quam per alios amicos suos magno exercitu congregato, multis nichilominus militibus et arcariis mercede conductis, se contra Romanos uiriliter prepararunt  . Romani ergo, cum essent pauci, audito illorum multiplici apparatu, quid agerent dubitare ceperunt, quia eis ignominiosum redire, et periculosum procedere uidebatur. Sed hoc consilium inierunt, ut senator a potentioribus Urbis pecuniam mutuo postularet, ex qua conduceret milites et arcarios opportunos. Qui cum nullam, uel modicam, ab aliis potuisset habere, Richardus, domini pape germanus, mille libras  eis in tanto necessitatis articulo mutuauit; ex qua conductis militibus et arcariis, processerunt, ut inferrent uictualia uiterclano.  Sed uiterbienses, eis obuiam uenientes, ceperunt dimicare cum ipsis ipso die Epiphanie  , cum dominus papa, missarum solemnia celebrans in ecclesia Sancti Petri, exhortaretur populum ut pro fratribus in exercitu commorantibus supplicarent, ut Deus eos cum prosperitate reduceret et honore: ipsoque die uiterbienses, terga uertentes, fugati sunt a Romanis, multis in bello uulneratis, occisis et captis. Sicque, Romanis cum gloria reuertentibus, senator cum sepefato Ioanne Petri-Leonis Rainerii, et multis aliis, ad summum pontificem accedentes, prostrauerunt se ad pedes ipsius, et, eos humiliter osculantes, innumeras ei gratias retulerunt.

Senator autem uniuersos captiuos misit in Canapariam   multis miseriis macerandos; inter quos duo erant maiores, uidelicet Neapolion, uicecomes Campilie, et Burgundio, protonotarius uiterbii; quibus dominus papa compatiens, fecit illos educi de Canaparia, et in palatio suo aliquandiu detineri, ac demum apud Larianum honorifice custodiri; ceterorumque misertus, inter Romanos et uiterbienses cepit de pace tractare  .

CXXXu. Prefato uero Neapolione per fugam elapso,  sepefati schismatici ceperunt contra dominum papam ora laxare, obloquentes et blasphemantes, ut contra eum populum concitarent: et quidem malignis eorum suggestionibus populus nimis est concitatus. Quorum furorem dominus papa blande deliniens, usque adeo in pacis tractatu processit, quod inter eos, salua in omnibus fidelitate Romani pontificis et Ecclesie Romane, composuit, et sic omnes captiui sunt liberati; precipiens uiterbiensibus, ut portas ereas, quas de basilica Sancti Petri, et pateres  ereos, quos de cantharo  ante basilicam dicebantur extulisse, uel confregisse, tempore Frederici imperatoris, facerent restaurari.

Licet hanc pacem de uoluntate fecerit Romanorum, nichilominus tamen aliqui oblatrabant, dicentes  quod eam ob commodum fecerit speciale. Ad has malignitates et nequitias exercendas incentores et auctores fuerunt filii Ursi, quondam Celestini pape  nepotes, de bonis Ecclesie Romane ditati; hac occasione duntaxat, quod inter domum Petri Bobonis  , ex qua ipsi per patrem descenderant, et domum Romani de Scorta  , ex qua dominus papa per matrem descendit, ueteres emulationes fuerunt. Unde, timebant ne ipse uellet eos opprimere, presertim super terram quam nomine pignoris ab Ecclesia Romana tenebant, uidelicet uiconario  , Burdella  et Cantalupo, quamuis nichil tale facto, uerbo, uel signo percipere potuissent. Nitebantur igitur sub nomine communitatis populi sibi captare fauorem, et inter ipsum et Ecclesiam scandalum suscitare, ut dominus papa, molestatus a populo, eos molestare non posset, et, si uellet, se contra ipsum fauore populi tuerentur. In tantum igitur eorum  processit malitia, ut, absentia domini pape captata, cum apud uelletrum estiuo tempore moraretur  , ipsi, paratis insidiis, ex improuiso in  Romanum de Scorta, et filios Iohannis Odoline  , consanguineos ipsius domini pape, uiolenter irruerint, et eos ac uxores eorum de domibus suis eiecerint. Quod cum ad audientiam summi pontificis peruenisset, indoluit uehementer, non tam propter illatam  iniuriam, quam propter futurum periculum quod timebat; et ideo ad reditum festinauit. Ad cuius presentiam prefati malefactores, uidelicet filii Ursi, cum consanguineis et amicis suis protinus accesserunt, ipsius se mandatis per omnia exponentes; et, recepto ab eis corporaliter iuramento, quod uniuersis mandatis eius absque reseruatione cum timore parerent; ab aliis quoque simile iuramentum recepit; et, fideiussoribus insuper utrinque receptis, pacem inter eos componere  intendebat.

CXXXuI. Porro, Pandulphus de Subuxa, senator Urbis, qui per omnia domino pape fauebat, his non contentus, utrosque in sua mandata iurare cegit, et, fideiussoribus ab utrisque receptis, eorumque turres accepit, compellens eos urbem exire; illosque apud Sanctum Petrum, istosque apud Sanctum Paulum manere precepit, ut, eis absentibus, uindictam liberius exerceret, cepitque quamdam turrim filiorum Ursi diruere  , propter iniuriam perpetratam.

CXXXuII. Interim autem, Theobaldus  Benedicti Odonis, consobrinus filiorum Ursi, ad Sanctum Paulum frequenter accedens, cum prefato Romano  de Scorta, genere suo, securius loquebatur. Quod cum filii Ioannis Odoline perpenderent, et scirent cum totius mali fuisse principalem auctorem, presumentes quod contra eos male  tractaret, irruerunt in ipsum, maligno spiritu concitati, et in uia inter Sanctum Paulum et Urbem eum nequiter occiderunt.

Quod cum ad filiorum Ursi notititiam peruenisset, subito reuertentes in Urbem, fauore plebis propter sceleris immanitatem adiuti, utrasque turres, quas tenebat senator, nichil tale suspicans, occuparunt, et tam turres quam domos illorum funditus destruxerunt,  reportantes ad domum cadauer occisi, et cogitantes illud non solum ante domum Richardi, germani domini pape, uerum etiam ante palatium summi pontificis cum funebri luctu deponere, ut contra eos furorem populi concitarent; sed, impediti, quod cogitauerunt perficere nequiuerunt.

Ex tunc conspirationibus et coniurationibus ardentius intendentes, quecunque poterant excogitabant iniqua, machinantes qualiter possent dominum papam offendere, saltem in suis consanguineis et amicis, et ex eo materiam assumpserunt,  quod [Oddo de Polo  , uiuente adhuc Gregorio, patre suo, ac post eius decessum, de  coniugali copula contrahenda, inter filium suum et neptem domini pape, filiam uidelicet prefati Richardi, cepit habere  tractatum, et, multis pactis intercedentibus, tandem mediante Octauiano, Ostiensi episcopo  , patruo suo, ad inuicem conuenerunt. Cumque prescriptam terram, quam ipse Odo ac progenitores ipsius multis debitis obligauerant, predictus Richardus a debitorum onere liberasset, ipse Odo, ac fratres eius, qui, cum terra subiaceret debitis obligata, uix poterant ex ea tenuem ducere uitam, ceperunt ad eam anxius aspirare. uerum, cum suam contra prefatum Richardum querelam proponerent coram summo pontifice, respondit sepissime idem Richardus, quod paratus erat sub examine domini pape, uel fratrum suorum  , aut iudicum, uel etiam ad arbitrium bonorum hominum, seu communium personarum,  plenariam eis iustitiam exhibere, idem dominus papa prefato  O. et fratribus necessarios sumptus in litem promisit misericorditer elargiri. Sed ipsi, prauo ducti consilio, ceperunt non solum contra Richardum, uerum etiam contra dominum papam multa confingere falsa, ut, quasi sub specie pietatis, clamorem populi concitarent, ita, quod nudati per Urbem frequenter cum crucibus ad arculas discurrebant; et licet prohibiti fuissent a Domino papa, ne contra ipsum tale quid attentarent, ab incepto tamen desistere noluerunt, sed, peiora prioribus attententes, secunda feria post Pascha  , tumultum et seditionem populi concitarunt,  ita, quod, blasphemis clamoribus incessanter emissis, in ipsa Beati Petri basilica diuinum officium perturbarunt. Et cum de more ipse summus pontifex coronatus reuerenter per Urbem incederet, insidias et iniurias multas sustinuit atque magnas  . Ipse uero, placido uultu procedebat intrepidus, nullum pauoris aut commotionis signum ostendens, quia conscientiam habebat liberam et securam. [  Porro, nec his contenti, sed ut  fieret error nouissimus peior priore, cum Romanus populus esset coram senatore in Capitolio  congregatus, sepedictam terram, ad proprietatem sedis apostolice pertinentem, uerbo, quia facto non poterant, et scripto, quia iure nequibant, senatui populoque Romano, quantum in eis erat, concedere, presumpserunt. Sed ipse dominus papa incontinenti  ius suum, conuocato populo, per quosdam fratrum suorum fecit publice protestari; et ne ius Ecclesie deperiret, precepit sepedicto Richardo, ut, terram ipsam per Romanam Ecclesiam recognoscens, eam defenderet et muniret.]  Adhuc in tantum processit eorum audacia, quod prefatum senatorem, nolentem, suis peruersitatibus consentire, infra palatium Capitolii obsederunt, eum illic expugnare putantes. Quod cum facere nequiuissent, [  falsis commentis  contra prefatum senatorem Romanum populum seducentes, ipsum aduersus eum adeo commouerunt, ut, armis ad conflictum assumptis, turrem ipsius, igne apposito, acriter expugnarent, ita, quod eam, ipso uix tandem per fugam liberato, ceperunt, multis tam sibi quam adiutoribus suis damnis et iniuriis  irrogatis.]  uidens ergo dominus papa quod furor erat in cursu, cessit currenti furori, et, Urbem egressus, in Campaniam declinauit  . Cumque apud Ferentinam per totam etatem demoratus fuisset  , ubi fieri fecit optimum et pulcherrimum fontem, circa  finem Septembris uenit Anagniam; ubi eum tam grauis egritudo peruasit, ut de ipsius liberatione pene nulla spes esset, ita ut per ipsam ciuitatem sepius insonuerit quod diem clausisset extremum.

CXXXuIII. Tempus interim imminebat quo renouari debebat in Urbe senatus. Fecerunt nuntios destinari, qui ad eligendum peterent medianos  . Suggesserant enim populo, ut non unicum, sed quinquaginta sex senatores uellent habere, quatenus, inter multos, aliquos ipsi fautores haberent. Et, quia pars eorum nimium inualuerat, cum ab his, qui, egrotante summo pontifice, negotia Ecclesie procurabant, duodecim mediani fuissent populo assignati, pene omnes capi fecerunt, et in trullo Ioannis de Stacio  uiolenter includi, cogentes  eos iurare ut singuli saltem duos de fautoribus suis eligerent senatores. Quo facto, prefatus senator assignauit et tradidit capitolium illis duntaxat qui domino pape fauebant. Et, cum ipsi iuramentum regiminis secundum antiquam et consuetam formam intrassent, hoc audito, quod de terra, que fuerat Gregorii de Polo, nichil contra Urbis iustitiam ordinarent, alii iurarunt quod de terra illa nullum facerent omnino contractum, nisi Urbs prius haberet tenutam; et ad hoc populum suis machinationibus induxerunt, ut pene omnes clamarent, quod ipsius terre prius Urbi traderetur possessio, et tunc demum inter Ecclesiam, et Richardum, et Urbem cognosceretur de iure, quod quam absurdum  esset et iniquum, pene nullus ignorat. Cum ergo senatores illi non possent in uoto  concordare cum aliis, nec in uno loco potuerunt remanere cum illis, sed descenderunt apud monasterium Domine Rose  , iuxta domum Ioannis de Stacio qui eis omnino fauebat; et, sic diuiso senatu, pax et iustitia nunquam inueniebantur in  Urbe. Cepit ergo paulatim populus murmurare propter maleficia que committebantur impune, multis dolentibus, quibus erat mens sana, de his que propter inuidiam nequiter agebantur. Et, licet multoties solemnes nuntii missi fuissent ad dominum papam, ut rediret ad Urbem, et ipse redire noluisset, quia nondum res exigere uidebatur, missi sunt tamen ad ultimum maiores et plures, qui eum, iam plene restitutum per Saluatoris gratiam sanitati, ex parte populi ad reditum inuitarunt. Rediit igitur  , ne populum contemnere uideretur, et cum ingenti fuit honore susceptus.

CXXXIX. Licet autem multorum commotio quiescere iam cepisset, nondum tamen ita refriguit  indignatio peruersorum, ut, quantumcunque dominus papa benigne ac placide loqueretur, iustitiam  sibi fieri postulando, cum ipse paratus esset iustitiam exhibere, uerbum eius acceptaretur ab illis. Consultum est ergo summo pontifici, ut, conuocato populo, assignari eis faceret medianum qui unum eligeret senatorem. Ipse uero, ne contra personam mediani quidquam obiici posset, fecit eis assignari pro mediano nobilem uirum, Ioannem Petri-Leonis, qui ab uniuerso populo approbatus, iuramento secundum morem exhibito, Gregorium Petri-Leonis Rainerii senatorem elegit; cuius electio satis uisa est populo complacere. Sed prefati schismatici, conuenientes post nonam cum fautoribus suis apud monasterium Domine Rose, tenorem pacis, que inter Ecclesiam et urbem per priuilegium confirmata fuerat, temere uiolantes, suos, non senatores,  sed seductores eligere presumpserunt, uiros infames et criminosos, quia bonos et honestos habere nequibant; et sic factus est error nouissimus peior priore: hoc ad excusationem solummodo pretendentes, quod dominus papa priuilegium meruerat amittere, quia permissa sibi abusus fuerat potestate. Prefatus autem Gregorius Petri-Leonis Rainerii, qui legitime fuerat electus senator, uir erat fidelis, benignus et mitis sed non ita uirtuosus, strenuus et astutus, sicut temporis malitia requirebat. Omnibus ergo confusis, licebat unicuique quod libebat. Unde, Ioannes Capotius, opportunitatem temporis se inuenisse cognoscens, quod suum posset desiderium adimplere, iuxta domum suam turrim cepit  edificare de nouo. Quod cum prefato Pandulpho, et aliis eius emulis displiceret, cogitare ceperunt quomodo possent eius propositum impedire, miseruntque nuntios ad eumdem, ut a turris edificatione cessaret. Qui, prohibitionem eorum contemnens, cepit edificationi fortius imminere, quanquam multi sibi consulerent ne causam quasi communem faceret specialem, quia procul dubio fauorem communitatis amitteret, et, si dominus papa uellet illis fauere, resistere non ualeret. Sed ipse, sicut erat arrogans, talibus consiliis nullatenus acquieuit, presentia tantum considerans, non futura. Ceperunt igitur utrinque se ad bella preparare, ita, quod ipsa die Pasche  , Ioannes Capotius, per urbem discurrens, populum ad auxilium conuocabat, affirmans quod eo die  plenam sumeret de uniuersis inimicis uictoriam. Aestimabat enim, quod non possent ante faciem eius subsistere, quin eos in momento deleret. Prefatus uero Pandulphus se in montem supra domum suam qui Ballea  Neapolis dicitur, receptauit, ne locus ipse occuparetur ab illis. Ad quem cum Ioannes Capotius armatus cum suis fautoribus accessisset, Pandulphus, cum paucis illos aggressus, conuertit in fugam, et usque ad sanctum Quiricum eos insecutus est, crebris percussionibus affligendo. Cumque diuersis locis ea die pugnatum fuisset hinc inde, parti Pandulphi melius cessit, multis laudantibus Deum, quod humiliasset superbum, qui nec diei sancto dedit honorem. Ex tunc pars illa deficere cepit, et Pandulphus roborari. Nam Richardus, germanus domini  pape, subueniebat ei magnifice in expensis, feceruntque turres ligneas, ubi lapideas non habebant, aggeres et fossata, munientes thermas, incastellantes ecclesias, die noctuque pugnantes, non solum milites et pedites super terram, uerum etiam custodes et seruientes per turres, de alto lapides et sagittas emittentes. Erexerant enim petrarias, et mangonellos  , conduxerant balistarios et arcarios  ; et tam acriter dimicabant, ut, preter cedes et strages et domos destruere, et incendia perpetrarent. uerum, cum Ioannes Capotius nec sic a turris edificatione cessaret, Pandulphus cepit edificare fagiolum  super quoddam monumentum antiquum, quod illius domui adeo erat uicinum, ut a  fundibulariis  de hac in illam lapides iacerentur. Indoluit uehementer Ioannes Capotius, quia, cum fagiolum perfecisset in altum, ex iactu lapidum homines ante domum non poterant remanere. Sed et filii Petri Alexii, fautores Pandulphi, supra predictum montem turrim edificarunt excelsam, et Gilido Carbonis, similiter adiumento ipsius, tres turres  suas erexit in altum. Sed Petrus Anibaldi, sororius domini pape  , pontes omnes iuxta Colosseum  , turrem ex opposito cepit constituere  , prohibentibus Iacobo Fraiapane  , ac relicta Raimonis  Fraiapanis, et impedientibus, prout poterant, per Colosseum  et turrem Raimonis, lapidibus et sagittis emissis. Sed ipse per  dictas oppositiones ab edificio non cessabat.

CXL. Ioannes uero Capotius, anxius, cogitabat quomodo posset fagiolum occupare; tantumque sategit, quod illud multo studio ac labore in festo sancti Laurentii occupauit, et post occupationem eius tantum inualuit mox, quod, Lateranum accedens, domos Pandulphi, que ibi erant, uniuersas euertit, et formam  , quam ibi habebat, accepit. Sed et turricellam, quam prope Colosseum, iuxta Sanctorum Quadraginta Martyrum ecclesiam  , Pandulphus  munierat, uiolenter inuasit, tantusque terror irruit in Pandulphum et fautores ipsius, quod iam pene desperabant. Modum autem in prosperitate non seruans, contra Petrum Anibaldum, sororium domini pape, processit cepitque aduersus  illum pugnare, putans et ipsum omnino delere. Sed multi, qui sequebantur eumdem, ab illo sunt ad istum conuersi, quia eum plurimum diligebant; et, sic illi fortiter resistentes, eum uiriliter propulerunt. Ex tunc Petrus Anibaldi negotium cepit facere suum, et per hoc pars ista uiribus innouata usque adeo cepit inualescere contra illum, quod infra modicum tempus uiolenter ceperunt turrem munitam, que uulgariter Gallina alba uocatur, et turrem Gregorii Serrauerii  , sed et Sanctum Quiricum, quem illi totis uiribus defendebant, succendentes, et diruentes  domos aduersariorum undique per circuitum. Turris quoque quam edificauerat Baroncellus, precipuus fautor Ioannis Capotii, funditus corruit per se ipsam; adeoque uirtus eorum inualuit contra illos, ut iam uires illorum quasi deficerent eneruate. Nam adiutores eorum, longo tempore grauati laboribus et expensis, eis deesse ceperunt, et ipsi sibi sufficere non ualebant. Populus quoque aduersus illos iam ex maiori parte clamabat, ipsis, ut suum palliarent defectum, dicentibus, quod contra eos pecunia domini pape pugnabat.

CXLI.  Licet autem plerique consulerent domino pape, ut permitteret eos usque ad extremam exinanitionem quassari, nolens tamen eis respondere pro meritis, quibusdam ad se benigne uocatis, talem  formam pacis proposuit: Eligantur quatuor boni uiri super discordia et diuisione que uertitur inter ipsos, et illos qui se nominant bonos homines de communi, et Richardum, germanum meum, qui iurent, nec amore, nec odio, nec prece, nec pretio, nec timore, sed bona fide ac sine fraude, cognoscere et dicere super his, infra sex menses, quod intelligent esse iustum; nisi forsan interim possent uoluntariam concordiam reformare. Sed electi iurati ante omnia dicant de facto senatus, saluo tenore finis inter Ecclesiam Romanam et Urbem, sicut apparet per priuilegium. Et  nos, pro bono pacis, ex gratia procedemus hoc anno in facto senatus, secundum eorum consilium; ita, ut hoc non possit nobis in posterum impedimentum aut preiudicium generare. Placuit quidem illis hec forma, tanquam qui nimis ex guerra grauati eam subterfugere affectabant  . uerumtamen, ut suum scelestum propositum occultarent, Ioannes Capotius, conuocato populo, et exposita forma pacis, inter cetera ita dixit: Non consueuit Urbs in aliqua contentione succumbere, quam contra Ecclesiam assumpserit, neque iustitia, sed potentia uincere consueuit. Sed ecce nunc omnino succumbit; quia et tenutam terre, contra populi decretum, et iuramentum senatorum, illi dimittit, et senatum illi confirmat. Et si nos, qui tot sumus et tanti, deficimus, quis  ei de cetero se opponet? Nunquam tam turpem pacem audiui factam pro Urbe, nec ego tam turpi paci uolo prebere consensum. Audiens autem Ioannes Petri-Leonis Rainerii, quod is, qui pacem illam pre ceteris affectabat, eam propter fauorem populi penitus reprobasset, et ipse, assumpta parabola  , cepit eam modis omnibus improbare; sicque tractatus pacis ea die non potuit habere processum. Sed, cum guerrarum aculeis pungerentur, iam uero non rogati, sed rogantes, faciebant pacem huiusmodi postulari; et, de communi omnium uoluntate quatuor sunt electi, qui secundum prescriptam formam, iurarunt, statimque dixerunt, quod ad summum pontificem pertinebat creare senatum. Sed, quoniam unus inueniri non poterat qui esset utrique  parti communis, consulebant domino pape, ut concederet populo quinquaginta sex senatores. Qui, predicens illis quod per tot senatores Urbs commode regi non poterat, quoniam ad inuicem discordarent, pro instanti tamen necessitate annuit postulatis. Electi sunt igitur quinquaginta sex  senatores, qui omnes iurauerunt domino pape fidelitatem, aut fidem, et inter predictos discordantes qualem qualem pacem fecerunt, cepitque Urbs a bellorum strepitu paululum respirare, ac predicti schismatici contra dominum papam et Romanam Ecclesiam obloqui cessauerunt. In tantum  ergo uirtus et constantia domini pape profecit, qui statum Ecclesie quasi de seruitute ad libertatem  reduxit, ut non oporteret eam semper a persecutoribus se redimere, torquentibus tantum ut extorqueretur. Nam et omnium una uox erat et eadem sententia, quod iste pontifex flecti non poterat iniuriis uel offensis, sed obsequio et honore.

Interea, dum guerra ferueret, duo fratres, habitatores Laterani, contempta prohibitione summi pontificis, edificauerunt turrim munitam ante Lateranum  palatium, secundum  formam antiquam, quam postea requisiti domino pape humiliter tradiderunt, ipsius se iussionibus per omnia submittentes. Qui, cum eam fecisset aliquandiu custodiri, tandem eam demoliri precepit, ne quis de cetero simile attentaret; et sic penitus fuit destructa.

CXLII. Prefatus uero Ioannes Petri-Leonis Rainerii quamdam partem inuaserat de territorio Tusculani; quam cum dominus papa repeteret, asserebat eam a Celestino papa sibi fuisse concessam. Sed, cum id non ostenderet, dominus papa, post monitiones multiplices, comminatus est ei, quod ipsum excommunicationis laqueo innodaret. Ipse autem, hoc audiens, indignatus est uehementer; et sicut erat arrogans et superbus, intonuit quod non  auderet in eum, quod nullus predecessorum suorum ausus fuerat, attentare; nam et tale sibi propter hoc impedimentum opponeret, de quo non posset leuiter expediri: et hoc fuit causa precipua, quare ipse memoratum scandalum contra summum pontificem suscitauit. Sed idem magnanimus pontifex, ne uideretur esse canis mutus non ualens latrare, in dedicatione  basilice Beati Petri, coram innumera multitudine solemniter ipsum excommunicauit. Porro, quamuis murmuraret, iurauit tamen stare mandatis ipsius, et sic exstitit absolutus. Cumque postmodum infirmaretur ad mortem, quia nondum fuerat satisfactum, denuntiauit heredibus suis, quod, nisi et ipsi mandatis eius obedire iurarent,  sepulturam illi, cum moreretur, interdiceret Christianam. Quibus iurantibus, et fideiussores prebentibus, permisit ecclesiastico more sepelire defunctum.

Senatores autem, sicut dominus papa predixerat, tam male in officio regiminis se gesserunt, ut a quolibet, tam intra Urbem quam extra, maleficia committerentur impune, pace ac iustitia penitus relegatis. Unde populus cepit adeo exsecrari ut oportuerit dominum papam ad communem populi petitionem unum eis senatorem concedere, quantumcunque prefatis schismaticis displiceret, qui turbationis tempore iactitabant, quod nunquam de cetero dominus papa posset in Urbe unicum constituere senatorem. Senator ergo, per summum pontificem substitutus, pacem et iustitiam protinus reduxit in  Urbem, comprimens rebelles et presumptores; nullusque contra illum audebat mutire, potentiam summi pontificis reformidans.

CXLIII. Interea, dominus Innocentius, suum iactans in Domino cogitatum, operibus pietatis plenius insistebat. Nam, ualida cum famis inualuisset inedia, ita ut rublum  frumenti a uiginti usque ad triginta solidos uenderetur, et tunc ipse moraretur  Anagnie, protinus remeauit ad Urbem, et cepit necessarias eleemosynas indigenti populo liberaliter erogare  . Sic autem fecit illas distribui, ut  qui uerecundabantur publice mendicare, pecuniam occulte reciperent, de qua sustentarentur per singulas septimanas; illi uero qui publice mendicabant,  singulis diebus panem acciperent ad sufficientiam uniuersi (quorum tanta erat promiscua [; alii autem in eleemosynaria domo reciperent alimenta. Et sic famelicum populum ab imminenti periculo liberauit, exhortans diuites et potentes uerbis pariter et exemplis ad eleemosynas largiendas. Quantam uero pecuniam in hoc opus expenderit, nouit ille qui nichil ignorat. Ab initio quippe promotionis sue, ad eleemosynas deputauit uniuersos prouentus ad se pertinentes de oblationibus basilice Sancti Petri. Preterea, de cunctis prouentibus suis faciebat integram decimam in opus eleemosyne separari, et de residuo, licet occultas, sepissime tamen largas eleemosynas impendebat.  Uniuersales oblationes, prouenientes ad pedes ipsius, secundum antiquam consuetudinem accipiebat eleemosynarius erogandas. Faciebat ergo famelicos refici, nudos uestiri, uirgines pauperculas maritari, paruulos expositos nutriri. Subueniebat frequenter monachis et monialibus indigentibus, et reclusis et eremitis. Domos etiam religiosas uisitabat multoties,  et a debitis liberabat. Circuibat et inuestigabat diligenter eleemosynarius eius pauperes ac debiles, maxime nobiles, dabatque illis sigilla, ut per eos, qui ipsa referrent, singulis hebdomadibus pecuniam acciperent ad uictum; et sepissime talibus quindecim libras per hebdomadem impendebat, exceptis illis qui quotidie recipiebant aut cibos, aut nummos, aut uestes. Permittebat etiam idem benignissimus pontifex pauperculos pueros  ante mensam suam post finem refectionis uenire, ipsisque de his que coram eo remanserant, uictualia exhiberi. Sabbatis quoque faciebat mandatum, lauans ac tergens et osculans pedes duodecim pauperum, et singulis duodecim nummos impendens, faciens refectionem omnibus ministrari.

 CXLIu. Fecit et propriis sumptibus ad opus infirmorum et pauperum hospitale Sancti Spiritus apud Sanctam Mariam in Saxia, in strata publica iuxta Tiberim, ante basilicam Sancti Petri; quod quantum ditauerit et dotauerit beneficiis, possessionibus, redditibus, thesauris, ornamentis, libris et priuilegiis, per se satis apparet  , et ut religiosus  cultus et hospitalitatis gratia, que nunc uigent ibidem, semper abundent. Instituit autem apud hospitale predictum stationem solemnem Dominica post  octauas Epiphanie, in qua populus illic confluit Christianus ad uidendum et uenerandum sudarium Saluatoris, quod cum hymnis et canticis, psalmis et  faculis, a basilica Sancti Petri ad locum illum processionaliter deportant, et ad audiendum et intelligendum sermonem exhortatorium, quem ibi facere debet Romanus pontifex de operibus pietatis, et ad promerendam et obtinendam indulgentiam peccatorum, quam exercentibus se ad opera misericordie pollicetur: ad que ut alios non solum uerbis prouocet, sed exemplis, egenibus omnibus, ad illas spirituales nuptias concurrentibus, panes, carnes, et denarios constituit elargiri: quorum omnium rationem idem prudentissimus presul exposuit in homilia quam super illius diei euangelium exarauit  .

CXLu. Quantum uero munificus et studiosus exstiterit circa cultum et ornamentum ecclesiarum, frequentia dona  manifestant. Basilice ergo  Saluatoris, que Constantiniana uocatur, contulit in territorio Tusculano ecclesiam de Frascata  ,  cum tenimentis suis, sicuti infra distinctos terminos continetur, et pretiosam uestem de examero rubeo  deauratam, undique cooperientem altare, habentem ab anteriori parte imaginem Saluatoris, et imagines beate uirginis, Ioannis Baptiste, Principis apostolorum, et imperatoris, mirabiliter insignitas, et dalmaticam deauratam nobilem; monasterium Sancti Andree in Silice, cum omnibus pertinentiis suis; hospitali eius, possessiones in territorio Tusculano. Item, eidem basilice, optimam crucem auratam, nobiliter operatam cum lapidibus pretiosis, et pedem pro eadem cruce argenteum deauratum septem marcarum, et unum calicem aureum decem et septem unciarum et dimidie, et unum cochlear aureum duarum unciarum et unius   tareni  .

 Basilice Sancti Petri, quartam partem oblationum  de omnibus ministeriis, potestatem insignia plumbea, uel stagnea faciendi, et prouentus eorum; calicem aureum decem et septem unciarum et dimidie; crucem auream, cum pede argenteo deaurato; duos textus Euangeliorum pretiosissimos, et pulcherrimos, ex aureo et smalto, cum margaritis et gemmis; uestem rubeam pretiosam cum pauonibus aureis ad ornatum altaris; planetam  ; tunicam; dalmaticam; et pluuiale  de candido examito granatibus et aurifrigeriis decenter ornatum; amictum, et cingulum, albam, et stolas; et subdidit ei ecclesias Sancti Iacobi  , et Sancti Leonardi  in Septimiano  , et ecclesias Sancte Marie in Saxia, et Sancte Marie Interspadin  . Item ei, ad opus altaris, regalem pannum  cum suis imaginibus mirabiliter auro contextum, et unum amplum mantile de opere Alamannico; unum par baccini argentei [ed. Mai, bacilium argenti] sex marcarum, et unum par candelabrorum, et unam talem panni deaurati optimam cum panno serico, et unam toalleam  ; optimam de opere Alamannico, cum duobus frustis aurifrigii boni delati  ; absidam eiusdem basilice fecit restaurari mosibus  , quod erat ex magna parte consumptum. [Ed. Mai: Absidam eiusdem basilice fecit decorari musiuo, et in fronte ipsius basilice fecit restaurari musiuum quod orat ex parte magna consumptum.]

Oratorium quoque Sancti Ioannis ad Fontes reparari fecit et tectis  .

 Basilice Sancti Pauli, tunicam, dalmaticam et  planetam de examito uiridi bene paratas, et unam magnam purpura et auro contextam, et unum amplum mantile; item, eidem basilice, nobilem pannum cum imaginibus aurea textura mirabiliter insignitum ad opus altaris, et unam ampullam auri uiginti quatuor unciarum, et quarti, ac dimidie, ornatam undique lapidibus pretiosis. Item, pro musiuo eiusdem basilice, centum libras et decem et septem uncias auri; concessit eidem basilice Montem-Porculum  in territorio Tusculani.

Basilice Sancte Marie Maioris, uestem rubeam cum pauonibus aureis, pallam altaris, ampullas, unam argenteam, et aliam crystallinam, ad ministerium sacrificii, et uiginti libras ad reparationem tecti, et unum gotium  argenteum deauratum  sex marcarum minus duarum unciarum, et unum calicem decem et septem unciarum, et dimidie auri, cum lapidibus pretiosis, et smaltis, et unam tunicam, et unam dalmaticam.

Basilice Sancti Laurentii foris muros, uestem rubeam cum pauonibus aureis, et pallam altaris. Item, eidem basilice, centum libras prou.  , et unum pluuiale de examito rubeo cum aurifrigio, et unum calicem auri decem et sex unciarum et dimidie, et unum par boccalium [ed. Mai, bacilium] argenti, octo marcarum, minus dimidie uncie; et iterum eidem basilice, centum libras pro ecclesia Sancte Agnetis  , purpuram ad altare, et uas argenti trium marcarum, et septuaginta librarum prouentus  , pro reparatione basilice Sancte  Constantie, et porticus ecclesie Sancte Agnetis.

 Basilice Sancti Laurentii infra Palatium, cappam aurifrigiatam de rubeo examito, et cappam [ed. Mai, cupam] duarum marcarum argenti.

Monasterio Sancti Gregorii in cliuo Scauri, cappam aurifrigiatam de examito rubeo, purpuram et baldachinum, et pallam ad opus altaris, et annulum aureum cum lapidibus pretiosis.

Ecclesie Sancte Marie in Auentino, planetas duas, de examito uidelicet rubeo et uiolaceo, aurifrigio decenter ornatas, et centum libras prouentus  , pro molendino emendo. Item, alia uice pro eodem, triginta libras prouentus  ; et unum magnum pannum de seta [ed. Mai, sericum] auro contextum.

Monasterio Sancti Alexii, purpuram deauratam  ad opus altaris.

Ecclesie Sanctorum Sergii et Bacchi, quam deformem, et minantem ruinam in diaconatu refecit parietibus et tecto  , pectoralibus, et altari cum gradibus, in pontificatu, fecit fieri porticum columnarum, dando ei cappam de uiolaceo examito cum aurifrigio; baldachinum et pallam ad opus altaris; cassam eburneam; corporalia; et pyxidem pro eucaristia; basilicam de factura Lemouica  , et libras XX. Item, eidem, nauiculam argenteam, et unum cochlear argenteum septem unciarum et dimidie, et unam planetam examiti rubei cum aurifrigio, et unum aurifrigium, pro amictu, et unum amplum mantile cum aurifrigiis et fimbriis sericis, ad opus altaris, et unum calicem deauratum decem  et octo unciarum argenti. Item, eidem centum libras prouentuum  .

Ecclesie Sancti Marci, thuribulum argenti, centum mascemutinas  , et totidem solidos, uestem sericam deauratam, ad opus altaris. Item, eidem centum libras prouentuum, et unam candelam argenti quinque marcarum, et duas uncias cum duodecim obolis aureis. Item, eidem uiginti obolos aureos, et, alia uice, centum libras.

Ecclesie Sancti Laurentii in Damaso, uestem rubeam cum pauonibus aureis, cappam de rubeo examito, cum aurifrigio et centum libras.

Ecclesie Sancte Marie Rotunde, planetam, et  dossa  cum aurifrigio decenter ornatam.

 Ecclesie Sancti Thome de Hispanis, planetam, et cappam de examito rubeo cum aurifrigio, uestem deauratam pro altari, et pallam, et decem libras.

Ecclesie Sancti Andree de Unda, planetam de rubeo examito.

Ecclesie Sancti Stephani in Laterano, planetam de examito rubeo aurifrigio decenter ornatam.

Ecclesie Sancti Stephani de Schola Cantorum, cappam examiti rubei cum aurifrigio decoratam.

Ecclesie Sancte Pudentiane, tres libras pro reparatione ipsius.

Ecclesie Sancti Thome de Forma, uiginti libras  pro recolligenda quadam terra eiusdem.

Ecclesie Sancti Martini de Montibus  , unam uestem rubeam cum listris aureis pro altari.

Ecclesie Sancti Marcelli, unam uestem nigram cum aureis auibus pro altari.

Ecclesie Sancti Stephani in Celio monte, uestem nigram cum aureis auibus ad opus altaris.

Ecclesie Fosse-Noue, pro consummatione edificii eiusdem ecclesie, libras centum.

Ecclesie Sancte Marie de Roscillo iuxta Gambinianum, unam planetam examiti rubei cum aurifrigio; et, apud Signiam, concessit ei ecclesiam Sancti Simeonis cum tenimentis suis.

Monasterio Casemarii, pro fabrica ipsius, ducentum  unciarum auri; possessionem  uero pro una grangia iuxta Castrum.

Ecclesie Sancte Marie de Rundenario  , site in episcopatu Cumano, unam planetam de purpura rubea, et aliam de nigra purpura, et unam dalmaticam rubeam, croceo colore guttatam, et unam tunicam rubeam, insignitam quibusdam opusculis aureis, et aurifrigio decenter ornatam, et unam stolam sericam cum aurifrigio apparatu.

Ecclesie Ortane  , unam planetam de examito rubeo cum aurifrigio decenter ornatam, tunicam de limite celesti  , unam dalmaticam, et unum aurifrigium.

 Ecclesie Sante Marie de Campitolio, unam planetam  de examito rubeo aurifrigio laudabiliter decoratam.

Ecclesie Sancte Crucis, unam planetam de purpura.

Ecclesie Anagnine, unum catassamitum  cum listris aureis, et unum bacile argenti.

Ecclesie Sancte Marie de Anagnia, unum pallium deauratum.

Ecclesie uiterbiensi, cappam de examito rubeo aurifrigiatam, et annulum pontificalem.

Misit patriarche Bulgarorum planetam, dalmaticam et tunicam examiti albi, cum aurifrigio conuenienter ornatas, et magnum annulum cum quinque topatiis, quem ad suum usum habuerat; mitram aurifrigio insignatam, camisum, amictum,  stolam, manuale, cinctorium, caligas, sandalia, chirotecas et alia ornamenta que conueniunt patriarche  .

Episcopo etiam Brandizuberensi [ed. Mai, Branduorbensi], qui ad presentiam domini pape accessit, unum annulum aureum cum guicerardo  , et mitram cum aurifrigio decenter apposito.

Ecclesie Sancte Marie in Saxia, unum pallium ad usum altaris, unam toalleam de opere Alamannico cum aurifrigio integro ibidem decenter apposito, unam planetam aurifrigiatam examiti rubei, unum pluuiale de examito rubeo aurifrigiatum, unum calicem argenteum deauratum, unam ampullam argenteam pro uino, aliam ampullam crystallinam pro aqua, unum par candelabrorum argenti quinque  marcarum, et unum par bacilium argenti quinque marcarum, unum thuribulum argenti quinque marcarum et quinque unciarum, unam toalleam pro seruitio altaris. Item, aliam planetam, camisum, amictum, et stolas, capsam argenteam marc.  habentem in fronte crucem auream unciarum, in cuius medio erat lapis onychinus habens sculpturam Christi spoliantis infernum, et in extremitatibus extensi brachii duos sapphiros, et in summitatibus erecti brachii duos granatos, in singulis [ed. Mai, angulis] autem hyacintum, amethystum, chalcedonium, et sapphirum.

Monasterio Sublacensi, unam planetam de . . . . . . .  et unam examiti rubei, cum aurifrigio decenter ornatas, et triginta libras prouentuum.

Rectoribus Romane fraternitatis, unum dorsale, et unam amplam toalleam, de opere Alamannico. Item, eidem, pannum sericum cum stellis aureis, quia consecrauit altare in eadem ecclesia ad honorem uirginis Marie, ad cuius etiam opus dedit optimam toalleam de opere Alamannico.

Ecclesie Sancte Sabine, unum par bacilium marcarum argenti [ed. Mai, bacilium argenti duarum marcarum], et quinque unciarum argenti.

Pro restauratione ecclesie Sancti Pantaleonis, que combusta fuit, tres libras.

Ecclesie Sancti Saluatoris de Monte Amiato iuxta Radicophanum, unam planetam de examito rubeo  aurifrigiatam.

Ecclesie Sancti Elutherii [ed. Mai, Lotharii] Reatinensis, cuius altare domnus papa consecrauit  , unum pallium cum leonibus.

Ecclesie Sancti Ioannis Reatinensis, unum pallium sericum cum pannis [ed. Mai, paruis] leopardis.

Ecclesie Sancte Marie de Spoleto, cuius altare consecrauit  , unum pallium sericum.

Ferentinensi ecclesie, unam planetam de examito rubeo aurifrigiatam.

Basilice Duodecim Apostolorum, triginta libras ad reparationem ipsius.

Fecit etiam inquiri per omnes Urbis ecclesias, que calices argenteos non haberent, et singulis  non habentibus contulit calices, pro reuerentia sancti mysterii corporis et sanguinis Iesu Christi. Numerus autem eorum fuit centum triginta trium, pondus uero centum marcarum argenti.

In capella sua uasa auri posuit uniuersa, cruces uidelicet et candelabra, calicem, et thuribula, ampullas, et perfusoria, capsulas, et bacilia, et cetera que ad usum altaris sunt opportuna; sed et annulos aureos in omni specie lapidum pretiosos; indumenta quoque pontificalia de uniuersis coloribus multiplicia, ornata ex auro et margaritis, ut adeo diues capella uisa non fuerit tam in materia quam in forma. [Ed. Mai, margaritis et gemmis,  mitras insuper pretiosissimas et pulcherrimas ex smalto cum perlis subtiliter operatas, chirotecas similiter et sandalia, ut, etc.]

CXLuI. Quia uero non tam honorabile, sed utile censuit, ut summus pontifex apud Sanctum Petrum palatium dignum haberet, fecit ibi fieri domos istas de nouo: capellaniam, cameram et capellam, panattariam  , buccellariam, coquinam et marescaltiam; domos cancellarii, camerarii, et eleemosynarii; aulam autem confirmari precepit, ac refici logiam, totumque palatium claudi muris, et super portas erigi turres; emit etiam domum inter clausuram palatii, quam ad habitationem medici  deputauit. Apud Lateranum autem fecit preparari palatium, quod est supra capellaniam, in quo nondum  Romanus pontifex habitauerat, tabulatam super camera, et caminum in camera faciens, cameram estiuam, et camerulam super absidam, et undique circa palatium ad firmatum ipsius cossas  altas et amplas, quas uulgariter scontros  appellant. Fecit etiam apud domum eleemosynariam  fieri duas cameras terminatas; item, cameram iuxta capellam, et oraculum ante speculum, et domum pro clibano concistorisenci fecit [ed. Mai, clibano. Consistorium fecit] pauimentari, et gradus marmoreos ad eiusdem ascensum.

CXLuII.  [Circa familiares suos liberalissimus exstitit, conferendo illis beneficia et honores. Nam de capellanis suis hos promouit ad dignitates: Hugolinum, in diaconum cardinalem Sancti Eustachii  , quem preterea fecit  episcopum Ostiensem; Leonem, in presbyterum cardinalem Sancte Crucis  : Ioannem, in presbyterum cardinalem Sancte Marie in Cosmedin  , quem postea fecit Romane Ecclesie cancellarium; Petrum, in presbyterum cardinalem  Sancte Pudentiane  ; Nicolaum, in episcopum Tusculanum  ; Ioannem, in diaconum cardinalem Sante Marie in uia Lata  ; Octauianum, in diaconum cardinalem Sanctorum Sergii et Bacchi  ; Ioannem, in diaconum cardinalem Sanctorum Cosme et Damiani  ; Paulum in Ortanum  episcopum  ; Benedictum, in episcopum  Fundanum;] Rainerium, in episcopum Tuscanum  ; Ioannem, in episcopum Furconensem, quem postea transtulit in episcopum Perusinum  ; Aegidium, in episcopum Caietanum   , Albertum, in episcopum Ferentinum  ; Petrum [ed. Mai, Aegidium in episcopum Ferentinum, Petrum, etc.], in episcopum Militensem  ; Saxonensem  , in episcopum Apruntinum; Raynaldum, in archiepiscopum Capuanum  ; Bartholomeum,  in archiepiscopum Tranensem  ;  Blasium, in archiepiscopum Turritanum  ; Raynaldum,  in archiepiscopum Acheruntinum  , Odonem,  in episcopum ualuensem  ; Ioannem, in  abbatem Sancte Euphemie  . Porro, Petrum  Hismelem, qui fuerat doctor eius in Urbe, fecit  Sutrinum episcopum  , et Petrum de Corbolio, qui fuerat doctor eius Parisiis, fecit Cameracensem episcopum; et postea promouit eum in archiepiscopum Senonensem  .

Circa clericos autem honestos et litteratos, maxime pauperes, adeo munificus fuit, ut absque dubio pluribus ipse fecerit ubique per orbem in ecclesiasticis beneficiis prouideri, quam a quadraginta retro annis per suos fuerat predecessores prouisum.

CXLuIII.  [Quia uero superfluitas multa nimis abundat in seculo, maxime in prelatis, ut eos corripere posset liberius, et corrigere, illius exemplo, qui cepit facere et docere, ad talem se mediocritatem reduxit, quod uasa aurea et argentea in lignea et uitrea commutauit, pelles armellinas  et grisias transtulit in agninas. Mensam suam tribus ferculis uoluit esse contentam, et capellanorum suorum duobus, nisi magna solemnitas, aut aliqua necessitas amplius postularet; remotisque laicis, uiros religiosos adhibuit ad quotidianum ministerium mensis, ut ei a personis regularibus honestius seruiretur; consuetis tamen officiis uiris nobilibus reseruatis, qui festiuis diebus secundum morem deseruiebant in eis.

CXLIX. Quamdam moderatam summam de thesauro Ecclesie separauit, et in sequestro deposuit pro urgenti necessitate, si qua forsitan immineret. Reliquum uero thesaurum pene totum erogauit hoc modo:]  mille libras prouentuum in auro monialibus Aconensibus, pro emendis possessionibus;  ad opus hospitalis Sancti Spiritus in Saxia mille marcas argenti, ex quibus sexcente marce fuerant in uasis, et quadraginte in plastris auri; ad constituendum edificia Sancti Sixti, ad opus monialium, quingentas uncias auri regis  1Kb] , et mille centum libras prouentuum; ecclesie Sancte Agnetis, centum libras prouentuum; pro reparatione ecclesie Sancti Quirici, centum librarum prouentuum; monasterio Sancti Anastasii, ducentum libras; monasterio Sancti Gualgani de Tuscia, centum libras; monasterio Fallensi de denariis, quos ei mutuauerat domnus papa, remisit centum libras; monasterio Sancti Pancratii, quinquaginta libras prouentuum; monasterio Sancti Bartholomei de Trisulto, pro edificiis, centum libras; monasterio Fosse  Noue, centum libras prouentuum; monasterio Casemarii, centum libras prouentuum; monasterio Mamosoli, centum libras prouentuum; ecclesie Sancte Marie de Auentino, centum libras prouentuum; ecclesie Sancti Basilii, centum libras prouentuum; monasterio Ferrarie, decem uncias auri de Rege; ecclesie Sancti Sebastiani, quinquaginta libras prouentuum; hospitalibus de Urbe, quinquaginta libras prouentuum; pro opere Sancti uiti de Macello, decem libras prouentuum; fratri Guidoni, rectori hospitalis Sancti Spiritus, centum libras prouentuum; eremitis de Albano, quinquaginta solidos; monialibus de Butrino, iuxta uiterbium, decem libras Senenses; monialibus Sancti Leopardi de Tereto, decem libras Senenses; hospitali de  Rigo Saguinario  , quadraginta solidos Senenses; monasterio Sancti Martini de Monte, iuxta uiterbium, mille libras Senenses  ; ecclesie Sancti Nicolai de Corneto  , centum libras Senenses; ecclesie de uetralla  , decem libras Senenses; fratri Guillelmo, procuratori Sancti Spiritus in Saxia, ducentum libras prouentuum: ecclesie Sancti Petri, uestem pretiosissimam cum pernis, et auro, et unam magnam toalleam aurifrigiatam cum pernis; ecclesie Sancti Ioannis de Insula, unam planetam de examito rubeo; ecclesie Sanctorum  Ioannis et Pauli de Ferentino, unam planetam de examito rubeo; ecclesie Sancti Laurentii uiterbiensi, unam planetam de examito rubeo, et unam toalleam aurifrigiatam; ecclesie Sancti Angeli de Spata uiterbiensi, unum pluuiale de examito rubeo; ecclesie Sancti Sixti, unam planetam de examito rubeo; ecclesie Sancte Marie Noue uiterbiensi, unum pluuiale de examito rubeo; ecclesie Tuscane, dimidium palleum, et unam toalleam ad opus altaris; ecclesie Sancti Nicolai de Corneto, unam planetam de purpura; ecclesie Sutrine, dimidium pallium, et unam toalleam; ecclesie Sancte Marie de Iuliano, unam planetam de examito rubeo aurifrigiatam; ecclesie sancte Marie in Saxia, duas magnas toalleas Alamannicas; monasterio Cassinensi unum amplum  dorsale ad opus altaris; Portuensi episcopo  , unam planetam de examito uiridi; Ostiensi  episcopo, unum baldachinum; Ioanni de Columna Sanctorum Cosme et Damiani diacono cardinali  , unam planetam de examito nigro, et unam dalmaticam de diaspro; archiepiscopo Rauennati  , camisum, amictum, tunicam, dalmaticam, et planetam de examito rubeo aurifrigiato, cum stola, et manipulo; ecclesie Lateranensi, unum magnum calicem auri cum patena, ponderantem sexaginta duas uncias auri; monasterio Fosse Noue, unam cappam auream quadraginta duas uncias et dimidiam, quando ipsius consecrauit altare; ecclesie Sancte Restitute apud Soram, pluuiale de examito rubeo aurifrigiatum; ecclesie cathedrali ciuitatis  eiusdem, purpuram auro textam, pro uiduis et orphanis maritandis mille libras.

CL. Nobilium filios, quos ualettos appellant, ab aula sua prorsus amouit, dans singulis summam pecunie, de qua cingulo militari possent honorabiliter insigniri, que usque ad mille libras ascendit.

Non solum autem orphanis et uiduis pauperibus et infirmis eleemosynam tribuit, uerum etiam ad domesticos et propinquos, tam clericos quam laicos, huiusmodi liberalitatem ostendit, quam summam in quatuor millium librarum excessit.





INNOCENTII III ROMANI PONTIFICIS REGESTORUM SIuE EPISTOLARUM



LIBER PRIMUS PONTIFICATUS ANNO I, CHRISTI 1198.



I. De legitima sui electione, que ut fausta reipubliceque salutaris existat, omnes Deum orare iubet. 


Ineffabilis sapientia Conditoris sic omnia que alto consilio simul ab eterno prouidit, per labentium temporum uices mirabili quadam dispositione dispensat, ut nec error in ordine nec in opere sit defectus; cum, diuina Scriptura testante, cuncta fecerit in numero, pondere et mensura. Licet ergo nichil in terra sine certa causa propriaque ratione disponat, imperfectum tamen conditionis humane non solum in causis operum deficit perscrutandis, uerum etiam in ipsis causarum operibus uix sufficit admirari. Quod utique considerans Apostolus exclamabat:  O altitudo diuitiarum sapientie et scientie Dei! Quam incomprehensibilia sunt iudicia eius, et inuestigabiles uie eius!  Quamuis enim uniuerse uie Domini misericordia et ueritas et omnia opera eius iudicia sunt, testante Propheta; usque adeo tamen successus hominum, humiliationem et exaltationem eorum dextera Domini, licet iusta, occulta tamen ratione procurat, ut causa nobis non modici stuporis existat quod in regimine potestatis iuniores quandoque senioribus anteponit; ut iuxta Prophetam, filii nascantur pro patribus, qui super omnem terram principes constituti, Dominici nominis recordentur, sicut de nobis ipsis a Domino factum est et est mirabile in oculis  nostris. Sane felicis memorie Celestino patre ac predecessore nostro uI Id. Ian. uiam uniuerse carnis ingresso et in Lateran. basilica, sicut moris est, honorifice tumulato, fratres nostri, uidelicet episcopi, presbyteri et diaconi cardinales et nos ipsi cum eis, simul in unum secessimus, ut tanto licentius et tutius de substitutione pontificis tractaremus, quanto tractatus ipse maiorem deliberandi copiam et amplioris circumspectionis consilium requirebat. Cumque missarum solemnibus in honorem sancti Spiritus celebratis requisite fuissent omnium uoluntates, ad insufficientiam nostram oculos extenderunt , licet plures ex ipsis etatis,  ordinis et meriti ratione potuissent ad tante dignitatis apicem dignius euocari. Cuius siquidem dignitatis onus cum insufficientia nostra penitus recusaret, utpote nostris debilibus humeris importabile, sub illius tamen confidentia et exemplo qui infirmitatem beati Petri trina prius negatione probatam, post trine confessionis uocem, in gubernatione suarum ouium confirmauit, quod persone nostre multiplex imperfectio denegabat, in ipsius contulimus uoluntatem, fratrum nostrorum acquiescentes instantie, ne reluctatio diuturna dissidii pareret detrimentum aut dispositioni diuine uideretur aliquatenus obuiare; sperantes quod ille qui dat omnibus affluenter et non improperat, qui nouissimum fratrem, uirum utique secundum  cor suum in regem de post fetantes assumpsit, de lapidibus suscitabit filium Abrahe, uocans ea que non sunt tanquam ea que sunt, ut infirma eligens, fortia queque confundat. Nos igitur ecclesiastice prouisionis sollicitudinem assumentes et non modicum confidentes de uobis, quos nobis Dominus ad tante difficultatis onus leuius perferendum sollicitudinis nostre uoluit esse participes, uniuersitatem uestram rogamus, monemus et exhortamur in Domino quatenus insufficientiam nostram uestris orationibus apud Dominum adiuuetis; et circa commissam nobis et uobis Dominici gregis custodiam diligenter et utiliter uigilantes, defectum nostrum humiliter supplere uelitis, et iniunctam  nobis ecclesiastici oneris grauitatem uigilanti studio comportare. Nos enim uos tanquam principalia membra Ecclesie honorare intendimus et in necessitatibus uestris, quantum Dominus permiserit, adiuuare.

Datum Laterani, quinto Id. Ianuarii.



II. REGI FRANCORUM. Ut in religione catholica et Romane Ecclesie obseruantia permaneat.

In cumdem modum illustri Francorum regi, usque ad uerbum illud, assumentes ac considerantes quantum regnum Francie in Ecclesie semper permanserit unitate, tibi tanquam speciali Ecclesie Romane filio litterarum nostrarum primitias  duximus destinandas; serenitatem regiam rogantes, monentes et exhortantes in Domino, et in remissionem tibi peccaminum iniungentes quatenus sanctam Rom. Ecclesiam matrem tuam taliter reuereri et honorare procures, ut inclite recordationis L. patris tui uestigia in ipsius deuotione sequaris et nobis ad apostolice sedis gubernationem, Domino disponente, assumptis humiliter et deuote, sicut decet principem Christianum, assistas. Nos enim in his que ad honorem tuum spectant, quantum cum Domino possumus, libenter intendimus, et circa personam regiam paterne gerimus caritatis affectum.



III. ABBATIBUS, PRIORIBUS ET ALIIS RELIGIOSIS IN REGNO FRANCIAE CONSTITUTIS. Ut pro recens electo pontifice Deum orent.


In eumdem modum abbatibus, prioribus, et aliis religiosis in regno Francie constitutis, usque ad uerbum illud ac considerantes nos ex propria infirmitate deficere, nisi suffragiis uestris et piis precibus apud Dominum adiuuemur, uniuersitatem uestram rogamus, monemus et exhortamur in Domino quatenus apud eum a quo speramus dirigi gressus nostros assiduis orationibus uestris instetis, ut nos ad laudem nominis sui et Ecclesie incrementum, commissam nobis sollicitudinem taliter implere concedat ut et nos retributionis eterne premium mereamur et populus nostre gubernationi  commissus in lege mandatorum eius per nos uerbo proficiat et exemplo. Nos enim uos tanquam speciales Ecclesie filios, per quos nomen Domini dignius et excellentius predicatur, tanto amplius intendimus in uestris necessitatibus adiuuare, quanto in maiorem Ecclesie redundaret iniuriam, si iura uestra quorumlibet [temeritate] pateremur occupari.



Iu. PARISIENSI EPISCOPO. Ut illustrem Francorum regem moneat et inducat ad recipiendam reginam uxorem suam, quam eiecerat. 

Cum omnia orta occidant et aucta senescant, ne operum Domini primitie penitus deperirent,  posuit Deus sementem iuxta species suas in aliquibus creatorum; ut que secundum cursum temporis deficerent, in seipsis in sua semente proficerent et in reparatione sui generis uberius prosilirent. Sic etiam, ne homo ad imaginem Dei factus et tam uolucribus celi quam piscibus maris et uniuersis animantibus que mouentur super terram munere diuino prelatus, in sterilem cinerem sterilis ipse rediret, formata muliere in auxilium eius de latere dormientis, audiuit: Crescite et multiplicamini, et replete terram . Cum ergo ex tunc Ade posteritas sibi inuicem iungi consueuerit federe nuptiali, usque adeo in hoc ipsi cooperata est et post lapsum parentis dextera Conditoris, ut iuxta illud euangelicum: Quod Deus coniunxit  homo non separet , non humane adinuentioni sed diuine auctoritati potius ascribatur matrimonii sacramentum. Per quod, licet inter homines contrahatur, significatur tamen in Christo coniunctio Ecclesie ac anime fidelis ad ipsum iuxta illud Apostoli: Hoc autem dico magnum sacramentum in Christo et in Ecclesia . Unde, quantum in nobis est, Ecclesie filiis debemus summo studio precauere, ne, si quis impie agens in seipsum partem sui corporis, quia scindere omnino non potest, a se forsan auellere attentarit, animam suam a diuine bonitatis amplexibus efficiat alienam et propter hoc totam Ecclesiam tanto amplius sibi reddat offensam, quanto minus prouide figuram desponsationis eius ad Christum, quantum in ipso  fuerat, maculauit. Hec autem non ad instructionem tuam, quem diuine legis notitiam plenius nouimus obtinere, sed ut intentionis nostre uehementiam exprimamus, presentibus litteris duximus explicanda. Qui quanto carissimum in Christo filium nostrum Philippum Francorum regem illustrem purius diligimus et speciali quodam priuilegio intendimus amplius honorare, tanto infra nos ipsos fortius contristamur quod carissimam in Christo filiam nostram Francorum reginam illustrem, quantum in eo fuit, a se minus licite nixus est amouere. Ad cumulum preterea nostri doloris accedit quod, cum uniuersi progenitores eius ueri fuerint religionis Christiane cultores , regia serenitas, quam ipsi uellemus non minus in obseruantia mandatorum Domini quam regni hereditate succedere, contra salutem et famam suam dictam reginam a consortio tori remotam in remotis partibus regni Francorum, licet inter religiosas priuatas tamen personas, uite sue cursum implere compellit. Licet autem felicis recordationis Celestinus papa predecessor noster apud eum non potuerit obtinere ut reginam ipsam in gratiam et beneuolentiam suam receptam ad regni consortium reuocaret, nos tamen non de meritis nostris, sed diuina potius miseratione sperantes et de puritatis tue sollicitudine confidentes, quem litterature, honestatis et  consanguinitatis intuitu esse credimus in eiusdem regis oculis gratiosum, precum nostrarum primitias, per te ipsi ex parte nostra porrectas, ab ipso confidimus tanto libentius admittendas, quanto amplius de ipsius sumus salute solliciti, et per huius apostolice petitionis effectum non tam nostris commodis quam integritati sui nominis consuletur. Rogamus igitur fraternitatem tuam, monemus et exhortamur in Domino, ac per apostolica tibi scripta mandamus, quatenus eumdem regem ex parte nostra diligentius moneas et inducas, et in remissionem ei peccatorum iniungas ut predictam reginam in plenitudinem gratie regalis admissam maritali studeat affectione tractare; ut ad mentem reuersus, in laudem Domini cum Petro decantet: Nunc scio uere quia misit Dominus  angelum suum, et tulit me de manu Herodis , illius scilicet, qui sicut olim animam pueri, eius hactenus sanguinem sitiebat. uerendum siquidem ei credimus, ne, preter offensam diuinam et humanam infamiam, irreparabilem etiam iacturam incurrat. Cum enim ex ea quam contra interdictum Ecclesie superduxit, legitimam nequeat sobolem procreare, si forte  unicus eius filius rebus eximeretur humanis, regnum eius ad extraneos deueniret. Qui quoniam eidem regine sui negauit corporis potestatem, ipsius promerentibus culpis, multis angustiis irruentibus, nunquam optata potuit felicitate gaudere, sed preter alias afflictiones tota Gallicana prouincia famis fuit sterilitate percussa, et nisi quantocius resipiscat, flagellum Dei contra se  potest grauius formidare. Quod si forsan  salubribus monitis tuis, que sepius iterari uolumus apud ipsum, acquiescere non curarit, quantumcunque nobis molestum existat eum in aliquo molestare, id non poterimus sicut nec debemus sub dissimulatione transire. Huic autem studio tanto diligentius debes insistere et intentione omnimoda imminere, quanto Creatori amplius tua in hac parte sollicitudo placebit, et gloriosius etiam tibi erit, si per tuam instantiam fuerit Domino faciente completum quod non potuit per aliquorum prudentiam seu diligentiam hactenus adimpleri.

Datum Laterani.



u. STRIGONIENSI ARCHIEPISCOPO. De dilatione uoti sui pro negotio regni Hungarie. 


Non est dicendus uoti transgressor, qui quod uouit de auctoritate sedis apost. iusta tamen ex causa distulerit adimplere. Sane significauit nobis cariss. in Christo filius noster Henricus Ungarie rex illustris quod, cum in regni turbatione consilium et auxilium tuum sibi senserit hactenus profuisse, utilitati eius non modicum derogaret, si Hierosolymam , regno pergeres impacato. Cum igitur nobis immineat de honore ipsius regis et statu regni Ungarie sollicite cogitare, fraternitati tue per apost. scripta mandamus quatenus non prius iter arripias Hierusalem adeundi quam regnum ipsum fuerit tranquillitati pristine  faciente Domino restitutum, uel super hoc receperis ab apost. sede mandatum.

Datum Laterani.



uI. EIDEM. De reformatione monasterii de Telequi. 

Circa reformationem monasteriorum et augmentum eorum tanto potius tenemur esse solliciti et ipsorum grauaminibus precauere, quanto ad nos specialius pertinet et plantare religionem in Dei Ecclesiis et fouere plantatam. uerum ad audientiam nostram noueris peruenisse quod monasterium de Telequi ad tantam dissolutionem ordinis et temporalium rerum exinanitionem per prelatorum est incuriam  deuolutum, ut nec statutus in eo regularis ordo seruetur, nec fratres ibidem ad Dei seruitium deputati congrue possint de ipsius redditibus sustentari. uolentes igitur ut idem monasterium in statum pristinum tuo studio reformetur, illud sollicitudini tue quandiu nobis et successoribus placuerit duximus committendum: per apostolica tibi scripta mandantes quatenus taliter ipsius reparationi studeas imminere, ut diuini nominis cultus in eo de die in diem potius augeatur et fratrum necessitatibus uite necessaria congrue ministrentur.

Datum Laterani.



uII. ABBATI SANCTI MARTINI. De conspiratione facta contra Henricum regem Hungarie. 


Ex litteris, quas carissimus in Christo filius noster Henricus Ungarie rex illustris ad sedem apostolicam destinauit, nobis innotuit quod contra serenitatem regiam cum nobili uiro A. duce fratre ipsius, temere conspirasti, cui etiam adhuc diceris inherere. Cum igitur felicis memorie Celestinus papa predecessor noster sub pena excommunicationis uniuersis in Ungaria constitutis curauerit inhibere ne dicto duci contra salutem regiam consilium darent aliquod uel iuuamen: nos tibi, quem publica fama contra ipsius predecessoris nostri prohibitionem, sicut dicitur, uenisse demonstrat, salutationis alloquium denegantes ad nostram duximus presentiam  euocandum, per apostolica tibi scripta mandantes quatenus usque ad festum Exaltationis sancte crucis proxime uenturum nostro te conspectui representes, ad obiecta sufficienter et rationabiliter responsurus. Datum Laterani.



uIII. FERRARIENSI EPISCOPO. De obseruatione constitutionum factarum ab ipso in monasterio de Nonantula. 

Cum Ecclesie per orbem usquequaque diffuse ab apostolica sede tanquam a suo capite magisterium recipiant et doctrinam et stabilitatis debite munimine roborentur, expedit nobis, qui ad ipsius regimen sumus, licet insufficientes, Domino disponente  uocati, ut sic ad uniuersas Ecclesias nostre considerationis aciem extendamus earumque commodis et profectibus imminere curemus, quod, illo auxiliante qui est omnium bonorum largitor, debitus illarum status per aliquorum insolentiam perturbari non possit nec contrariis casibus subiacere, sed tam temporalibus quam spiritualibus semper proficiant institutis. Audientes sane, sicut tuarum nobis tenor aperuit litterarum, studium et diligentiam quam circa reuelationem Nonantulanensis monasterii, quod multorum asseritur debitorum onere pregrauatum et tam in temporalibus quam in spiritualibus non modicum imminutum, impendere procurasti, multa fuimus exsultatione repleti; sollicitudinem tuam magnis in Domino laudibus commendantes,  quam et ipsius abbatis nuntius in presentia dilectorum filiorum P. tituli sancte Cecilie presbyteri et G. sanctorum Cosme et Damiani diaconi cardinalium, quos ei concessimus auditores, laudabiliter commendabat: asserens tamen quod idem abbas contra ordinationem tuam in nullo uenerat, aut uenire uolebat. Nos igitur ratum habentes et firmum quod circa quasi desperatam curationem supradicti monasterii a te laudabiliter statutum esse dignoscitur, presentium tibi auctoritate mandamus quatenus constitutionem in eodem monasterio per tuam prudentiam factam irrefragabiliter facias obseruari, contradictores, sicut expedire uideris, ecclesiastica censura compescens. uerum quia prefatum monasterium de negligentia et graui  culpa presidentis abbatis ad horribilem diminutionem et inopiam asseritur deuolutum: ut omnis occasio scandalorum tollatur de medio, et locus ille recepto peroptato reformationis solatio ualeat aliquando respirare, uolumus atque mandamus ut si predictus abbas, sicut tuis litteris intimasti, ordinationem tuam impediuit aliquatenus uel turbauit, presertim cum manifeste sit de dilapidatione suspectus ac etiam diffamatus, eum usque ad persolutionem debiti a monasterio ipso localiter et ab ipsius administratione amoueas et in cella que est Padue facias in necessitatibus prouideri. Quod utique si ipse adimplere forte contempserit, eum ad id, omni contradictione, appellatione et excusatione cessante, per censuram ecclesiasticam auctoritate  nostra compellas: dextrariis autem et aliis equis quos idem abbas habere dignoscitur in manibus tuis receptis et uenalitati suppositis, ut de illorum pretio pars debiti, prout expedit, persoluatur. Preterea noueris ad nostram audientiam peruenisse postquam N. Monachus presentium lator ad Romanam Ecclesiam iter arripuit ueniendi, pretaxatus abbas in contemptum apostolice sedis et nostrum, eum officio beneficioque pro sua uoluntate suspendit et administratione quam habebat in cella que est apud Ferrariam, eumdem sua temeritate priuauit. Quod utique graue admodum et molestum ferentes, fraternitati tue per presentia scripta mandamus quatenus, si uerum est quod  asseritur, officium et beneficium, necnon et administrationem quam idem monachus prius noscitur habuisse, illi auctoritate nostra restituas et facias pacifica possessione gaudere. In expensis etiam moderatis quas ueniendo ad Romanam Ecclesiam fecisse perpenditur, de bonis monasterii eidem facias prouideri.

Datum Laterani, III Nonas Februarii.



IX. ILLUSTRI REGI HUNGARIAE. De transferendo monasterio quod B. quondam comes de Bichor edificare incepit, ad loca tutiora.

Eam de serenitate regia fiduciam obtinemus, ut que a nobis postulat iuste posse credamus et honeste  compleri. Eapropter, carissime in Christo fili, tuis precibus annuentes, monasterium illud, quod B. quondam comes de Bichor edificare incepit et morte preuentus consummare non potuit, in locum tutiorem et magis idoneum transferendi, si de assensu diecesani episcopi fieri poterit, liberam tibi concedimus auctoritate apostolica facultatem. Nulli, etc.



X. NOBILI uIRO A. DUCI. De prosecutione uoti regis Hungarie patris sui defuncti. 

Licet uniuersis liberum sit arbitrium in uouendo  nec necessitas in uotis locum habeat, sed uoluntas; usque adeo tamen solutio necessaria est post uotum, ut sine proprie salutis dispendio alicui resilire non liceat ab his que sponte ac solemniter repromisit. Accepimus siquidem quod cum inclyte recordationis B. quondam rex Ungarie, pater tuus, ageret in extremis et de sua penitus conualescentia desperaret, uotum quo uouerat Domino Hierosolymitanam prouinciam in forti manu et brachio extento, corde tamen humili, et humiliato spiritu, uisitare, sub interminatione maledictionis paterne commisit tue fidei exsequendum; et tu intellecta pia uoluntate parentis, assumpto crucis signaculo, te id impleturum sine dilatione qualibet promisisti. uerum eodem patre tuo sublato de medio, cum Hierosolymitanum  iter te accipere simulasses, assumpte peregrinationis oblitus quam contra inimicos crucis dirigere debueras, in fratrem tuum et regnum Hungarie conuertisti aciem bellatorum, et multa contra serenitatem regiam malignorum usus consilio commisisti. Nos autem, quos diebus istis ad pontificatus officium, licet immeritos, Dominus euocauit, tam paci regni Hungarie quam tue uolentes saluti consulere, nobilitatem tuam rogamus, monemus et exhortamur in Domino, ac per apostolica tibi scripta precipiendo mandamus quatenus, postpositis ceteris sollicitudinibus, usque ad festum Exaltationis sancte crucis proxime uenturum, debitum accepte crucis exsoluens, propositum  iter arripias et humiliter prosequaris; ne si onus tibi a patre iniunctum et a te sponte susceptum occasione qualibet detrectaris, paterna te reddas successione indignum et hereditatis emolumento priueris cuius recusaueris onera supportare. Sciturus ex tunc anathematis te uinculo subiacere, et iure quod tibi, si dictus rex sine prole decederet, in regno ungarie competebat ordine geniture, priuandum, et regnum ipsum ad minorem fratrem tuum appellatione postposita deuoluendum.

Datum Laterani, Iu Kal. Februarii.



XI. HIEROSOLYMITANO PATRIARCHAE ET SUFFRAGANEIS EIUS. De promotione Domini nostri pape, et negotio terre sancte. 


Rex regum et Dominus dominantium qui prodigia facit in celo sursum et in terra deorsum, omnipotentie sue iugiter operatur indicia, Ecclesiam suam per uarias substitutiones pontificum mirabiliter innouans et noua semper prole fecundans; et sic senium eius sua uirtute consumens, ut his qui fideliter in ipsius regimine militauerant, ad eterne felicitatis brauium euocatis, filios suscitet in parentes, et in nouam infantiam rubiginem transferat uetustatis. Inter cetera siquidem incomprehensibilia  diuine dispositionis iudicia et inuestigabiles uias eius magne miserationes esse credimus argumentum, quod sic a tedio sollicitudinum et curarum momentanee mortis compendio predecessores pro meritis repensurus absoluit, ut egenum de puluere suscitatum et pauperem erectum de stercore sedere faciat cum principibus et solium Petri, quo nichil est inter homines gloriosius, obtinere; ut post uespertinos fletus letitia matutina succedat et Ecclesia super parentis obitu de substitutione filii consoletur; sicut diebus istis de nobis a Domino factum est et est mirabile in oculis nostris. Sane felicis memorie Celestino patre ac predecessore nostro uI Idus Ianuarii uiam uniuerse  carnis ingresso et in Lateran. basilica honorifice tumulato, tanta fuit inter fratres nostros super pontificis substitutione concordia, ut eo celitus ipsorum desideriis aspirante qui facit utraque unum et concurrentes parietes in se angulari lapide copulauit, omnes uniuersaliter unum saperent et idem singulariter postularent, nos in summum pontificem ipso die depositionis eiusdem predecessoris nostri unanimiter assumentes. Nos autem in eo ponentes spem nostram qui beatum Petrum in gubernatione suarum ouium confirmauit et apostolis repromisit, dicens: Ecce ego uobiscum sum omnibus diebus usque ad consummationem seculi , ecclesiastice sollicitudinis onus, licet insufficientes, assumpsimus, non de nostris meritis,  sed diuina potius miseratione sperantes, que uocat ea que non sunt tanquam ea que sunt, et perficit laudem ex ore infantium et lactentium. Attendentes igitur quam alto diuinitatis consilio Deus Rex noster ante secula salutem in medio terre dignatus est operari, soluens in ea septem libri signacula, quem nemo potuit aperire, nisi Leo de tribu Iuda, uos, qui terram ipsam suscepistis ab eo spiritualiter gubernandam, specialiter per litterarum nostrarum primitias duximus uisitandos; monentes attentius et exhortantes in Domino, ut flagellum, quo uos et in uobis totam Ecclesiam Dominus uisitauit, patienter et humiliter supportantes, id nostris et humiliter supportantes, id nostris et uestris meritis imputetis qui peccatorum nostrorum clamoribus indignationem eius nunquam  desistimus prouocare. Certos enim nos prophetica reddit auctoritas quod si ambulassemus in lege Domini et ueram spei nostre fiduciam posuissemus in eo qui respicit terram et facit eam tremere, tangit montes et fumigant, unus nostrum mille et duodena millia hostium effugasset. Ut igitur dolor noster et uester in letitiam et tristitia in gaudium conuertatur, immolemus Domino super aram cordis intentionem et super altare corporis opera nostra: que sua sunt, non que nostra querentes. Nisi enim piis orationibus et nostris et uestris actibus indignatio fuerit diuina placata, nec residuum terre natiuitatis eius tueri poterimus nec insultus hostium sustinere; quinimo residuum locuste brucus assumet et fient nouissima deteriora  prioribus. In ieiunio igitur et fletu, et planctu, in operibus pietatis, in caritate non ficta, in corde contrito et humiliato spiritu reuertamur ad Dominum Deum nostrum qui pius est et misericors, et prestabilis super malitia: commissos nobis populos uerbo pariter et exemplo ad penitentiam inuitantes, ut nostris operibus et intentione placatus, non det hereditatem suam in opprobrium et in dominium nationum; ne forte consentiant aduersarii nostri et dicant: Manus nostra excelsa, et non Deus, fecit hec omnia. Nos enim propositum gerimus et habemus in uotis, quantum ille permiserit a quo speramus dirigi gressus nostros, ad subuentionem uestram efficacius laborare et liberationi  Hierosolymitane prouincie, si datum fuerit desuper, sollicitius imminere.

Datum Laterani.



XII. AD MAGUNTINUM ARCHIEPISCOPUM, etc. 

In eumdem fere modum Maguntin. archiepiscopo, et episcopis de regno Alemannie in ultramarinis pertibus constitutis, usque in finem. Rogamus insuper et fraternitatem uestram monemus et exhortamur in Domino, ac per apostolica scripta mandamus et in remissionem uobis iniungimus peccatorum quatenus scutum fidei et salutis galeam assumentes, prelium Domini studeatis uiriliter et efficaciter preliari, de celo auxilium et nostrum etiam subsidium  exspectantes. Credimus etenim et pro certo tenemus quod si corda uestra penitentie fuerint medicina purgata et non in multitudine ac fortitudine uestra spem posueritis, sed in Deo, Philistheos Isrelite fugabunt et in loricatum Goliam Dauid inermis in funda et lapide preualebit.

Datum Laterani.



XIII. DUCI LAuANNIAE, LANTGRAuIO DURINGIAE, ET ALIIS DE REGNO ALEMANNIAE IN ULTRAMARINIS PARTIBUS CONSTITUTIS.  Ut sint feruentes in seruitio Iesu Christi.

Quanta sit circa genus humanum benignitas Conditoris, prime creationis opera et recreationis miracula  que in fine seculorum dextera Domini uoluit operari, imo etiam uniuersa que in celo sunt et in terra testantur; cum hominem, ad imaginem suam creatum, diuinitatis sue uoluerit esse participem, omnia subiiciens sub pedibus eius, oues et boues uniuersos, insuper et pecora campi, et tandem, ut ruinam nostram repararet, post lapsum proprio Filio suo non pepercerit, sed pro nobis omnibus tradiderit illum in crucis altario immolandum et cum iniquis eum permiserit reputari. Unigenitus siquidem Dei Filius, ut hominem perditum ad regna celestia reuocaret, a dextra Patris in inferiores partes terre descendens, exinaniuit semetipsum, formam serui accipiens et se usque ad mortem humilians, pro nobis crucis non dubitauit subire  tormentum. Quid igitur retribuemus Domino pro omnibus que retribuit nobis? Sane nec tribulatio, nec angustia, nec fames, nec nuditas aut gladius ab ipsius nos debebit aut poterit caritate diuellere, si exuberantiam beneficiorum eius circa nos misericorditer habitam interne considerationis oculis attendamus. Quinimo secundum Prophetam calicem salutaris seruus accipiet et nomen Domini inuocabit. Hoc uos diligentius attendentes, ut illud euangelicum impleretis: Qui uult uenire post me, abneget semetipsum, et tollat crucem suam, et sequatur me , assumpto crucis signaculo ad uindicandam iniuriam Iesu Christi, Hierosolymam petiuistis, ad nationes illas inhumanas et barbaras in  digito Dei fortius edomandas, que illorum etiam seuitiam  sunt in nos seuiendo transgresse quibus Propheta imprecando declamat: Deus, uenerunt gentes in hereditatem tuam , etc. usque sepeliret. Rogamus igitur discretionem uestram, monemus attentius et hortamur in Domino, et in remissionem uobis iniungimus peccatorum quatenus assumpti laboris grauitatem studeatis taliter adimplere, prelium Domini preliantes, ut, uestris exigentibus meritis, de celo uobis auxilium ministretur. Cum enim, abnegatis desideriis carnis, Domino proposueritis in puritate cordis et corporis militare, cauendum uobis existit ne contra uotum a uobis in terra uestre natiuitatis emissum, in terra peregrinationis  uestre, ubi steterunt pedes Domini, per immissionem malorum angelorum consensu praui operis ueniatis et per hoc modicum fermenti totam massam corrumpens, eum uobis reddat offensum sine quo nec residuum terre natiuitatis Domini tueri poteritis, nec incursus hostium sustinere. In eo igitur et non in uestra multitudine confidentes qui docet manus uestras ad prelium et digitos uestros ad bellum, qui conterit bella, qui currum et exercitum Pharaonis proiecit in mare, state in fide, uiriliter agite, Philistinorum aciem expugnantes. Nos enim etc. ut supra.

Datum Laterani.



XIu. ELECTO ET DECAN. ET MAG. NICOLAO DE LEuENNES CAN. CAMERACEN. Super cognitione cause que inter Premonstratensem et Prumiensem Ecclesias uertitur super possessionibus de Hanapia. 


 In nostra presentia constituti dilecti filii magistri Iac. et N, Atrebaten, procurtores Prumiensis Ecclesie, ex parte abbatis et conuentus de rato litteras exhibentes, contra Premonstratensem Ecclesiam proposuere querelam, asserentes quod cum causa que inter ipsas Ecclesias super possessionibus de Hanapia uertebatur, dilectis filiis G. preposito S. Gereonis, R. et S. magistris  Coloniens. ab apostolica sede commissa fuisset; ipsi in possessionem rerum de quibus uertebatur questio, Prumiensem Ecclesiam induxerunt, Premonstraten. uero appellatione interposita recedentes, ipsam non fuerunt infra biennium prosecuti. Propter quod Prumienses circa finem biennii confirmationem possessionis sue a sede apostolica impetrarunt. Elapso uero biennio, ad I. quondam Cameracensem episcopum et dilectum filium abbatem sancti Bartholomei, pro Premonstratensi Ecclesia fuit commissio impetrata. Sed memorato episcopo uiam uniuerse carnis ingresso, per ipsos non fuit questio terminata. Predicti autem Prumienses subsequenter a felicis recordationis Celestino predecessore  nostro ad dilectum filium abbatem sancti uictoris et bone memorie P. cantorem Parisien. litteras impetrarunt, in quibus continebatur expressum, quod ipsi factum Coloniensium iudicum facerent obseruari. Sed quia predictus cantor tunc temporis sedem apostolicam personaliter uisitabat, in illius mandati non fuit exsecutione processum. Tandem uero Premonstratenses causam eamdem uenerabili fratri nostro episcopo et dilectis filiis cantori Atrebaten. et abbati sancti Bartholomei Nouiomen. obtinuere committi; qui post inhibitionem predictorum abbatis sancti uictoris et cantoris Parisiensis et post appellationem a procuratore Prumien. Ecclesie legitime interpositam, dictos Premonstraten, causa rei seruande in possessionem  rerum de quibus erat controuersia induxerunt. Ceterum dilecti filii abbas Calmoltensis, Geruasius et Robertus canonici et nuntii Premonstratensis Ecclesie, ex parte abbatis et conuentus Premonstratensis, litteris de ratihabitione exhibitis, e contra pro sua Ecclesia proponere curauerunt, quod antequam supradicti iudices Colonien. sententiam pro Ecclesia Prumien. proferrent eo quod, propter quasdam minas in presentia iudicum factas et eorum officio non repressas, aduocatum coram ipsis habere non poterant; et quia ad extraprouinciales iudices trahebantur, ad sedem apostolicam appellarunt. Cuius appellationis suffragio illam  dictam dicunt sententiam non tenere: tum quia iidem iudices, lite nondum contestata coram eis, absente parte aduersa, de proprietate dederunt sententiam: tum quia Premonstraten. ad prosecutionem appellationis infra biennium specialem nuntium direxerunt. Preterea prefati Cameracensis episcopus et abbas sancti Bartholomei quibus causa fuerat delegata, partibus legitime citatis presentibusque earum procuratoribus legaliter ordinatis, ab eisdem Premonstraten. testes ad infirmandam dictam sententiam receperunt. Quorum attestationem episcopus et cantor Atrebaten. et abbas sancti Bartholomei Nouiomen. auctoritate suffulti, de mandato apostolico sententiam Colonien. iudicum reuocantes, iudicauerunt Premonstratenses possessionem rerum de  quibus fuerat litigatum debere, sicut ante litem possederant, quiete et pacifice possidere. Nolentes igitur ut eiusdem cause decisio ulterius prorogetur, predictorum omnium inquisitionem et decisionem canonicam uestre duximus experientie committendam; per apostolica uobis scripta districte precipiendo mandantes quatenus, partibus ad uestram presentiam conuocatis, et inquisita super premissis et aliis omnibus que inter se super eodem negotio duxerint proponenda diligentius ueritate, tam principalem quam incidentes questiones, sublato appellationis obstaculo, sine canonico terminetis, facientes quod exinde duxeritis statuendum per censuram ecclesiasticam inuiolabiliter obseruari. Si qua uero partium legitime citata presentiam uestram adire  uel iudicio parere contempserit, uos nichilominus, quantum de iure poteritis, et probationes presentis partis recipere et in cause cognitione ac decisione procedere non tardetis. Nullis litteris obstantibus, si que apparuerint preter assensum partium a sede apost. impetrate. Quod si omnes, etc.

Datum Lateran. II Nonas Feb.



Xu. P. BASILICAE XII APOSTOLORUM ET B. TITULI SANCTI PETRI AD uINCULA PRESBYTERIS CARD. AP. SEDIS LEGATIS. Super colligationibus factis cum episcopis et consulibus ciuitatum Tuscie. 

  Cum apostolica sedes quasi lucerna super candelabrum sit disposita nec ciuitas possit abscondi que supra montem est constituta, nos qui ei, licet immeriti, presidemus, diligenti debemus cura satagere quatenus luceat lux nostra coram hominibus, ut uidentes opera nostra bona glorificent Patrem luminum a quo bona cuncta procedunt. Nos enim debemus esse sal terre. Quod si sal euanuerit, in quo salietur? Ad nichilum ualet ultra, nisi ut foras emissum, ab hominibus conculcetur. Absit igitur a sedis apostolice puritate ut, cum Deus uirgam peccatoris non dereliquerit super sortem iustorum, ad colligationes illicitas cum operantibus iniquitatem declinet: quin potius dissoluat colligationes impietatis,  soluat fasciculos deprimentes. Sane cum dilectus filius prior sancti Fridiani nobis et fratribus nostris tractatum illum quem cum episcopis et consulibus ciuitatum Tuscie habuistis et uerbis exposuisset et ostendisset in scriptis, non modica sumus admiratione commoti; cum forma colligationis huiusmodi in plerisque capitibus nec utilitatem contineat, nec sapiat honestatem. Imo cum ducatus Tuscie ad ius et dominium Ecclesie Rom. pertineat, sicut in priuilegiis Ecclesie Rom. oculata fide perspeximus contineri, nullam inter se sub nomine societatis colligationem facere debuissent, nisi saluo per omnia iure pariter et auctoritate sacrosancte Rom. sedis, que disponente Domino cunctorum fidelium mater est et magistra. Cum et illud  debuissent attendere quod infirmum erit penitus edificium quod super hoc fundamentum non fuerit stabilitum. Quo circa discretionem uestram rogamus attentius et exhortamur in Domino quatenus, sicut uiri prudentes et prouidi, ad profectum et honorem tam Ecclesie Rom. quam Tuscie sollicitius intendatis. Et ut uobis nostre uoluntatis propositum elucescat, dilecto filio N. latori presentium super his que uobis ex parte nostra duxerit proponenda, indubitata fide credatis. Nos enim firmum gerimus in uoto propositum, a quo nec mors nec uita nos poterit separare, fideles et deuotos Ecclesie de corde puro, conscientia bona et fide non ficta diligere et contra malignas opprimentium insolentias apostolice protectionis clypeo defensare.

 Datum Lateran.



XuI. CAPITULO S. ANASTASIAE. Ut electus per potentiam laicalem intrusus cassetur, et alius de licentia apostolica deligatur. 

Ex illo singularis excellentie Priuilegio quod unigenitus Dei Filius iehsu Christus apostolorum Principi Petro concessit, sanctorum patrum postmodum instituta manarunt, ut maiores cause ad sedem apostolicam perferrentur; quatenus quod super eis deberet statui, circumspecta ipsius responsio declararet. Cum igitur in Ecclesia uestra, que sub obedientia  sedis apostolice perseuerans, Grecorum hactenus et ritum seruauit et linguam, per laicalem potentiam preter nostram auctoritatem et electionem uestram non tam Latinus quam barbarus sit intrusus: nos de fratrum nostrorum consilio intrusionem ipsam irritam decernentes, ne diutius pastoris solatio uestra careret Ecclesia, uobis humiliter postulantibus secundum statuta canonum et antiquam eiusdem Ecclesie consuetudinem liberam concedimus licentiam eligendi; per apostolica uobis scripta mandantes quatenus talem uobis in pastorem electione canonica preferatis, qui non minus prodesse desideret et nouerit quam preesse. Datum Lateran. uIII Id. Februarii.



XuII. CAPUANO, REGINENSI, ET PANORMITANO ARCHIEPISCOPIS. 


His scriptum est in eumdem fere modum ut supra, usque ad uerbum illud eligendi. Unde fraternitati uestre per apostolica scripta mandamus quatenus ad hoc diligenti sollicitudine laboretis, ut dictus intrusus a memorata remoueatur Ecclesia, et ab ipsius capitulo electio possit in ea canonica libere celebrari. Datum Laterani, u Id. Februarii.



XuIII. ILLUSTRI ROMANORUM IMPERATRICI SEMPER AUGUSTAE. Ut in ipsa electione impedimentum non prestet. 

 Si creditas tibi regendorum populorum habenas landabiliter moderari desideras et concessam tibi a Domino terrene iurisdictionis potentiam benignius exercere, ei necesse habes ut seruias, cui seruire regnare est, et per quem gressus tui semper in melius dirigentur. uerum si eum tota intentione dilexeris, eam te oportet sollicite uenerari et conseruare in statum debite libertatis, sub cuius capite leua eius, et quam dextera eius, sicut in Canticis legitur, amplexatur; cuius zelus comedit eum et iniuria non modicum prouocat et uindictam. Cum autem ex illo singularis excellentie priuilegio etc. fere in eumdem modum ut supra usque ad uerbum eligendi. Ideoque serenitatem tuam rogamus, monemus et exhortamur in Domino, ac in remissionem tibi iniungimus  peccatorum quatenus nullius impedimenti obstaculum interponas, quo minus electionem possint canonicam celebrare, cum ad eum solum haberi debeat in electione respectus, cuius ministerio qui assumitur, alligatur. Datum Laterani, u Idus Februarii.



XIX. PARISIENSI EPISCOPO. Ut liceat Presbytero Micheli in sacerdotii officio ministrare, non obstan. quod ad euitandum lepre periculum, uirilia sibi fecit abscindi. 

 Ex parte dilecti filii Michelis presbyteri fuit in audientia nostra propositum, quod cum sibi sentiret  lepre periculum imminere, de consilio medici uirilia sibi fecit abscindi, ut posset a tam grauis infirmitatis uitio liberari; et ut prouideremus ei super executione sui officii, a nobis humiliter postulauit. Quoniam igitur canones sanctorum Patrum huiusmodi a sacri altaris administratione non prohibent, fraternitati tue per apostolica scripta mandamus quatenus, si rei ueritas ita se habet et memoratus Michel alias idoneus est, ut sui officii ministerium exsequatur, nullius contradictione uel appellatione obstante, auctoritate fretus apostolica liberam ei tribuas facultatem.

Datum Laterani, Iu Idus Februarii.



XX. EPISCOPO ET ABBATI S. LUPI TRECENSIS. Ut recepta a G. presbyt. canonica purgatione de crimine homicidii sibi obiecto, ipsum absoluat, si legitimus accusator non comparuerit, et crimen notorium non existit. 


Accedens ad presentiam nostram G. presbyter lator presentium tam relatione sua quam litteris quorumdam abbatum, nostro apostolatui demonstrauit, quod cum inter ipsum et quemdam alium clericum questio uerteretur, et idem clericus aduersarius suus ad diem assignatam sibi ad presentiam iudicum properaret et fuisset in itinere interemptus, uenerabilis frater noster Senonen. archiepiscopus  habens eumdem Presbyterum inspectum super occisione clerici memorati, licet contra illum nullus apparuerit legitimus accusator et ipse paratus esset canonice suam innocentiam demonstrare, in eum tamen suspensionis officii sententiam promulgauit. Quoniam igitur, sicut iustum non est ut culpabiles absoluantur, sic esset a iuris tramite alienum, si puniret iudicii seueritas innocentes, discretioni uestre presentium auctoritate mandamus quatenus si contra predictum presbyterum super homicidio legitimus non comparuerit accusator et crimen notorium non existit, uos ab eo canonica purgatione recepta, latam in eum suspensionis sententiam de auctoritate sedis apostolice relaxetis nec permittatis  eum super predicto homicidio ulterius indebite molestari. Si uero de homicidio confessus fuerit legitime uel conuictus, uos ei, sublato contradictionis et appellationis obstaculo, penam canonicam infligatis. Quod si ambo, tu frater episcope, etc.

Datum Laterani, Iu Non. Februarii.



XXI. ARCHIEPISCOPO ET ARCHID. TRANENSI. Super transactione habita inter episcopum et canonicos uestanenses, de quadam episcopali capella et rebus aliis. 

Significantibus dilectis filiis uestanen. canonicis, nostris est auribus intimatum quod cum uestanen. episcopus fuisset olim ab ipsis in presentia Celestini,  bone memorie predecessoris nostri, super ecclesiastica dilapidatione conuentus et de causa ipsa exstitisset plurimum disceptatum, ad transactionem de utriusque partis assensu postmodum uenientes, promisit dictus episcopus thesaurum Ecclesie, uidelicet capellam episcopalem quinquaginta uncias auri et amplius ualentem, et pannos sericos octo, cum priuilegio ecclesiastice libertitatis restituere et quedam alia adimplere, sicut in authentico scripto in presentia predicti predecessoris nostri exinde confecto et auctoritate sedis apostolice confirmato plenius continetur. Quam transactionem non curauit predictus episcopus postmodum obseruare nec prefatum  thesaurum, sicut promiserat, restituere; imo deteriora prioribus agens, duas ecclesias sancti Ioannis et sancti Iacobi, quas dilectus filius Petrus uestanensis archidiaconus diu in pace possederat, contra tenorem predicte transactionis, monasterio Trimitan. dicitur concessisse et clericos suos officiis et beneficiis, pretermisso iuris ordine, spoliasse, manibus in eos sepe uiolenter iniectis. Cumque hec et alia a predicto archidiacono coram dilecto filio P. Sancte Marie in uia lata diacono cardinale, tunc apostolice sedis legato, proposita fuissent contra episcopum memoratum, et in eius presentia utraque parte presente causa diutius agitata, ad hanc transactionem uoluntarie deuenerunt, ut uestan. Episcopus ante omnia primam  transactionem apud sedem apostolicam factam studeret modis omnibus obseruare et thesaurum memoratum ecclesie sue restituere non differret predictasque ecclesias Trimitanensibus iniuste concessas uel ipse reuocaret uel archidiacono predicto ad eas daret consilium et auxilium reuocandas. Res etiam sancti Nicolai idem episcopus B. primicerio et L. sacerdoti dimitteret de cetero procurare, et quartam decimationum fabricis Ecclesie deputatam suis usibus de cetero minime applicaret. Que si non faceret, foret dictus episcopus diuino officio alienus, prout in instrumento coram eodem cardinale confecto apertius continetur. Cum autem nec primam nec secundam transactionem minime prefatum episcopum obseruare memorato predecessori  nostro ipsi canonici intimassent, addentes etiam quod in cena Domini Ecclesia uestanen. dimissa ad Sipontinensem Ecclesiam se ad conficiendum chrisma transtulerat, et ibidem illud existente secum in altari Lauellen. episcopo tunc excommunicato confecerat, eum antedictus predecessor noster pontificali officio et ecclesiastica administratione suspendit, dans ei firmiter in mandatis ut in festo sancti Luce preteriti anni se suspensum suo conspectui presentaret, super predictis criminibus plenarie responsurum. Quod si non faceret sciret in se perpetue depositionis sententiam proculdubio proferendam. Episcopus siquidem mandatum apostolicum uilipendens, nec uenit nec pro se curauit mittere  responsalem, suspensionem apostolicam et predicti cardinalis interdictum contemnens penitus obseruare. Proponitur insuper episcopus memoratus de clericis in curia imperiali deposuisse querelas et contra sepedictum archidiaconum falsas litteras confinxisse, occasione quarum ipsum archidiaconatus beneficio et loco nequiter multo tempore spoliauit. Quoniam igitur hec non sunt a nobis clausis oculis transeunda, predictorum inquisitionem uestre discretionis examini duximus committendam: per apostolica uobis scripta mandantes quatenus, uocatis ad presentiam uestram qui fuerint euocandi, inquiratis de premissis diligentius ueritatem, et omnia  in scriptis fideliter redigentes, nobis eadem uestris signata sigillis mittere non tardetis.

Datum Laterani



XXII. MEDIOLANENSI ARCHIEPISCOPO. Ut liceat ei illos in ecclesia sua ad diaconatum et sacerdotium promouere, qui a summo pontifice ordinem susceperunt. 

Pastoralis officii debitum nos inuitat, et ipse rationis ordo deposcit, ut ea sollicitudine utilitatibus Ecclesiarum intendere debeamus, quod ipsis Ecclesiis ordo debitus conseruetur et clerici earum ministerio deputati, sicut ab eis stipendia militie clericalis  accipiunt, ita eis obsequia militie clericalis impendant. Inde est quod, sicut ex tenore tuarum litterarum accepimus, Mediolanensis Ecclesia tam in capite quam in membris, occasione clericorum illorum qui ab ipso Romano pontifice ordinem receperunt, adeo est ministrorum solatio destituta, ut paucos clericos in eadem Ecclesia ualeas inuenire, quos ad diaconatus et presbyteratus possis officium promouere. uerum quia fraternitas tua suppliciter a nobis expetiit ut ipsius Ecclesie necessitatem sollicitudine paterna pensantes, tibi de heremus licentiam indulgere manus posse illis ordinationis imponere, super hoc tue fraternitati taliter duximus respondendum quod ipsius Ecclesie necessitate pensata, si aliqui fuerint de supradictis  clericis, qui ad hoc uideantur idonei et spontanea uoluntate per tuum ministerium uoluerint ad sacros ordines promoueri, eos auctoritate nostra tibi liceat ordinare. Alioquin illos quos ad officium illud magis idoneos ac necessarios fore cognoueris, nobis per tuas litteras significare curabis. Nos enim deliberato consilio respondebimus quid tibi super hoc fuerit faciendum.

Datum Laterani, XII Kal. Martii.



XXIII. Iuramentum fidelitatis exhibitum domino Innocentio, successoribus eius, et Romane Ecclesie, a Petro prefecto Urbis, Oddone de Palumbaria, Oddone de Monticillo.

  Altera die post consecrationem Domini Innocentii Pape III, Petrus Urbis prefectus in consistorio Lateranensis palatii publice iurauit ei et successoribus suis atque Romane Ecclesie fidelitatem contra omnem hominem et recepit ab eo inuestituram prefecture permantum; ac deinde fecit ei ligium hominium inter manus ipsius, qui donauit ei cuppam argenteam in signum gratie. Consecratus est autem idem dominus Innocentius Papa III eadem die solemniter in apostolica sede, qua beatus Petrus apostolus in episcopali fuit cathedra collocatus. Eadem die fecerunt ei fidelitatem Oddo de Palumbaria, et Oddo de Monticillo.



XXIu. SPIRENSI, ARGENTINENSI ET WORMATIENSI EPISCOPIS. Pro liberatione Salernitani archiepiscopi.


Quante presumptionis et temeritatis existat in rectores Ecclesie manus iniicere uiolentas in Euangelio Dominus protestatur, qui se in ministris suis affligi asseruit et in apostolorum Principe alibi se perhibuit iterum crucifigi. Hoc etiam pene qualitas manifeste declarat, cum excommunicationis sententia in ipso actu feriat delinquentes, si non solum in fratres et cepiscopos nostros, sed etiam in minoris ordinis clericos uiolentiam presumpserint operari. Ne autem solos uiolentie huius auctores aliquorum presumptio crederet esse punitos, facientes  et consentientes pari pena plectendos canonica censura condemnat: eos etiam delinquentibus fauere interpretans, qui cum possint, manifesto facinori desinunt obuiare. Quod bone memorie C. papa predecessor noster hactenus diligenter attendens, auctores et fautores captionis et detentionis uenerabilis fratris nostri Salernitani archiepiscopi excommunicationis nuntiasset uinculo innodatos, nisi per imperiales nuntios sepe fuisset ei ac firmiter repromissum quod idem archiepiscopus sine dilatione qualibet libertati pristine redderetur. Ne autem detentio eius nobis de cetero imputetur, si circa liberationem eius inuenti fuerimus negligentes, fraternitati uestre per apostolica scripta mandamus  et districte precipimus quatenus nobilem uirum Wicel. de Berc. ex parte nostra diligentius moneatis ut eumdem archiepiscopum a detentionis sue carcere absolutum ad nos cum honore remittat; nobilitatem eius gratiarum actionibus prosequentes, quod circa eum spiritum compassionis exhibuit, et quantum licuit, solatium ei humanitatis impendit. Quod si, quod non credimus, ad monitionem uestram et uenerabilis fratris nostri Sutrini episcopi, et dilecti filii abbatis sancti Anastasii, quos ad hoc specialiter destinamus, eum dimittere forte noluerit, excommunicatum ipsum publice nuntietis; et si qua forsan ab aliquibus Ecclesiis beneficia possidet, ea ipsi per censuram ecclesiasticam auferri mandantes, totam terram eius, imo totam diecesim,  in qua idem archiepiscopus detinetur uel ad quam translatus fuerit detinendus, supponatis sententie interdicti. Nos enim dilectis filiis capitulo Maguntin. dedimus in mandatis ut sententiam uestram faciant inuiolabiliter obseruari. uolumus autem nichilominus et mandamus ut uniuersis Alemannie principibus in remissionem suorum criminum iuiungatis ut sollicitudinis sue studium efficaciter interponant, quod eis mediantibus archiepiscopus ipse libere ad nos quantocius reuertatur; significantes eis quod si id, quod absit, impletum non fuerit, in totam Alemanniam interdicti cogemur sententiam promulgare. Quod si omnes, etc.



XXu. SUTRINENSI EPISCOPO ET ABBATI S. ANASTASII. Pro reconciliatione Philippi ducis Sueuie et liberatione archiepiscopi Salernitani.


Cum ei simus diuina prouidentia in Ecclesie Romane regimine substituti, qui a Domino, ut delinquentibus non solum septies, sed et septuagies septies indulgeret audiuit, et maius gaudium esse nouerimus angelis Dei super conuersione peccattoris unius, quam supra nonaginta nouem iustos, qui non indigent penitentia, Euangelio protestante, eos qui a se anathematis iugum excutere cupiunt, ut ad ecclesiasticam redeant unitatem, ex pastoralis officii, ad quod uocati sumus, debito recipere benigne tenemur et receptos misericordie gremio  confouere. Intelleximus siquidem tam per te, frater episcope, quam per alios quorum relationibus fidem non modicam adhibemus, quod nobilis uir Philippus dux Sueuie, qui propter inuasionem ac detentionem patrimonii beati Petri et nostri excommunicationis fuerat uinculo innodatus, Ecclesie reconciliari desiderat et restitui ad ecclesiastica sacramenta, ac super his pro quibus notatus fuerat, satisfactionem omnimodam exhibere. Licet autem superioris sententiam minor relaxare non possit et propter hoc dux ipse ad sedem esset apostolicam destinandus, ut ab ea que ipsum uinculis excommunicationis inuoluit absolutionis beneficium obtineret, sperantes tamen quod per ipsius studium uenerabilis frater noster Salernitan. archiepiscopus  de longeue detentionis ergastulis liberetur, laborem itineris ipsi sub ea conditione duximus remittendum, si nostram super hoc, sicut bone memorie Celestino pape predecessori nostro per te, frater episcope, obtulit, impleuerit uoluntatem. Ideoque discretioni uestre per apostolica scripta mandamus quatenus eodem archiepiscopo libertati pristine restituto et recepto a duce iuxta formam Ecclesie iuramento quod super omnibus pro quibus ab Ecclesie fuit communione amotus, mandatis apostolicis, omni dolo et excusatione postpositis, debeat obedire, munus absolutionis ipsi auctoritate freti apostolica impendatis. Quod si forsitan eumdem archiepiscopum uel non potuerit uel noluerit  absoluere, seu etiam forte distulerit, ad Ecclesiam Romanam accedat, a nobis iuxta Ecclesie consuetudinem absoluendus.



XXuI. EISDEM. Pro liberatione nobilis mulieris Sibilie, filii et filiarum eius, et aliorum captiuorum regni Sicilie detentorum in Teutonia.

Inter cetera que Dominus in nobis mirabiliter et misericorditer operatur, magne reputandum est miserationis indicium, cum eis penam accelerat temporalem, quibus ultio debebatur eterna, sicut in regno Sicilie diebus nostris intelligimus accidisse. Cum enim Sicilie populus et ceteri de eodem regno effeminati, otio et pace nimia dissoluti, de suis diuitiis gloriantes, sese in uoluptatibus corporis  lasciuius exercerent, ascendit in altum fetor eorum, et traditi sunt ob multitudinem peccatorum suorum in manibus persequentium. Usque adeo autem in eos, quod dolentes dicimus, furor exarsit hostilis, ut quidam eorum turpi morte damnati, in tribulatione cordis et corporis animas exhalarent, quidam membrorum mutilatione deformes fierent, abiectio plebis et ludibrium populorum; maiores uero ipsorum compedibus et nobiles manicis ferreis alligati, captiui et exsules in Teutonia macerentur, reliquis hereditates suas in extraneis transferri uidentibus, et domos suas subiici alienis. uerum ne compassionis nostre solatium, qui patientibus ex suscepte administrationis debito compati uolumus et tenemur, penitus subtrahatur, quibus  ipse Dominus iam uidetur ex parte placatus, uenerabilibus fratribus nostris uniuersis archiepiscopis et dilectis filiis nobilibus uiris marchionibus, ducibus, baronibus, et aliis Alemannie principibus dedimus in mandatis ut dilectam in Christo filiam nostram nobilem mulierem Sibiliam, filium ac filias eius, et ceteros de regno Sicilie, qui in Teutonia detinentur, a detentionis sue uinculis absolutos, ad nos liberos, excusatione et dilatione cessante, remittant. Inde est quod discretioni uestre per apostolica scripta precipiendo mandamus quatenus, si mandatum nostrum forte non fuerit adimpletum, uos in detentores eorum excommunicationis sententiam proferatis et terras eorum, imo totam  diecesim, in qua nobiles ipsi tenentur uel ad quam fuerint forte translati, interdicto subdatis, neutram relaxaturi sententiam, donec ipsi libertati fuerint pristine restituti. Dilectis etiam filiis capitulo Magunt. per apostolica scripta precipiendo mandamus, ut sententiam quam uos propter hoc contigerit promulgare ratam habeant, et faciant inuiolabiliter obseruari.



XXuII. RAuENNATI ARCHIEPISCOPO ET SUFFRAGANEIS EIUS. Ut Carsendino subdiacono domini pape legato in Exarchatu Rauen. et comitatu Brittinorii diligenter assistant.

Nusquam melius ecclesiastice consulitur libertati quam ubi Ecclesia Rom. tam in temporalibus  quam spiritualibus plenam obtinet potestatem. Cum enim apostolica sedes mater sit Ecclesiarum omnium et magistra, tanto fortius subiectos sue temporali iurisdictioni populos ab Ecclesiarum et ecclesiasticorum iniuriis cohibet, quanto amplius in eius iniuriam et Ecclesiarum omnium preiudicium redundaret, si Ecclesias in eius patrimonio constitutas non seruaret in statu debite libertatis. Cum igitur inter cetera que nos et fratres nostros inducunt ut Exarchatum Rauenne, Marchiam et Thusciam ad dominium nostrum, ad quod pertinent, reuocemus, secuturam exinde immunitatem Ecclesiarum uestrarum non modicum attendamus; uos negotium ipsum tanquam speciale ac honori uestro plurimum profuturum deberetis assumere, et ad  implendum nostre beneplacitum uoluntatis efficaciter laborare. Cum ergo dilecto filio Carsendino subdiac. nostro in Exarchatu Rauenne et comitatu Brittinorii huiusmodi specialiter iniunxerimus legationis officium, sperantes quod ad illud utiliter adimplendum uestro non modicum studio adiuuetur, fraternitati uestre per apost. scripta mandamus atque precipimus quatenus ei taliter in his que uobis ex parte nostra proposuerit, adesse curetis, ut honori apost. sedis et nostro deferre, et Ecclesiarum uestrarum libertatem uideamini utiliter procurare; scituri quod sicut gratum habebimus et acceptum, si studium et diligentiam uestram operis experientia in instanti articulo commendarit, sic moleste feremus, si sollicitudo uestra in hac  necessitate reperta fuerit defecisse.



XXuIII. REMEN. SANCTAE SABINAE CARDIN. ET SENONEN. ARCHIEPISCOPIS, ET EPISCOPO MELDENSI. Super consolatione comitisse Campanie de morte filii sui. 

Compati patientibus et dolentibus pium est condolere; ut qui ex diuersis rerum euentibus solam habent dolendi materiam, in fraterna compassione remedium consolationis inueniant et saltem ex humanitatis solatio ualeant recreari, dum in eorum restauratione, que doloris fomitem subministrant,  spes nulla uidetur eis penitus superesse. Illis uero precipue compassionis oportet spiritum adhiberi, que pro sexus muliebris fragilitate in aduersis facilius emerguntur et difficiles ad consolationem pre spiritus infirmitate resurgere maiori uidentur in his et aliis auxilio et consilio indigere. Cum igitur dilecta in Christo filia, nobilis mulier M. comitissa Campanie in morte filii sui bone memorie comitis Henrici dolorem, nec immerito, cum interna spiritus commotione conceperit et uehementius affligatur, nos mentis afflictione non ficta compatientes eidem, cum mortis huius dispendium non solum in eius damnum conuerti debeat et dolorem, uerumetiam in multiplex totius Christianitatis incommodum ex presenti periculo imminente redundet,  fraternitati uestre per ap. scripta mandamus quatenus dolorem ipsius pie consolationis uerbis et commonitionibus lenientes, ipsam et possessiones eius, tanquam dati ei tutores a nobis, ab incursu molestantium auctoritate apostolica defendatis, nullatenus permittentes ut in his que ad dotem eius noueritis pertinere iniuria seu uiolentia ei ab aliquo inferatur, sed possessionem eiusdem dotis ipsi contra quoslibet temerarios presumptores pacificam conseruetis. Si qui uero iamdicte comitisse aliquam super his iniuriam inferre presumpserint uel grauamen, uos eos, si necesse fuerit, ut a sua presumptione desistant, per censuram ecclesiasticam appellatione postposita compellatis. Quod si omnes, etc.

 Datum Lateran. u Kal Martii, pont. nostri anno 1.



XXIX. FERENTINATI EPISCOPI. Consultatio super causa matrimonii inter L. uirum et P. mulierem, quam primo iurauerat, et aliam postmodum desponsauit. 

 Sicut ex litteris tue fraternitatis accepimus, cum L. parochianus tuus P. mulierem se ducturum in coniugem in manu patris eiusdem P. iurantis quod eam ipsi traderet in uxorem, proprio iuramento firmarit nec per uirum steterit, sed per mulierem potius quo minus matrimonialis inter eos solemnitas sit secuta, quatuor postmodum uel quinque  annis elapsis idem L. G. mulierem per uerba de presenti, ut eius consanguinei asserunt, desponsauit; propter quod frater predicte P. suam deposuit in tua presentia questionem. Quia uero quid super his agendum sit nostro postulas responso edoceri, fraternitati tue taliter respondemus, quod si tibi constiterit quod idem L. P. mulierem per uerba de futuro, G. uero per uerba desponsauerit de presenti, imposita ei penitentia competenti, quia primam fidem irritam fecit, nisi forsan in iuramento suo certum terminum, infra quem dictam P. duceret in uxorem, prefixerit, nec per eum steterit quin ad statutum terminum matrimonium consummarit, secundum contractum legitimum iudices, et ad illud seruandum eum, si opus  fuerit, ecclesiastica districtione compellas; nisi forsan aliud quid obstiterit quod ipsum debeat impedire. Quod si forte per uerba sponsalitia de futuro cum utraque contraxit, iuramentum primum, sicut licite factum est, ipsum seruare compellas, de secundo ei penitentiam iniuncturus. Quod si de his tibi non constat ad plenum, tandiu adhuc cognoscas de causa, donec super his sufficientius instruaris. Quod enim in attestationibus, quas ad sedem apostolicam destinasti, de compaternitate habetur, non facit ad causam; cum neuter contrahentium sit illa persona, qua mediante inter parentes eorum compaternitas est contracta. Datum Lateran. u Kal. Martii, pontificatus nostri anno primo.



XXX. CANONICIS ARGENTINEN. Super questione cuiusdam prebende, que inter Arnulfum et F. sancti Thome prepositum uertitur. 


Cum partes inter se super mota questione conueniunt, uel altera renuntiat questioni, ad hoc solum exigitur officium iudicis, ut quod a partibus fit, faciat inuiolabiliter, obseruari, ne cui contra compositionem aut cessionem per se factam liceat ulterius prosilire. Sane cum dilecti filii Arnoldus nuntius et concanonicus uester, et F. prepositus sancti Thome, ad nostram presentiam accessissent,  super prebenda, de qua per dilectum filium P. tt. sancte Cecilie presbyterum Car. tunc apostolice sedis legatum idem prepositus fuerat inuestitus, in nostra et fratrum nostrorum audientia disceptarunt. Cumque nos, auditis que hinc inde proposita fuerant, de communi consilio fratrum nostrorum sententiam formare ac ferre uellemus, dictus prepositus ad nos humiliter et deuote accessit, et ius, si quod sibi competeret in eadem prebenda, in manibus nostris spontaneus resignauit. Nos igitur Ecclesie uestre uolentes in posterum paci et tranquillitati consulere, recepta resignatione ipsius, ei super eadem prebenda perpetuum silentium imposuimus, et uos et Ecclesiam uestram ab impetitione ipsius super eam presentium auctoritate  reddimus absolutos. Nulli ergo omnino hominum liceat hanc paginam nostre absolutionis infringere etc. Datum Laterani, uI Nonas Martii, pontificatus nostri anno primo.



XXXI. TERRACONEN. ARCHIEP. ET SACRISTAE uICENSI. De confirmatione R. electi sancti Benedicti de Bages, et irritatione intrusi per potentiam laicalem. 

Ad uniuersalis Ecclesie sollicitudinem, licet insufficientes, Domino disponente uocati, de grege nobis commisso sollicitam curam debemus gerere, et tanquam pastores seduli, faciente Domino, prouidere ne ouis morbo infecta incurabili, oues ceteras  suo cogat contagio morbo simili laborare. Nostris siquidem auribus ex multorum relatione ac plurium litteris innotuit prelatorum, quod bone memorie. quondam abbate sancti Benedicti de Bages de carnis ergastulo sicut Domino placuit, ad meliora uocato, conuentus eiusdem monasterii pars maior et sanior uota in dilectum filium R. nunc abbatem eiusdem monasterii transtulerunt. uerum suadente illo cuius est proprium pacem turbare, duo eiusdem loci monachi a ceterorum fratrum uoluntate unanimi secedentes accersitis sibi secularibus uiris, B. ipsius monasterii monachum in abbatem non sunt ueriti nominare; qui laicali et ipsorum potentia fretus, predictum R. ad audientiam dilecti filii G. sancti Angeli diaconi cardinalis, qui tunc in partibus illis  legationis fungebatur officio, appellauit. Et cum idem cardinalis que utraque pars coram ipso proposuit diligentius audiuisset et super eisdem inquisisset diligentius ueritatem, predictam electionem sepenominati R. ratam habuit et eam auctoritate qua fungebatur apostolica confirmauit. Idem quoque cardinalis tranquillitati eiusdem monasterii desiderans prouidere ac inter fratres materiam exstinguere iurgiorum, pro pacis bono preposituram eiusdem monasterii supradicto intruso contulit et eam ab eodem abbate ipsi, quoad uiueret, concedi precepit et iuramentum fecit impendi, ne ipsum ab eadem prepositura ullo tempore sine causa rationabili amoueret. Dictus autem prepositus unde humiliari  debuerat in elationem erectus, obedientiam, quam abbati ex precepto cardinalis debebat impendere, ipsi exhibere contempsit; imo domos, homines, et cetera bona eiusdem monasterii occupans, ea in usus proprios et illicitos transfundere non ueretur, a monastica etiam professione ac fratrum consortio se reddens penitus alienum; nullis quoque beati Benedicti obtemperans institutis, non se tantum, uerum etiam totum monasterium dissolutione ac enormitate sue uite graui compellit infamia laborare. Quia igitur timendum est ne pars corrupta sinceram contaminet, nisi falce fuerit apostolica resecata, discretioni uestre per apostolica scripta mandamus quatenus, si predicta ueritate nituntur, predictum prepositum ab administratione  prepositure remotum, ut abbati suo existat obediens, sicut debet, per censuram ecclesiasticam appellatione postposita compellatis. Nullis litteris obstantibus harum mentione non habita a sede apostolica impetratis.

Datum Laterani, uI Nonas Martii.



XXXII. COLOCEN. ARCHIEPISCOPO. Confirmatio super quibusdam Ecclesiis prepositure Colocen. Ecclesie de capituli consensu collatis. 

Iustis petentium etc. usque ad uerbum illud assensu Ecclesias sancta Marie de Ioth, sancti Mauritii de Both, et Ecclesiam de Unta, quas prepositure Colocen. Ecclesie de consilio et assensu tui  capituli contulisti, sicut prouide factum est, et prepositus Colocen. easdem iuste possidet et quiete, auctoritate apostolica confirmamus et presentis scripti patrocinio communimus. Decernimus ergo etc.

Datum Laterani.



XXXIII. HUG. COMITI ET MARSUCTO PISANIS CANONICIS. Super questione cuiusdam pignoris, que inter R. et Gallicianum Pisanos uertitur. 

Significante dilecto filio Rubeo ciue Pisano, ad nostram noueritis audientiam peruenisse, quod cum domum suam cum horto Galliciano Pisano ciui pro  ducentis quinquaginta duabus libris pignori obligasset et promisisset, cautione prestita iuramenti quod nisi domum ipsam statuto inter eos termino recolligeret, eumdem creditorem ulterius super ea minime molestaret, infra statutum tempus per certum et fidelem nuntium, prout ei uidebatur, creditori mutuatam pecuniam remisit: quam idem nuntius, infideliter agens, sicut ei iniunctum fuerat, non persoluit. Cumque postmodum predictus R. ab imperatore captus pariter et detentus, multa pericula sustinuerit et labores, nec dicto G. satisfacere potuerit, ut debebat, nunc per Dei gratiam libertati pristine restitutus, paratus est pecuniam reddere creditori; licet ipse prorsus eam recusaret recipere,  quia ei non fuit statuto termino persoluta. Cum igitur pactum legis commissorie sit in pignoribus improbatum et, quantum in eo fuit, predictus Rubeus iuramenti debitum adimpleuerit, cum per eum quem certum et fidelem nuntium sperabat, pecuniam remiserit termino constituto et dum in imperiali fuit captione detentus, satisfacere non potuerit creditori; deuotioni uestre presentium auctoritate mandamus quatenus, si premissis ueritas suffragatur, predictum creditorem, ut sorte sua contentus existat, pensionibus prefati pignoris computatis in sortem, et domum ipsam et hortum prefato Rubeo omni postposita dilatione resignet, per censuram ecclesiasticam pacto uel tali iuramento nequaquam obstante, admonitione premissa,  sublato contradictionis et appellationis obstaculo, compellatis.

Datum Laterani.



XXXIu. POTESTATI ET CONSILIARIIS uITERBIENSIBUS. Quod in tractatu habito inter ipsos, Perusinos, et rectores Tuscie sine mandato apostolico non procedant. 

 Dilectis fiiis consulibus Perusin. qui nos super tractatu illo consuluerant quem ipsi uobiscum cum rectoribus Thuscie habuerunt, litteris nostris dedimus in responsis, ut quia tractatus ille, quem rectores inter se inierant, minus debite ad honorem, utilitatem et profectum Ecclesie pertinebat,  et nos dilectis filiis B. Basilice duodecim Apostolorum et P. tituli sancti Petri ad uincula presbyteris cardinalibus, qui tractatum illum nobis plenius expresserunt, nostrum et fratrum nostrorum significaueramus beneplacitum uoluntatis, tamdiu ipsi consules Perusini supersederent his que disposita fuerant consummandis, donec litteras nostras reciperent mandatum super hoc apostolicum plenius continentes. Ideoque sicut Perusinis ipsis per litteras significauimus, ita nunc discretioni uestre per apostolica scripta mandamus atque precipimus quatenus super tractatu illo nullatenus procedatis prius quam super hoc litteras receperitis speciales nostre intentionis et propositi expressiuas; cum et uos nostrum super hoc debuissetis consulere beneplacitum  uoluntatis.

Datum Laterani.



XXXu. P. BASILICAE XII, APOSTOL. ET B. SANCTI PETRI AD uINCULA PRESBYTERIS CARDINALIBUS, APOSTOLICAE SEDIS LEGATIS. Super eodem. 

Super negotio societatis Thuscie per dilectum filium priorem sancti Fridiani nostram et fratrum nostrorum uobis aperuimus uoluntatem; ad cuius exsecutionem negotii uos dare credimus operam efficacem. Quocirca discretioni uestre per apostolica scripta mandamus, quatenus si rectores Tuscie ad  id exsequendum, quod per dictum priorem uobis significauimus, induxistis, ut Pisani id ipsum pariter recipiant et obseruent moneatis attentius; et nisi uobis paruerint, interdictum minime relaxetis. Si uero predicti rectores adhuc non sunt uoluntatem nostram, quam per sepefatum priorem significamus, exsecuti; quia satis uideretur austerum, si Pisan. ciuitas occasione societatis illius quam nos, sicut nostis, conduximus totaliter approbandam, tandiu interdicto ecclesiastico subiaceret, uolumus et mandamus ut ab eiusdem ciuitatis ciuibus cautione recepta quod que pro honore et exaltatione Ecclesie et libertate eorum ordinauerimus suscipiant et obseruent, interdictum sine dilatione qualibet  relaxetis. Si autem super his debitam habere non poteritis cautionem, quia ciuitas ipsa, sicut dicitur, nunc temporis quasi uidetur rectore carere, qui plenam in ea exercere ualeat potestatem, spe bone promissionis quam nobis eiusdem ciuitatis nuntii fecerunt quod nostro Pisani ciues debeant parere mandato, honesta sicut uideritis occasione concepta, in eadem ciuitate diuina officia appellatione remota detis licentiam celebrandi. Ita tamen quod, si postmodum rectores Thuscie mandatum nostrum susceperint et seruauerint, ciuitas ipsa interdicto subiaceat, nisi et ipsa celeriter suscipere curauit et seruare.

Datum Laterani.



XXXuI. EPISCOPO ET CAPITULO TRAGURIEN. Quod B. presbyter non teneatur ad obseruantiam habitus monachalis, ex eo quod cum graui egritudine laboraret, a quodam monacho indutus est habitu monachali. 


 Sicut tenor uestrarum litterarum nobis aperuit, cum P. lator presentium in sacerdotali esset officio constitutus et tanta rerum temporalium indigentia laboraret, quod nec sibi nec suis progenitoribus seu fratribus in necessitatibus proprii posset aliquatenus prouidere, proprii corporis laboribus et maris periculis multis se non dubitauit exponere, ut de suo labore et acquisitione honesta suam et suorum posset indigentiam releuare. Contigit autem post hec quod ipse longe a uestra ciuitate consistens,  tam graui cepit egritudine laborare, quod extra se positus desperaret de uita presenti; et dum in tali esset articulo constitutus, a quodam simplici monacho indutus fuit habitu monachali et ad monasterium deportatus. Deinde paucis diebus elapsis, cum iam esset in principio sue conualescentie, deposuit habitum et de licentia eiusdem loci abbatis monasterium dereliquit; et cupiens progenitorum suorum indigentiis subuenire, a uobis suppliciter postulauit, ut posset, sicut prius, in sacerdotali officio ministrare et uobiscum pariter conuersari. Quid autem super his uobis fuerit faciendum sacro  apostolice sedis oraculo humiliter petitis edoceri. Nos igitur uestre consultationi taliter duximus respondendum quod licet ista duo inter se repugnantia uideantur, ut scilicet quisquam sit extra se positus, et de presenti uita desperet, si tamen eo tempore quo positus extra mentem asseritur, indutus fuit habitu monachali, cum alienatus non sentiat ac per hoc nor ualeat consentire, prefatum presbyterum denuntietis ab obseruatione monastici ordinis absolutum, nisi postquam mentis sue factus est compos, uoluntate spontanea professionem fecerit monachalem.

Datum Laterani.



XXXuII. MEDIOLAN. ARCHIEPISCOPO. Super questione que inter ipsum et monasterium sancti Donati de Scozula. 


 Ad hoc unxit nos Deus oleo letitie pre consortibus nostris, ut diligamus iustitiam et odiamus iniquitatem: quod tunc laudabiliter adimplemus, cum uia regia incedentes non declinamus ad dexteram neque ad sinistram aliquatenus deuiamus, sed iuste quod iustum est persequentes, nec pauperis personam attendimus, nec honoramus uultum potentis quia non est personarum acceptio apud Dominum; dum etiam merita subtili examinatione discutimus et precum attendimus qualitatem, ut cuilibet reddamus ius suum et preces que rationi non  consonant rationabiliter repellamus. ueniens siquidem ad apostolicam sedem dilectus filius abbas de Scozula  nobis et fratribus nostris exposuit quod cum M. quondam Mediolanensis archiepiscopus predecessor tuus super causa que inter ipsum et monasterium sancti Donati de Scozula diutius fuerat agitata, post multas commissiones tandem obtinuisset uenerabili fratri nostro ueronensi  episcopo Romane Ecclesie card. litteras destinari, et ipse iudex delegatus partibus in sua presentia constitutis super iudicio possessorio, partim pro monasterio, partim pro archiepiscopo sententiam protulisset, procuratore ipsius monasterii questionem de proprietate postmodum intentare uolente, pars archiepiscopi dilationes et inducias sepius postulauit.  Cumque sepenumero idem archiepiscopus prefato ueron. per litteras direxisset quod ipsius iudicium nullatenus declinaret, utraque parte apud Nouariam coram nuntio ipsius episcopi, qui ad hoc missus fuerat, existente, archiepiscopus iurisdictionem delegati iudicis opposuit exspirasse: asserens causam possessionis tantum et non proprietatis fuisse commissam; et quia super possessione pronuntiauerat, semel functus suo officio, super questione proprietatis deinceps cognoscere non ualebat. Et his allegatis, predictus archiepiscopus appellauit. Ad hec pars monasterii contra proposuit quod causa que  inter archiepiscopum et monasterium uertebatur, fuerat memorato episcopo absolute et indistinete commissa, et sic continentiam cause diuidi non debere dicebat. Adiecit etiam quod cum archiepiscopus toties postulauerit dilationem et locum a iudice, in quo ante illum super illa proprietatis questione respondere deberet, eum postea recusare nequiuit, uel aliquatenus appellare; presertim quia absente parte aduersa, sicut est prelibatum, ipsemet eumdem iudicem postulauerat et in rescripto apostolico fecerat appellationis remedium adhiberi. Has nimirum rationes cum iudex plenius aduertisset, actorem legitima citatione premissa in possessionem; que fuerat per ipsum episcopum eidem archiepiscopo adiudicata, usus consilio uirorum prudentium,  mitti decreuit; a qua tamen archiepiscopus monasterium postmodum uiolenter eiecit. Cumque dilectus filius G. tunc prior, nunc uero abbas eiusdem monasterii, et G. nuntius aduerse partis, super hoc ad sedem apostolicam accessisent, bone memorie C. papa, predecessor noster, supradictis omnibus per dilectos filios nostros Hug. tt. sancti Martini presbyterum et G. Sancte Marie in Aquiro diacon. cardinales, quos eis auditores concesserat, plenius intellectis, per bone memorie Al. Albanen. episcop. sic suum interpretatus fuit rescriptum, quod tam causa possessionis quam proprietatis fuerat iudici delegato commissa, et quod idem iudex ob dictas rationes ab archiepiscopo non potuisset etiam per appellationis obstaculum recusari. uolens igitur idem  predecessor archiepiscopo et abbati sine iustitie lesione deferre, prelibatam possessionem apud uenerabilem fratrem nostrum uercellen. et bone memorie Nouarien. episcopos pro sue uoluntatis arbitrio sequestrari precepit; uenerabili fratri nostro Regin. et felicis recordationis tunc Mutinen. Episcopis per apostolica scripta precipiens ut partes ad suam presentiam conuocarent et nullius contradictione uel appellatione tam super principali quam super incidenti obstante, de causa proprietatis infra duos menses plenius cognoscentes, eam debito fine deciderent, et possessionem ei parti postmodum resignarent que obtineret de proprietate triumphum. Cumque littere ipse ad dictos Mutinen.  et Regin. episcopos peruenissent, partibus in ipsorum presentia constitutis, procurator archiepiscopi cautionem obtulit, ut contumaciam, si qua precesserat, expurgaret: quam procurator monasterii recipere noluit, nisi possessionis sequestratione premissa, et saluo iure quod ei ex commissione huiusmodi competebat, ut a se tanquam a possessore peteret in iudicio. Cumque procurator archiepiscopi e contrario responderet quod ab eo peti uelut a possessore deberet, disceptatione protracta in longum terminus exspirauit, infra quem episcopi memorati de proprietate cognoscere debuissent. Ceterum nuntius monasterii iterum ad Ecclesiam Romanam accedens, per archiepiscopum stetisse asseruit quod nec possessio sequestrata fuerat, nec  super proprietate processum in causa. Propter quod dictus predecessor noster uenerabili fratri nostro Bobien. Episcopo per apostolica scripta mandauit ut possessione cum fructibus perceptis ex ipsa monasterio restituta, audirent postmodum si quid haberent partes inter se inuicem questionis. Qui cum abbatem iuxta tenorem mandati apostolici in possessionem, quam ueronen. adiudicauerat, per suum nuntium mandasset induci, Hugo de Camerario ipsum abbatem ex ea uiolenter eiecit: qui cum suis complicibus tam nuntium episcopi, quam abbatem et monachos armata manu fugauit et naui cuius uehiculo illuc accesserant igne combusta, cellas monasterii depredatus, conuersis pluribus uerberatis, domos extra claustri ambitum constitutas cum quibusdam  animalibus et quodam homine non erubuit concremare. Quod postquam ad eiusdem predecessoris nostri audientiam nuntio ipsius abbatis referente peruenit, uenerabili fratri nostro Ferrarien. episcopo districte precipiendo mandauit quatenus partibus conuocatis et possessione cum fructibus a tempore sententie per dictum ueronen. prolate perceptis ex ipsa monasterio restituta, de proprietate cognoscerent, et eo in adiudicata sibi possessione indemni seruato, quod iustum esset statueret et faceret auctoritate apostolica, sublato appellationis obstaculo, firmiter obseruari. Eos autem qui se apostolicis mandatis opponerent uel monasterium super possessione alterius molestarent, per sententiam excommunicationis appellatione remota compescerent  et dictum Hugonem et eius complices, donec monasterio de ablatis omnibus et illatis iniuriis satisfacerent competenter et cum litteris eius apostolico se conspectui presentarent, nuntiaret excommunicatos et faceret ab omnibus euitari; nisi tu, frater archiepiscope, hanc in ipsos districtionem, prout tibi mandatum fuerat, exerceres. Dictus uero Ferrarien. receptis super hoc litteris apostolice sedis, sicut ex litteris eius accepimus, admonitione premissa, in Hugonem de Camerario et complices eius, te infra statutum terminum eum excommunicare nolente, excommunicationis sententiam promulgauit; et cum tu legitime citatus ab ipso, nec accederes nec sufficientem mitteres responsalem, sed absentiam  tuam uerbis et litteris excusares, salua questione proprietatis, possessionem monasterio restituendam pronuntiauit; et cum abbatem in eam per nuntium suum fecisset induci, idem abbas ab ea deiectus fuit te, frater archiepiscope, Hugo de Camerario, et dilectis filiis consulibus Mediolanen. mandantibus per uiolentiam armatorum. Propter quod idem abbas postulabat a nobis ut sententiam restitutionis toties latam pro eo deberemus auctoritate apostolica confirmare et possessione sibi cum fructibus restituta, faceremus eum absque molestatione gaudere. uerum dilectus filius Passaguerra procurator tuus et socii eius petitionem abbatis non esse admittendam ea presertim ratione dicebant, quod abbas ipse in litteris quas ad Bobien. et Ferrarien.  episcopos a sede apostolica impetrauit, ueritatem suppresserat et expresserat falsitatem. Suggesserat enim ueronensem episcopum salua questione proprietatis super possessione promulgasse sententiam, cum non nisi causa rei seruande abbatem decreuisset in possessionem induci. Tacuit etiam ueritatem, cum de satisdatione coram dictis Reginen. et Mutinen. episcopis oblata per archiepiscopum nullam fecit apud sedem apostolicam mentionem. Nos igitur super his et aliis quecunque fuerunt hinc inde proposita, cum fratribus nostris archiepiscopis et episcopis apud sedem apostolicam constitutis consilio maturo, intelligentes quod dictus ueronen. abbatem in possessionem causa rei seruande solummodo decreuisset induci, sicut erat consentaneum rationi,  utpote coram quo super proprietate lis non fuerat contestata, et quod per eumdem M. quondam archiepiscopum non stetisset quin satisdationem infra annum oblatam prestiterit et contumaciam, si qua precesserat, expurgarit; attendentes etiam abbatem ipsum per suppressionem ueritatis et falsitatis expressionem litteras ad Bobien. et Ferrarien. episcopos impetrasse; non sententiantes quia lis coram nobis contestata non fuit, sed respondentes abbati, petitionem eius iuxta formam prescriptam non esse admittendam respondimus et ipsum scriptis carere mandauimus que per mendacium impetrauit; in eum statum cause continentiam reducentes, in quo fuerat, cum dictus predecessor noster causam proprietatis  Mutinen. et Regin. commisit, mandato sequestrationis penitus reuocato. Sententiam tamen excommunicationis in Hugonem de Camerario et complices eius prolatam uolumus et mandamus usque ad satisfactionem condignam inuiolabiliter obseruari; non tam quia fuit a delegato prolata quam quod per delegatum exstitit postmodum confirmata. Ne autem monasterio in suo uideamur iure deesse, moderatas expensas, ex quo ueronen. ipsum in possessionem induci decreuit usque ad tempus satisfactionis oblate propter hoc factas ipsi restituendas esse censemus et a te sufficientem preberi standi iudicio cautionem. Sententiam autem a dicto ueronen. ex maiori parte pro Mediolanen. Ecclesia, partim pro monasterio promulgatam, que rationabiliter  lata est et ab utraque parte recepta, ratam habemus; et si quid ex his que monasterio adiudicata fuerunt ipsi non sunt hactenus resignata, ipsi restitui cum perceptorum fructuum integritate mandamus. Nulli ergo omnino hominum liceat huius nostre diffinitionis paginam infringere, etc.

Datum Laterani, uI Nonas Martii.



XXXuIII. UNIuERSIS EPISCOPIS PER MARCHIAM CONSTITUTIS. De confirmatione sententie late per legatos Ro. curie contra Marcoualdum.

Et zizania non auellere ante messem euangelica doctrina precipimur, et malos usque ad sententiam tolerare canonica institutione monemur. uerum et  zizania in manipulos colligata comburere debemus post messem, et iniquos post sententiam euitare. Hoc siquidem attendentes, licet Marcoualdus multa contra libertatem ecclesiasticam et Ecclesie patrimonium presumpsisset, eum tamen excommunicare distulimus; ne, si admonitio non precederet, ad proferendam sententiam non zelo rectitudinis, sed ex odio moueri potius uideremur. Ceterum cum dilecti filii nostri C. tituli sancti Laurentii in Lucina et I. tituli sancte Prisce presbyteri Card. apost. sedis legati de mandato nostro Marchiam fuissent ingressi, et dictum Marcoualdum per suas litteras attentius monuissent ut ab Ecclesiarum incendio, uillarum et castrorum deuastatione, que in eorum oculis perpetrabat, desisteret, et exercitum dimitteret, cuius  occasione tota fere Marchia uastabatur, nec ipse eorumdem legatorum monitis paruisset, in eum propter contumaciam excommunicationis sententiam protulerunt. Nos igitur, quod ab eisdem card. factum est ratum habentes ac uolentes inuiolabiliter obseruari, presertim cum plura subsint quare fuerit excommunicationis sententia feriendus, utpote qui fidem Ecclesie multoties prestitam uiolauit, qui patrimonium Ecclesie inuadere ac detinere presumpsit et illud sepe commonitus restituere non curauit, fraternitati uestre per apostolica scripta mandamus quatenus tam eum quam complices eius excommunicatos publice nuntietis et faciatis per uestras dieceses nuntiari. Nos enim predecessorum  nostrorum statuta sequentes ac attendentes quod magis oporteat Deo seruire quam hominibus, omnes qui eidem Marcoualdo fidelitate sunt uel sacramento astricti, apostolica auctoritate a sacramento absoluimus; et ne ipsi fidelitatem obseruent modis omnibus prohibemus; cum fidelitatem, quam aliqui Christiano principi iurauerunt Deo eiusque sanctis aduersanti et eorum precepta calcanti, nulla mandentur auctoritate seruare. Omnes autem qui et post denuntiationem ipsam diuina presumpserint officia celebrare, usque ad mandatum nostrum suspensionis precipimus sententie subiacere. Ideoque presentium uobis auctoritate mandamus quatenus omnes qui ei iuramenti uel fidei tenebantur religione astricti, denuntietis et denuntiari faciatis per sedem  apostolicam absolutos.



XXXIX. LAUDEN. EPISCOPO. Super questione cuiusdam prebende que inter Nouariense capitulum et Iacobum clericum uertitur. 

 Cum ecclesiastice prouisionis officium ad quod sumus licet immeriti, Domino disponente, uocati, nos iuxta uerbum Apostoli sapientibus et insipientibus constituerit debitores, sic nos conuenit perlatas ad apostolatus nostri notitiam questiones subtili indagatione discutere et eas iudicio uel rationabili mediante concordia terminare, et quas per nos non possumus, aliis de auctoritate nostra  committere diffiniendas, quod nullus in conspectu sedis apostolice sui iuris se conqueri ualeat sustinuisse defectum, et nos, sicut ex cura tenemur sollicitudinis pastoralis, iusta iudicare et iustitiam diligere uideamur. Pro questione siquidem que inter-dilectos filios Nouarien. Capitulum et Iacobum clericum super prebenda Nouariensis Ecclesie uertebatur, tam nuntii capituli quam idem Iacobus ad sedem apostolicam accesserunt; et dum in nostra et fratrum presentia foret utraque partium constituta, pro ipso Iac. taliter fuit in nostro auditorio allegatum, quod cum olim de mandato bone memorie F. tt. Sancti Marcelli presbyteri card. tunc apostolice sedis legati de primo tunc uacatura in Nouariensi Ecclesia prebenda fuerit inuestitus,  eidem stallo chori et loco capituli assignatis, et ad eamdem postmodum filius dilecti filii Saxonis uulgamini nobilis ciuis Romani de auctoritate apostolice sedis admissus, qui super possessione et fructibus prebende ipsius a consanguineis predicti Iacobi molestias sustinuit et pressuras, de quibus fructibus inter ipsum Iac. et prefatum nobilem amicabilis tandem compositio interuenit, quia super prebenda ipsa eidem Iac. silentium fuerat impositum, ut de ea mouere non posset ulterius questionem, placuit tandem bone memorie C. predecessori nostro, prefati Iacobi consideratis laboribus et expensis, prebendam Nouariensis Ecclesie, que fuerat magistri B. de Suno, ad preces quorumdam cardinalium eidem conferre et ipsum de eadem  manu propria per annulum inuestire; Nouarien. capitulo districte precipiendo quatenus ipsum Iac. electione, quam de pluribus personis in Nouariensi Ecclesia in canonicos assumendis, et constitutione, quam de fructibus fecerant prebendarum, que omnia idem predecessor noster de fratrum consilio irritauerat, alienatione etiam, obligatione, uel assignatione eiusdem prebende nequaquam obstantibus, in fratrem et canonicum nomine dicte prebende sine qualibet difficultate postposita appellatione reciperent et eumdem in ipsius prebende possessionem inducerent corporalem; stallum ei in choro et locum in capitulo assignantes. Alioquin scirent dilecto preposito sancti Gaudentii Nouariensis  subdiacon. nostro et B. canonico de Gorgozula ab ipso predecessore nostro datum firmiter in mandatis, ut ipsi ea exsequi per districtionem canonicam appellatione postposita non tardarent. Que omnia in eiusdem predecessoris nostri litteris manifeste perspeximus contineri. Cumque dicti canonici mandata apostolica et precepta surdis auribus pertransirent, prefati exsecutores auditis quecunque ex parte canonicorum fuere proposita et in scriptis redacta, receptis, post multas admonitiones et dilationes postulatas ab eis, habito prudentium uirorum consilio, exceptiones canonicorum non esse admittendas decernentes, iuxta tenorem mandati apostolici stallum ipsi Iac. in choro et locum in capitulo assignarunt; et unus exsecutorum, R.  scilicet de Gorgozula, de mandato et uoluntate alterius eum in corporalem prebende possessionem induxit, et supradictos canonicos post admonitiones plurimas, nisi mandato apostolico infra dies quindecim obedirent, uinculo excommunicationis astrinxit; sicut in instrumentis, que nobis exhibuit, continetur. E contrario uero Nouarien. canonici respondentes, exceptiones quamplurimas allegabant, quibus ipsum Iac. a perceptione prebende repellere omnimodis intendebant, dicentes quod per litteras, quas a predicto cardinali F. impetrauerat ipse Iac. de prebenda post appellationem legitime interpositam fuerat inuestitus; et prefatus predecessor noster quod de eo per cardin. factum fuerat irritauit et quod post cassationem factam contra  prohibitionem apostolicam fructus prebende auctoritate propria inuadere non expauit. Insuper etiam inuestituram prebende et exsecutionis litteras a predecessore nostro per falsam suggestionem obtinuit, quia se beneficiatum in alia Ecclesia non exposuit, nec dixit quod ad illas duas prebendas, que in Nouariensi uacabant Ecclesia, quarum una fuerat magistri R. et alia magistri P. nunc Nouariensis episcopi, tunc canonici, unus sacerdos, et alius qui proximo deberet in presbyterum ordinari, concesso duobus arbitrio ante generalem illam ordinationem factam, in Nouariensi Ecclesia electi fuerant concorditer, et admissi. Utrinque preterea multa alia fuere proposita, que litteris presentibus non iussimus admisceri. uolentes igitur cuique  suam iustitiam conseruare illesam, quia de premissis nobis certitudo dari non poterat, ut decebat, factum ipsum fraternitati tue de fratrum nostrorum consilio duximus committendum: per apostolica tibi scripta mandantes quatenus partibus ad tuam presentiam conuocatis, nisi infra duos menses legitime tibi constiterit predictos sacerdotem et alium qui proximo debebat in presbyterum ordinari, ante ordinationem illam generalem de sedis apostolice auctoritate cassatam, ad illas duas prebendas electos canonice et admissos, auctoritate nostra, sublato cuiuslibet contradictionis et appellationis obstaculo, ceteris exceptionibus non obstantibus, ipsum Iac. faciatis prebende illius, de qua per prefatum predecessorem  nostrum noscitur inuestitus, pacifica possessione gaudere; presertim cum exceptionem illam, quod prefatus Iac. in alia Ecclesia beneficium possideret, ei non possent opponere, qui uaria beneficia in diuersis Ecclesiis obtinebant. Illos autem censura ecclesiastica appellatione postposita compescatis qui mandatis nostris in hac parte se duxerint temeritate qualibet opponendos. Quod si legitime uobis constiterit prebendam illam, de qua proponitur inuestitus, alii prius, sicut dictum est, canonice collatam fuisse, uos ei super eadem prebenda omni contradictione et appellatione cessante perpetuum silentium imponatis; attentius prouisuri quod taliter hac uice mandatum apostolicum exsequamini, quod ad nos ulterius quarela eadem non  feratur. Testes autem qui nominati fuerint, si se gratia, odio uel timore subtraxerint, quo minus testimonium perhibeant ueritati, tum ad id per censuram ecclesiasticam appellatione remota compellas. Nullis litteris obstantibus preter assensum partium a sede apostolica impetratis.

Datum Laterani u Non. Martii.



XL. LAUDEN. EPISCOPO. De questione cuiusdam prebende que inter Nouariense capitulum et Albertum Siccum uertitur. 

Cum illius uicem, licet non suffragantibus meritis, geramus in terris de cuius uultu prodit iudicium, et uident oculi equitatem, si delatas ad nos  controuersias iudicio iusto dirimimus uel mediante concordia terminamus, officii nostri debitam prosequimur actionem, et gratum Deo exhibere dignoscimur famulatum. In presentia siquidem nostra tam dilecti filii nuntii Nouarien. capituli quam Iacobus Siccus pro fratre suo Alberto Sicco, super controuersia que inter ipsos uertebatur de prebenda Nouariensis Ecclesie, constituti, suas in nostro et fratrum nostrorum proposuerunt auditorio questiones. Et primo fuit pro ipso Alberto Sicco taliter allegatum quod cum olim prefatus Iacobus pro fratre suo ad Romanam Ecclesiam accessisset, felicis recordationis Celestino pape predecessori nostro humiliter supplicauit ut bone memorie tunc Nouarien. episcopo daret suis litteris in mandatis,  ut si maiorem partem canonicorum in Albertum fratrem suum cognosceret consentire, ipsum in fratrem et canonicum ab eis omni contradictione uel appellatione postposita recipi faceret et haberi et prebendam ei, cum se offerret opportunitas, assignaret. Cuius petitioni prefatus predecessor noster annuit et episcopo, iuxta quod postulauerat, suas litteras destinauit; qui uisis litteris, et conuocato capitulo, cognoscens maiorem partem canonicorum in prenominatum Albertum unanimiter consentire, eidem Alb. stallum in choro et locum in capitulo assignauit; qui Alb. in eadem Ecclesia stetit, cantauit et legit, et cum aliis diuina officia celebrauit. Super electione et institutione cuius taliter  facta dilectus filius Obizo de Castello subdiaconus noster Nouarien. canonicus ad curiam Romanam accedens, ab eodem predecessore nostro confirmationem obtinuit; sicut in litteris eius manifeste perspeximus contineri. Cumque magister Hugo de Racaneto eiusdem Ecclesie tunc canonicus, in Calabria factus fuisset episcopus tempore procedenti, ipso Iac. et fratre suo promotionem suam penitus ignorantibus, dilectus filius Io. Torniellus subdiaconus noster fuit de prebenda prefati Hugonis per predictum predecessorem nostrum ad preces imperiales et quorumdam cardinalium inuestitus. Postmodum uero Nouariensi episcopo uiam uniuerse carnis ingresso, cum uenerabilis frater noster P. Nouariensis episcopus, tunc canonicus,  in eiusdem Ecclesie pontificem fuisset assumptus, possessionem prebende ipsius prefatus Iacobus credens fratri suo de iure competere, de uoluntate et assensu ipsius episcopi et quorumdam canonicorum cum quibusdam aliis introiuit et anseres et pullos de prouentibus ipsius prebende acceptos deportauit ad propria, et cum amicis suis sine cuiuslibet contradictione comedit. Cum autem prefatus Ioannes Torniellus reuersus ad propria, super inuestitura sibi facta prebende iam dicte a sede apostolica litteras reportasset, idem Iacobus pro fratre suo, quia prebenda ipsa primo uacauerat, cum ipso Ioan. litigare incepit; et sic ambo pro facto ipso ad sedem apostolicam accesserunt. Cumque postmodum hec omnia prefato predecessori  nostro per quosdam cardinales intimata fuissent, ipse deliberato consilio ipsum Iacobum nomine fratris sui de prebenda que fuerat magistri P. nunc Nouarien. episcopi, tunc canonici, ad maiorem eius quod factum fuerat firmitatem per annulum inuestiuit et litteras super hoc concessit eidem, presentibus quibusdam Nouarien. qui factum eius conabantur omnimodis impedire; Nouariensi capitulo districte precipiens, ut quod ipse fecerat non presumerent ratione qualibet immutare. Preterea dilectis filiis Ricardo Hyporien. et magistro Marescotto canonice Gualteri prepositis Romane Ecclesie subdiacon. dedit ipse predecessor noster firmiter in mandatis. ut Nouarien. canonicos ad exsecutionem mandati nostri per censuram ecclesiasticam appellatione remota  compellerent. Qui partibus conuocatis et rationibus hinc inde auditis, ut inuestitura eiusdem predecessoris nostri rata haberetur et firma et inuiolabiliter seruaretur sententialiter preceperunt; licet prefati canonici illi sententie obedire noluerint, et parere. E contra uero nuntii Nouarien. Ecclesie allegationes predictas suis allegationibus modis quibus poterant repellebant, dicentes ipsum Alb. post appellationem interpositam ad ipso episcopo institutum et litteras apostolicas ueritate tacita impetratas et quod ad suggestionem falsi inuestituram et exsecutionem ab ipso predecessore nostro prebende obtinuerat memorate; quia se habere aliud beneficium in honorabili Ecclesia non exposuit, nec  quod esset alius ad eamdem prebendam admissus canonice intimauit. Dicebant enim ipsi nuntii quod cum in Nouarien. Ecclesia duo tantum essent presbyteri et due tantum prebende uacarent, quarum una fuerat magistri B. de Suno et altera magistri P. nunc Nouarien. episcopi, tunc canonici, unus sacerdos et alius qui proximo deberet in presbyterum ordinari, concesso duobus arbitrio in Nouarien. Canonicos electi sunt ad illas duas prebendas concorditer et admissi. Allegationes etiam alie fuerunt ad utraque partium recitate, quas litteris presentibus non duximus inserendas. uolentes igitur, prout tenemur, cuique suam iustitiam conseruare, discretioni tue de fratrum nostrorum consilio factum ipsum duximus committendum, per apostolica tibi  scripta mandantes quatenus, conuocatis ad presentiam tuam partibus, si infra duos menses legitime prefatus Alb. in uestra poterit presentia comprobare se possessionem nominate prebende, de qua fratrem suum Iac. nomine suo predecessor noster per annulum postmodum inuestiuit, de assensu predicti episcopi et quorumdam canonicorum ante institutionem prefatorum presbyteri et alterius qui proximo debebat in presbyterum ordinari accepisse, uel hoc etiam non probato nisi prelibati canonici legitime demonstrauerint institutionem duorum illorum, sacerdotis uidelicet et alterius, in prefatis prebendis canonice factam ante generalem illam odinationem quam predictus predecessor irritam censuit et inanem, tu ipsum Alb. aliis exceptionibus  non obstantibus facias prebendam eamdem sublato contradictionis et appellationis obstaculo pacifice possidere: presertim cum exceptionem illam, quod dictus Alb. beneficium in alia honorabili Ecclesia possideret, ei non possent opponere qui uaria beneficia in diuersis Ecclesiis obtinebant. Illos autem censura ecclesiastica sublato appellationis impedimento compescas qui se mandato nostro in hac parte duxerint temeritate qualibet opponendos. Si uero prefatus Alb. legitime non probauerit se possessionem illius prebende qualem prescripsimus accepisse et memorati canonici electionem sacerdotis et alterius ad illas prebendas generalem ordinationem canonice probauerint precessisse, tu ei super  eadem prebenda perpetuum silentium contradictione et appellatione cessante imponas; attentius prouisurus quod taliter hac uice mandatum apostolicum exsequaris, quod ulterius ad nos querela eadem non feratur. Testes autem qui nominati fuerint, si se gratia, odio uel timore subtraxerint, quod minus testimonium perhibeant ueritati, ad id per districtionem ecclesiasticam appellatione remota compellas.

Datum Laterani III Nonas Martii.



XLI. G. LUNEN. EPISCOPO EIUSQUE SUCCESSORIBUS CANONICE SUBSTITUENDIS IN PERPETUUM. Super concessione et confirmatione Abolen. monasterii, ad Romanam Ecclesiam pertinentis. 

 Ampla diuino munere manus apostolice sedis hos humiliat, hos exaltat; his superflua subtrahit, aliis necessaria subministrat. Ipsa etenim, tanquam mater omnium generalis, cum personarum merita et temporis et loci qualitatem attendat, hos onerat, hos honorat; imo sepius honorem oneribus et onus honore compensans et onerat honoratos et oneratos honorat. Hac siquidem ratione inducti specialem gratiam quam ad personam tuam tuis exigentibus meritis et Lunen. Ecclesiam propter te gerimus attendentes ac uolentes ipsius Ecclesie utilitati consulere, de communi fratrum nostrorum consilio monasterium Abolense, quod ad iurisdictionem sedis apostolice pertinebat, cum pertinentiis suis tibi et per te ipsi Ecclesie concedimus, confirmamus et  presentis scripti priuilegio communimus, tam te ipsi prodesse quam preesse uolentes; ut honorem quem super hoc tibi exhibemus attendens, onus et prouisionem ipsius monasterii taliter exsequaris, quod in temporalibus et spiritualibus per tuum studium, actore Domino, reformetur; nec tu aut successores tui priuilegium amittere debeatis, si concessa uobis abusi fueritis potestate. Decernimus ergo, etc. Salua sedis apostolice auctoritate. Si qua igitur in futurum, etc.

Datum per manum Rainaldi Domini PP. notarii, cancellarii uicem agentis, XuII Kalend. Aprilis, Indict. prima, incarnationis Dominice anno 1198, pont. domini Innocentii PP. III anno I.



XLII. ABBATI ET CONuENTUI MONASTERII ABOLEN. Ut episcopo Lunen. debeant obedientiam et reuerentiam exhibere. 


Ampla diuino munere manus, etc., ut supra fere in eumdem modum usque ad uerbum reformetur. Quocirca uniuersitati uestre per apostolica scripta precipiendo mandamus quatenus ipsi tanquam episcopo uestro reuerentiam et obedientiam de cetero exhibentes, salubria monita et precepta ipsius irrefragabiliter ac sine qualibet contradictione seruetis.

Datum Laterani.



XLIII. KNESNEN. ARCHIEPISCOPO ET SUFFRAGANEIS EIUS. Ut impugnatores B. ducis Polonie, nisi ab ipsius molestatione destiterint, ecclesiastica censura percellant. 


Apostolice sedis benignitas, sicut ex debito pastoralis officii ad omnes fideles generaliter affectum caritatis extendit, sic eos, quos circa seruitium suum et Christianitatis honorem deuotiores inuenerit speciali tenetur patrocinio confouere. Unde fidem et deuotionem dilecti filii nobilis uiri Bolezlai ducis Polonie sancta Romana Ecclesia, cuius sumus regimini, sicut Domino placuit, deputati, manifestis iamdudum experta indiciis, merito ipsum brachiis specialis dilectionis amplectitur et in iustis petitionibus eius inueniri gaudet facilis et benigna.  Sane cum pluries, sicut accepimus, apostolicum receperit fraternitas uestra mandatum ut memoratum ducem, quem sicut catholicum principem et Ecclesie Romane filium specialem quadam dilectionis prerogatiua complectimur, ab impugnatoribus suis auctoritate curaretis apostolica defensare sibique contra hostium suorum uiolentos insultus ecclesiastice defensionis clypeum indulgere, nondum tamen, sicut nobis intimatum est, commodum aliquod de litteris apostolicis reportauit, nec predecessorum nostrorum Romanorum pontificum iussiones que super hoc sepius emanasse noscuntur effectus est debitus subsecutus. Quare merito de inobedientia potestis et negligentia reprehendi. Quia igitur in eo loco nos clementia diuina constituit ut  suam cuilibet debeamus iustitiam conseruare, fraternitati uestre per apostolica scripta mandamus et districte precipimus quatenus uniuersis Polonie ducibus ex parte nostra curetis districtius inhibere ne prefatum ducem in persona uel rebus offendere presumant quomodolibet uel turbare, aut ei super his que in presentiarum rationabiliter possidet, aut in futurum iustis modis poterit, Deo propitio, adipisci, molestiam inferre audeant indebite uel grauamen. Quod si commonitionibus uestris acquiescere forte noluerint, uos eos ad hoc per excommunicationis sententiam auctoritate nostra sine appellationis obstaculo compellatis. Nos enim sententiam, quam in ipsos propter hoc ratione preuia tuleritis, ratam habebimus ipsamque faciemus, auctore  Domino, usque ad satisfactionem congruam firmiter obseruari. Prouideatis autem ut quilibet uestrum tandiu faciat eamdem sententiam per suam diecesim obseruari, donec mandatum nostrum celeri fuerit exsecutione completum.

Datum Laterani uIII Idus Martii.



XLIu. WORMATIEN. EPISCOPO. Ut festum Conuersionis beati Pauli celebret et faciat per suam diecesim solemniter celebrari. 

Cum post euangelicam ueritatem Ecclesia Dei apostolica precipue doctrina resplendeat et beatus Paulus ad instructionem gentium et fidem catholicam propagandam pre ceteris apostolis laborarit,  miramur non modicum et mouemur, quod, sicut nostris est auribus intimatum, festum Conuersionis eius in diecesi tua non colitur, licet passionis anniuersarium ibi solemniter recolatur; cum non minus conuersio eius, quam passio, sit christicolis omnibus ueneranda. In conuersione siquidem Saulum ab impugnatione fidelium reuocauit dispensatio Iesu Christi; in passione uero Paulum ob predicationis officium Neronis crudelitas interfecit. Ibi dextera Domini fecit uirtutem; hic tyranni gladius intulit passionem. Ibi Dominus animam persecutoris saluauit et corpus; hic seruus nequam Apostoli predicantis corpus sine anime lesione peremit. Preterea non paucioribus eius conuersio contulit  quam passio profuisset; cum plures sint, ad quos predicationis eius sonus exiuerit quam qui eius exemplo subierint passionem. Nobis enim uiuendo profuit, sibi contulit patiendo. Nobis etiam iam conuersus ut similes eius essemus, exceptis uinculis, cupiebat. Sibi autem dissolui et esse cum Christo affectabat ardentius moriturus. Nec ipsius fuisset passio gloriosa, nisi sancta conuersio precessisset. Cum igitur ob ipsius merita ex antiqua Ecclesie institutione festum Conuersionis eius a fidelibus recolatur et turpis sit omnis pars suo toti non congruens nec deceat a capite membra discedere, fraternitatem tuam monemus et exhortamur in Domino, ac per apostolica scripta precipiendo mandamus quatenus iuxta consuetudinem apostolice  sedis, cuius magisterium imitari teneris, festum Conuersionis eiusdem Apostoli et tu ipse obserues in posterum et facias per totam Wormacien. diecesim solemniter celebrari, in honorem ipsius Apostoli diuinis laudibus diligentius et sollicitius uacaturus.

Datum Laterani Nonis Martii.



XLu. UNIuERSIS PRESBYTERIS PER DECANATUM DE SPARNON IN CARNOTEN. DIeCESI CONSTITUTIS. De confirmatione priuilegii eisdem concessi ab episcopo Carnoten.

Cum prelati Ecclesiarum ad id quod pium et canonicum est, discreta consideratione trahuntur, cum frequenter detur usus procliuior in peiora et libenter  audimus et eis in his fauorem apostolicum indulgemus. Quoniam igitur ex publico instrumento uenerabilis fratris nostri Reginaldi Carnoten. episcopi nobis manifeste innotuit quod ab omnibus uiolentiis, talleis, et exactionibus uos perpetuo absoluisset, et super hoc suum uobis priuilegium indulsisset, ne contra iuris ordinem in aliquem uestrum aliquando suspensionis sententiam promulgaret, nec res alicuius uestrum occuparet aliqua ratione, nisi forte decederet intestatus, et hoc idem sit per uenerabilem fratrem nostrum Senonen. archiepiscopum et dilectos filios capitulum Carnoten. Ecclesie confirmatum, prout in instrumentis eorum noscitur plenius contineri; ad postulationem uestram, ut ab indebito cesset grauamine, robur  confirmationis apostolice duximus apponendum et ad maiorem rei euidentiam ipsius authenticum confirmationi nostre de uerbo ad uerbum mandauimus inserendum. Raginaldus, Dei gratia Carnoten. episcopus omnibus ad quos littere iste peruenerint, perpetuam in Domino salutem. Cum hucusque nostris et predecessorum nostrorum episcoporum Cartonen. temporibus presbyteri episcopatus Carnoten. talleis et exactionibus oppressi fuerint indebite et grauati, hoc etiam in oculis omnium uideatur omni bono dissonum et saluti anime contrarium, proborum hominum sano consilio utentes et saluti anime nostre prouidentes, uniuersos presbyteros in decanatu de Sparnone constitutos ab omni ui, uiolentia, talleis  et exactionibus perpetuo absoluimus. Ita etiam quod nullus presbyterorum decanatus de Sparnone, nisi ordine iudiciario, suspendi poterit, nec res alicuius saisientur, nisi ipsum intestatum  uiam uniuerse carnis ingredi contigerit. Si quis autem huic nostre constitutioni obuiare seu contraire presumpserit, subiaceat excommunicationi. Quod ut ratum firmumque permaneat, presentem paginam in testimonium fecimus annotari et sigilli nostri auctoritate in testimonium roborari. Datum Carnoti anno gratie 1195, X Kalend. Nouembris. Hanc ergo constitutionem, et indulgentiam eius, sicut superius annotata est, ne debeatis ulterius indebite aggrauari, auctoritate apostolica confirmamus et presentis scripti pagina communimus. Nulli ergo, etc.

 In eumdem modum uniuersis presbyteris decanatus Braiolen., uniuersis presbyteris archidiaconatus Pissiacen., uniuersis presbyteris decanatus de Rupeforti, uniuersis presbyteris decanatus de Corbauilla, uniuersis presbyteris decanatus de Alneolo, uniuersis presbyteris Dunen. archidiaconatus, uniuersis presbyteris decanatus Particen., uniuersis presbyteris decanatus Drocen., et uniuersis presbyteris decan. Bruerolen.



XLuI. ARCHIPRESBYTERO ET CANONICIS PERUSINIS. De confirmatione constitutionis inter semutuo assensu facte. 

Ad tollendas lites illas, quas fraternum plerumque  odium comitatur, per quas etiam quies profectusque claustralium impeditur, speciali sollicitudine intendere nos oportet; quanquam generaliter omnium fidelium amplecti pacem et querere ex iniuncto nobis pastoralis cure officio teneamur. Ea siquidem consideratione diligenter inducti, cum ad notitiam nostram super obseruatione ordinis in Ecclesia uestra uobis diuinis adinuicem et propter hoc ad sedem apostolicam laborantibus, questio peruenisset, dilectum filium G. Sancti Adriani diaconum cardin. uobis designauimus auditorem. Mediante itaque ipsius uigilantia studiosa inter uos super discordia illa per Dei gratiam amicabiliter conuenistis, et certam inde constitutionem mutuo consensu formastis, que futuris temporibus a uobis et  successoribus uestris perpetuo debeat conseruari. Eam autem nobis fecimus recitari et auditam auctoritate curauimus apostolica confirmare, rationabilem ipsam et sine prauitatis uitio cognoscentes. Unde ad maius indicium firmitatis constitutionem eamdem presenti scripto duximus inserendam. Est ergo in ipsius uestre compositionis principio constitutum, ut in Ecclesia uestra sint octo regulares canonici et professi, duo alii clerici, qui in subdiaconatus uel acolythatus officio tam interius quam exterius sufficiant deseruire: in quorum seruitio nullus omnino laicus admittatur. Predictorum autem octo maior archipresbyter erit, alius ordinarius, sequens camerarius fiet; ita quod archipresbyter inter  omnes prelationis officium obtinebit, utpote cum sit penes eum omnis circa domum ipsam auctoritas et ipso presente cuncta cessent officia, et per eum, cum assensu tamen omnium fratrum uel maioris partis, cum necesse fuerit disponatur. Ordinarius uero claustrum debet ex officio custodire, signare diligenter et auscultare a singulis lectiones: quia nullus debet legere, nisi lectio que legenda est prius ab eo fuerit auscultata. Diuina officia in Ecclesia temperabit et qua uoce utendum sit, seruato moderamine, prouidebit. Religionem faciet obseruari, uices archiprebyteri in ipsius absentia suppleturus. Excessus quoque, si qui essent , in capitulo referet; et cum consilio fratrum, absente archipresbytero, penitentiam super  his imponet. Libros debet nichilominus custodire. Hec omnia que premisimus, si utrumque istorum abesse contigerit, per tertium debet sine recusatione suppleri. Camerarius siquidem omnia debet recipere, et etiam ei conuenit resignari quidquid ad manus deuenerit aliorum. Ipse uero, quod cuique opus erit, iuxta facultates domus prouide dispensabit. Mancias et alia que fuerint necessario danda intus et foris cum consilio archipresbyteri sine murmure tribuet; quo absente, recipiet hospites et eis hilariter ministrabit. Cum autem fuerit archipresbyter eligendus, eligentur prius a capitulo tres de ipsis fratribus bone opinionis et uite, quorum unus sit presbyter, alius diaconus, tertius subdiaconus: qui exquisita seorsum et per scripturam fratrum omnium  uoluntate, illum eligent et in sede constituent in quem maioris et sanioris partis uota concurrent. Quo facto, eidem habenti regulam beati Augustini pre manibus, tribuent omnes obedientie manum. Erit autem talis electus, qui uel sit sacerdos uel possit ad sacerdotium promoueri. Ipse uero archipresbyter ordinarium et camerarium, prius tamen assensu fratrum omnium uel sanioris partis requisito, separatim instituet; et ipse camerarius per unamquamque hebdomadam super datis et receptis reddet coram archipresbytero et fratribus in capitulo rationem. Nouitios quidem ad regularis ordinis obseruantias aspirantes archipresbyter cum consilio fratrum uel sanioris partis recipiet. Sublato uero illo quod de professione dicitur, ad mandatum  nostrum, cum subintelligatur non positum, et expressum soleat uitium generare. Ceterum nouitii claustrum ingressi, in ultimo chori debent per manum archipresbyteri institui ibique debent per octo dierum numerum residere. Postmodum, si sacerdos fuerit, in ultimo sacerdotum stallo; si uero diaconus, in ultimo sui ordinis ponendus erit, et ita de ceteris statuetur. Preterea circa necessitates fratrum ita fuit de consensu mutuo dispositum et statutum ut uidelicet quisque canonicorum duas habeat interius breues camisias et duas bracas, sine quibus nunquam iaceat, et unam exteriorem camisiam cum pellicia: que duo usque ad talos pertingant. Cortibaldum insuper, subaros quoque in  hyeme, sotulares habeant in estate, caligas tam lineas quam laneas et scafones similiter habeant duplicatos, capas nigras singuli de mantellario habeant, uel nadiuo, pelles agninas albas. Duobus linteolis in lecto et uno coopertorio sint contenti. Non tamen contra ordinem erit si archipresbyter, sicut aliis plus laborat et plus oneris sustinet, plus consequatur honoris. Camerarius uero, qui noua dat uestimenta canonicis, uetera recipiat in traditione nouorum. Sane mensura panis et uini reseruanda est archipresbytero et capitulo distinguenda. Scilicet archipresbyter pro duobus canonicis portionem habebit; qui etiam a camerario eleemosynam dandam recipiet, habens cum camerario ipse donandi usque ad uiginti solidos facultatem. Sine  assensu uero communi uel maioris partis, predictam ei summam excedere non licebit. Preterea nulli clericorum licitum erit stare in refectorio uel choro presente conuentu, nisi capa uel toga regulariter induatur; in quibus duobus locis continuum conuenit silentium conseruari; ad que loca ipsis presentibus nulli patebit laicorum ingressus. Sine licentia quidem archipresbyteri uel ordinarii, si presentes fuerint, claustrum exire alicui canonico non licebit; quibus absentibus, sufficit tantum ut ab eo qui maior erit, licentia requiratur. Nunquam autem licebit alicui canonico scholas adire. Nec in hoc excusabit eum licentia expetita, imo sequetur excommunicatio presumentem, nec post ad locum suum uel officium admittetur, salua tamen apostolice  sedis auctoritate. Ceterum cum archipresbyterum uel quemlibet de fratribus ad aliquem locum traxerint negotia certa domus, de manu camerarii expensas recipient; quarum ei residuum  resignabunt. Archipresbyter, cum ad aliquem locum ire uoluerit, fratris quem elegerit societatem habebit. De exitu fratrum a claustro quod regula precipit obseruetur; ut uidelicet ille eat, cui archipresbyter duxerit iniungendum. Dictum etiam fuit quod quisque fratrum et etiam camerarius faceret hebdomadam suam, nisi necessitas iusta impediat; et tunc officium suum per aliquem de fratribus exsequatur. Ad hec, seruientes laicos, qui sunt uel pro tempore necessarii erunt, remouere uel recipere, ad officium camerarii  pertinebit; quibus etiam mercedem, premissa in omnibus auctoritate et consilio archipresbyteri, pro recepto uel recipiendo seruitio soluet; et illi deuote fratribus seruient, qui deuotius et cum maiori reuerentia studebunt, tanquam maiori et digniori, archipresbytero famulari. Nulli ergo omnino hominum liceat hanc paginam nostre constitutionis et confirmationis infringere, etc., usque ad uerbum contraire, salua in omnibus sedis apostolice auctoritate. Si qua igitur, etc.

Datum Laterani Nonis Martii.





XLuII. LITTERAE CONSULUM ET POPULI MONTISBELLI. De fidelitate Romane Ecclesie facienda.

 Sanctissimo patri ac domino I. Dei gratia summo pontifici, Petricius, Azius, Sandonus et Henrigerus consules Montisbelli, cum omni populo ipsius castri, debitam fidelitatem cum omnimoda reuerentia. Ea nos uestre paternitatis beatitudo ex temporum mutatione nouerit collegisse que profecto uobis gaudium portant cum honore, dummodo ad ipsa clementer oculum eleuare dignemini. In archiuio igitur sancte Romane Ecclesie credimus ex maiorum memoria fore iam antiquatum qualiter ad eius dominationem castrum nostrum peruenerit; et ideo non est opus insinuare quod luce clarius constat, nec unquam ab aliquo negari poterit quod non fuerit de comitatu comitisse Mathildis. Sed preualente  aduersus Ecclesiam Dei publica olim potestate, dominationem suam in ipso castro Ecclesia non ualuit exercere. Nunc uero, quia omnipotens Deus sic disposuit ut tempore uestro filiorum dispersiones ad sinum catholice matris redeant, patris imperium per omnia seruaturi; hinc est quod unanimes uno uoto omnes querimus et diligenter petimus dominium uestrum, uestreque sanctitati tanto deuotius fidelitatem facere cupimus, quanto indubitanter uos credimus spiritum Dei habere atque ideo accepisse potestatem ut omnia in statum rectitudinis uestra sapientia reducatis, facta in presumptoribus uindicta, et ligatis in compedibus qui contra catholicam Romanam Ecclesiam ausi sunt minus iusto pugnare. Commendamus itaque misericordie uestre  castrum, ecclesias ipsius, clerum et omnem populum: rogantes cum omni humilitate quatenus ad ista, que postulamus, mora sublata respondere dignemini. Quod si placet de latere uestro mittere cui uestra debeamus uice intendere, illius concordie sumus et esse uolumus ut facta fidelitate uobis dominationem castri iuxta uestrum mandatum assignemus; ea uidelicet ratione, ut cum omni integritate tam noua quam uetera nostra iura seruentur illesa, nec aliquando imminui nobis debeant, uel in peius aliquatenus commutari. Illud attendat sanctitas uestra quod pro fortitudine loci multi nobiscum confederari cupiunt; sed nulli dare responsum uolumus, donec a misericordia uestra nuntium recipiamus.



XLuIII. MARSICANEN. EPISCOPO. Super causa matrimonii inter B. uirum et O. mulierem, quam prius desponsauit, et aliam duxit postmodum in uxorem. 


 Significasti nobis per litteras tuas quod cum B. uir O. mulierem prius carnaliter cognitam desponsasset, eam postmodum non cognouit, imo ipsa ad partes alias transeunte, sibi aliam copulauit, ex qua filios et filias iam suscepit. uerum quia eadem O. ad te reuersa, uel uirum ipsum sibi restitui postulat, uel alii dari licentiam contrahendi, et tu, quid super his fieri debeat, nostris queris litteris  edoceri, fraternitati tue taliter respondemus quod si dictus uir eam desponsauit per uerba de presenti, ad ipsam cogendus est de iure redire. Quod si forsan in desponsatione ipsius uerbis usus est de futuro, imposita utrique penitentia de fide mentita, mulieri eidem nubendi cui uoluerit in Domino liberam tribuas facultatem.

Datum Laterani uIII Kalend. Martii.



XLIX. ABBATI ET FRATRIBUS S. PROSPERI REGINEN. Ut omnes alienationes seu obligationes, quas Guido quondam ipsius monasterii abbas fecerat, irrita sint et inanes.

Officio nostro plurimum expedire dignoscitur  conseruationi Ecclesiarum, et maxime earum que iuris beati Petri existunt, sollicita meditatione intendere; et ne iura earum diminui ualeant, uel per occupationem illicitam deperire, uigilem nos conuenit curam et sollicitudinem adhibere. Hac itaque ratione inducti et officio nostro, quo specialius monasterio uestro, quod beati Petri iuris existit, in suo iure adesse tenemur attentius, prouocati, omnes alienationes seu obligationes, quas Guido quondam abbas monasterii uestri post primum iuramentum, quod de non alienando in electione sua prestitit, et etiam in schismate de possessionibus prelibati monasterii quocunque titulo fecit in preiudicium ipsius Ecclesie, ad exemplar felicis recordationis Alexandri, Lucii, et Cel. predecessorum nostrorum  Romanorum pontificum irritas et friuolas esse decernimus et auctoritate apostolica uiribus penitus carere censemus.

Datum Laterani Xu Kalend. Aprilis.

Super hoc etiam scriptum est consulibus Reginen., ut possessionum predictarum detentores ad restitutionem earum tradita sibi potestate compellant.



L. ANTIOCHENO PATRIARCHAE. Quia Apamien. electum in Tripolitan. Ecclesiam sine licentia domini PP. transtulit, ipse a confirmatione episcoporum a domino PP. suspenditur quousque ab eo aliud statuatur. 

 Cum ex illo generali priuilegio, quod beato  Petro et per eum Ecclesie Romane Dominus noster indulsit, canonica postmodum manauerint instituta continentia maiores Ecclesie causas esse ad sedem apostolicam perferendas; ac per hoc translationes episcoporum sicut depositiones eorum et sedium mutationes ad summum apostolice sedis antistitem de iure pertineant, nec super his preter eius assensum aliquid debeat attentari, miramur non modicum et mouemur quod tu, predecessoris tui exempla secutus, qui motu proprie uoluntatis Mamistan. In Tharsen. dicitur transtulisse, La. quondam Apamien. electum in Tripolitan. Ecclesiam transtulisti, nec tibi sufficit dicti predecessoris tui presumptionem solummodo imitari, imo etiam in iniuriam nostram, ipsius transgressus excessum, nouo quodam  mutationis genere paruificasti maiorem et magnum quodammodo minorasti, episcopare archiepiscopum, imo potius dearchiepiscopare presumens, cum dictus predecessor tuus dictum archiepiscopum de Tharsen. Ecclesia in Ecclesiam transtulerit similis dignitatis. Licet enim dictus L. nondum fuisset in archiepiscopum consecratus, confirmationis tamen munus receperat et archiepiscopalia, quantum ei licuerat, ministrarat, sicut ipsius nobis relatione innotuit, qui se ualenien. episcopum, cum in nostra esset presentia constitutus, asseruit confirmasse. Ne igitur perpetrandi similia ceteris audacia prebeatur, si tantus excessus relictus fuerit  impunitus, te ab episcoporum confirmatione duximus suspendendum, quousque super hoc aliud statuamus; sciturus quod hoc nos ab exauditione petitionis, quam pro uenerabili fratre nostro archiepiscopo Mamistan. porrexeras reuocauit. In ceteris autem, quantum cum honestate potuimus, te curauimus exaudire.

Datum Laterani XuI Kalend. Aprilis.



LI. DICTO TRIPOLITAN. EPISCOPO. Quia in Apamien. Ecclesia in archiepiscopum electus, in Tripolitan. se fecit transferri, a pontificalis officii exsecutione suspenditur. 

Cum ex illo, etc., ut supra, usque ad uerbum illud  mouemur quod cum in Apamien. Ecclesia in archiepiscopum fuisses electus et, confirmatione suscepta, quantum tibi licuerat, archiepiscopalia ministrasses, sicut ex tua nobis relatione innotuit, qui olim apud sedem apostolicam constitutus, uenerabilem fratrem nostrum ualenien. episcopum te confessus es confirmasse, in Tripolitanam te transferri fecisti, nouo quodam promotionis genere non promotus, sed potius minoratus. Ne igitur perpetrandi similia ceteris audacia prebeatur, si tantus excessus relictus fuerit impunitus, te ab exsecutione pontificalis officii duximus suspendendum, donec super hoc aliud statuamus.

Datum Laterani.



LII. SUESSION. EPISCOPO. De concessa sibi licentia recipiendi ius patronatus cuiusdam capelle a P. preposito Compendiensi. 


Iustis petentium, etc., usque ad uerbum illud assensu. Recipiendi appellatione remota ius patronatus a dilecto filio P. preposito Compendien. in capella quam in castro de nouo construxit, sicut illud ipse tibi potest iuste conferre, liberam tibi concedimus auctoritate apostolica facultatem. Nulli ergo, etc.

Datum Laterani XIII Kalend. Aprilis.



LIII. EIDEM. Ut capellam sibi a preposito Compendien. collatam dedicare ualeat et de parochia disponere episcopi Atrebaten. 


Propositum est nobis quod cum in castro Compendien. una tantum parochia fuerit ab antiquo, ea iam in tantum excreuit, quod in tres ualet diuidi competenter, ex quarum qualibet plures etiam possunt uiuere sacerdotes. Propositum est insuper nobis, quod dilectus filius P. prepositus Compendien capellam quamdam apud idem castrum construxit propriis redditibus et ditauit, quam per te tanquam per diecesanum episcopum petit solemniter dedicari. Unde fraternitati tue auctoritate presentium indulgemus ut liceat tibi, sub appellationis obstaculo,  secundum Deum et canonica instituta tam de parochia illa disponere quam dedicare capellam, si a uenerabili fratre nostro Atrebaten. episcopo, cui super hoc scribimus, licentia fuerit tibi collata.

Datum Laterani uIII Kalend. Aprilis.



LIu. ATREBATEN. EPISCOPO. Ut si ei constiterit quod parochia castri Compendien. ad episcopum Suessionen. pertineat, disponendi de ipsa liberam ei tribuat facultatem. 

Ex parte uenerabilis fratris nostri Suessionen. episcopi apostolicis est auribus intimatum quod cum in castro Compendien. etc., ut supra usque ad uerbum illud sacerdotes. uerum cum in eadem parochia una  sola sit constructa Ecclesia, et in ea unus solus presbyter institutus, et ad eam non modica conueniat populi multitudo, contingit aliquando quod propter penuriam sacerdotum plerumque parochiani defectum in spiritualibus non modicum patiuntur. uolentes igitur parochianis ipsis in hoc sollicitudine paterna consulere, fraternitati tue per apostolica scripta mandamus quatenus si parochiam ipsam ad dictum episcopum constiterit pertinere, disponendi de ipsa secundum Deum et canonica instituta liberam ei tribuas auctoritate apostolica, remoto appellationis et contradictionis obstaculo, facultatem.

Datum Laterani uIII Kalend. Aprilis.



Lu. BURDEGALENSI ARCHIEPISCOPO. De sententia lata pro canonicis Lemouicen. per dominum Celestinum et de ipsius reuocatione, ueritate cognita per eumdem, et quod dominus Innocen. precipit exsecutioni mandari quod factum est per dominum Celestinum. 


Cum felicis recordationis Celestinus papa predecessor noster bone memorie R. Petragoricen. episcopo dederit in mandatis, ut si S. quondam episcopus et canonici Lemouicen. dilectum filium nostrum Guid. Marnoli presbyterum infra uiginti dies post susceptionem litterarum suarum in canonicum et fratrem nollent recipere, ipse sublato appellationis obstaculo id exsequi non tardaret, eisdem canonicis  preceptum illius et commonitionem ipsius episcopi contemnentibus, termino uiginti dierum elapso, cum dictus episcopus ad Ecclesiam Lemouicen. mandatum prefati predecessoris nostri exsecuturus accederet, quidam canonici Lemouicen. cum quibusdam clericis et aliorum canonicorum seruientibus, et laicorum multitudine iuxta portas ciuitatis sue, in illum et eius socios irruentes, in quodam cemeterio prefatum G. presbyterum et quosdam alios in facie ipsius episcopi nimis turpiter et inhoneste tractarunt et duris uerberibus affecerunt, et ablatis eis equitaturis, donec longe a ciuitate expulerant, ingenti clamore fuerunt ipsos cum lapidibus insecuti, et P. subd. usque ad effusionem sanguinis in capite percusserunt. Episcopus uero reuersus ad propria,  predictum G. presbyterum de Lemouicen. canonica iuxta mandatum apostolicum solemniter inuestiuit; et idem predecessor noster inuestituram ipsam ratam et firmam habens, auctoritate curauit apostolica confirmare. uerum cum idem presbyter cum litteris ab eodem predecessore nostro super inuestitura concessis ad propria remeasset, Aldouin. Bruschare ipsius Ecclesie canonicus contra ipsum a capitulo destinatus, aduersus eum multa proponens, a prefato antecessore nostro Ecclesiam ipsam per indulgentiam sedis apostolice ab ipsius impetitione obtinuit prorsus absolui. Ceterum quoniam idem predecessor noster postmodum multorum relatione cognouit quod ea que contra prefatum presbyterum fuerant allegata a ueritate penitus discreparant, uenerabili  fratri nostro Bituricen. archiepiscopo sub omni districtione precepit ut non obstante indulgentia illa uel alia, si quam in ipsius presbyteri preiudicium impetratam esse constaret, uniuersos canonicos Lemouicen. Ecclesie publice singulis festiuis diebus nuntiaret, omni dilatione, excusatione, contradictione, occasione et appellatione postpositis, tandiu excommunicationis et eorum Ecclesiam interdicti sententie subiacere, donec prefatum presbyterum ad canonicam Ecclesie sue, de qua est auctoritate apostolica per supradictum episcopum inuestitus, admitterent et permitterent illum eam in pace tenere: alioquin illos tam excommunicatos quam ab officiis beneficiisque suspensos, penam de contemptu debitam recepturos, ad sedem apostolicam nullius  contradictione uel appellatione obstante transmittere non tardaret. Illos uero qui in sepedictum presbyterum et predicti episcopi socios manus temerarias iniecerunt tandiu anathemati subiacere et omnium officiorum ac beneficiorum, sublato appellationis diffugio, auctoritate suffultus apostolica, extorres decerneret, donec eidem episcopo, et eorum sociis ab illis foret de illatis iniuriis plenarie satisfactum, et cum litteris ipsius archiepiscopi ueritatem rei plenarie continentibus uenirent ad sedem apostolicam absoluendi. Predictus autem archiepiscopus eos officio beneficioque suspendit et Ecclesiam Lemouicen. supposuit interdicto: quam sententiam ipsi canonici seruare penitus contempserunt. Nos  igitur quod super hoc factum est ratum habentes et firmum, fraternitati tue per apostolica scripta mandamus et districte precipimus quatenus iuxta prescriptam formam ultimam transmissam archiepiscopo memorato, sublato cuiuslibet contradictionis et appellationis obstaculo, in predicto negotio procedere non omittas; procucatori prefati presbyteri eius nomine sine cuiuslibet interpositione persone stallum in choro et in capitulo locum assignans. Nullis litteris obstantibus dicto G. presente et respondere parato, in harum preiudicium a sede apostolica impetratis.

Datum Laterani XuII Kalend. Aprilis.



LuI. HUBALDO PISANO ARCHIEPISCOPO EIUSQUE SUCCESSORIBUS CANONICE SUBSTITUENDIS IN PERPETUUM. De confirmatione Turitanen., Calaritan. et Abonen. prouinciarum primatus. 


Si sua cuique iura illibata seruamus et eos qui in Ecclesia Dei pro iniuncto sibi officio et deuotione sincera plus aliis elaborant, digne retributionis uicissitudine diligentius ac specialius honoramus, quod nostrum est iuxta commune debitum, sicut debemus, exsequimur et apostolice sedis honorem integre custodimus. Proinde cum felicis memorie predecessor noster Innocentius papa de discordia et guerra, que inter Pisan. et Ianuen. ciuitates exstitit,  multas hominum clades et Christianorum captiuitates innumeras prouenisse considerans, utriusque partis saluti tam spiritualiter quam temporaliter paterna sollicitudine studuerit prouidere atque pro bono pacis et recompensatione episcopatuum, quos utique a predecessoribus nostris Romanis pontificibus Ecclesie Pisane concessos in insula Corsice a predecessore tuo bone memorie archiepiscopo Uberto accepit  , in Galuren. iudicatu duos episcopatus, Galtelin. uidelicet et Ciuitaten. et Populonien. episcopatus, sibi eiusque successoribus et per eos Ecclesie Pisan. concesserit et metropolitico iure subiecerit: Nos, qui in sedis apostolice administratione, licet indigni, disponente Domino sibi successimus, eamdem concessionem, antecessorum  nostrorum bone memorie Adriani, Alexandri, Clementis et Celestini pape uestigiis inherentes, auctoritate apostolica confirmamus et ratam manere censemus. Predecessorum quoque nostrorum uestigiis inherentes, uobis primatus honorem Turritan. prouincie confirmamus. Ad maiorem etiam honoris cumulum Pisan. ciuitatis, ut Pisan. Ecclesia cum uniuerso eiusdem ciuitatis populo in fidelitate atque deuotione sacrosancte Romane Ecclesie iugiter perseueret et in ipsa quotidie augmentetur, pro deuotione quoque et honestate tua, frater Ubalde Pisane archiepiscope, personam tuam et per te Pisan. Ecclesiam ampliori munere uolumus decorari. Tibi ergo tuisque successoribus primatum super Calaritan.  et Arbonen.  prouincias datum concedimus et auctoritate sedis apostolice confirmamus; ita quidem ut eos ad concilium uocandi, excessus eorum corrigendi et in doctrina apostolica confirmandi, atque cetera omnia, que ad ius primatus pertinent, in eos exercendi habeatis liberam facultatem. uerumtamen supradictarum duarum prouinciarum archiepiscopos ad concilium non uocabitis Pisas, sine conscientia Rom. pontificis. Super Turritan. uero prouinciam, dignitatem primatus, sicut a predecessoribus nostris Ecclesie Pisan. concessum est, habeatis.  Legationem quoque Sardinie a predecessore nostro papa Urbano  predecessoribus tuis concessam et felicis memorie Innocentii, et sancte recordationis Eugenii atque Anastasii, et Celestini Romanorum pontificum priuilegiis in perpetuum roboratam tibi tuisque successoribus presentis scripti pagina confirmamus, et confirmationem ipsam ratam et inconuulsam perpetuis temporibus decernimus permanere. Denique ut Pisan. ciuitas, que fauore celestis Numinis de inimicis Christiani nominis uictoriam frequenter obtinuit et eorum urbes plurimas subiugauit, amplius honoretur, equo albo cum nacho  albo in processionibus utendi et crucem, uexillum scilicet Dominicum per subiectas uobis prouincias portandi et per spatium illud Wulteran.  episcopatus, quo de Pisan. episcopatu ad Populonien. transitur, tibi tuisque successoribus licentiam damus. Pallii quoque usum fraternitati tue concedimus, ut uidelicet eo secundum consuetudinem Pisan. Ecclesie perfruaris et in consecrationibus trium episcoporum in Corsica, Alerien. uidelicet, Adracen. et Sagonen. ac predictorum duorum in Sardinia, et Populonien. episcopi, quorum metroplitanus existis. Si qua igitur in futurum, etc.

Datum Laterani.



LuII. uICENTIN. EPISCOPO. Ut feuda et beneficia interfectoribus uicentin. episcopi per sententiam sublata non restituantur eisdem, nec alia conferantur. 


 Ad aures apostolatus nostri peruenit quod cum quidam parochiani tui ausu diabolico bone memorie I. quondam uicentin. episcopum predecessorem tuum nequiter peremissent, feuda et beneficia que a uicentin. Ecclesia obtinebant, ipsis per sententiam fuerunt cum multa deliberatione sublata. Quia igitur maiori etiam sunt animaduersione plectendi, nos bone memorie Celestini pape predecessoris nostri uestigiis inherentes, tam tibi quam cessoris nostri uestigiis inherentes, tam tibi quam successoribus tuis inhibemus  ne alicui ex predictis malefactoribus aut eorum heredibus predicta beneficia restituantur ulterius, seu de nouo eis alia  quelibet conferantur. Si quis autem, quod non credimus, contra hoc aliquid attentauerit, ipsum auctoritate apostolica decernimus officii beneficiique sui dignitate carere. Quod si alique littere aliquando super hoc apparuerint impetrate, que totius facti non contineant ueritatem, illas penitus uacuamus. uolumus etiam ut presens pagina sub sacriste Ecclesie uicentin. custodia deponatur, et episcopo uicentin. qui pro tempore fuerit, annis singulis ostendatur. Nulli ergo, etc.

Datum Laterani XII Kalend. Aprilis.



LuIII. ZAMOREN. EPISCOPO. De relaxione sententie quam legatus Ecclesie Rom. in ipsum et Ecclesiam tulerat Zamoren. 


Preter debitum officii pastoralis quod nos omnibus constituit debitores, personam tuam tanto amplius diligimus et sincerius amplexamur, quanto amplius es preditus scientia litterarum et tam in canonico quam ciuili iure peritus. Hoc siquidem attendentes, cum ad sedem apostolicam, dum adhuc bone memorie Cel. papa predecessor noster uiueret, accessisses, ab excommunicationis sententia quam dilectus filius noster G. Sancti Angeli diacon. card. in te, dum in partibus Hispanie legationis  fungeretur officio, tulerat, te et Ecclesiam Zamoren. absoluimus; et penam, si quam ex eo quod celebraueras post interdicti et excommunicationis sententiam, quam in te post appellationem interpositam eumdem cardinalem tulisse dicebas, merueras, tibi et Ecclesie tue de sedis apostolice benignitate remisimus et cum plenitudine gratie nostre te ad propria duximus remittendum.

Datum Laterani uII Kalend. Aprilis.



LIX. SANCTAE MARIAE ET SANCTI PETRI DECANIS, ET W. CANCELLARIO LAUDUNENSI. De cause cognitione, que inter archidiac. Laudunen. et magistrum R. Balbum super donatione ecclesie de Ascheri. 


Cum accessissent ad apostolice sedis presentiam dilecti filii E. presbyter, et T. Clericus, pro questione que uertebatur inter dilectos filios II. archidiaconum Laudunen. et magistrum R. Balbum super donatione Ecclesie de Ascheri, eis dilectum filium nostrum I. tituli Sancti Stephani in Celio Monte presbyterum cardin. concessimus auditorem: in cuius fuit presentia ex parte prefati magistri R. et sacerdotis ab eo presentati taliter allegatum quod cum Ecclesia predicta uacaret, cuius donatio dictis R. canonico et H. archidiacono Laudun. pertinebat, archidiaconus eam cuidam puero, nondum uigesimum annum attingenti, contulit, memorato magistro  penitus reclamante. Cumque idem magister archidiaconum memoratum rogasset ut in personam idoneam conuenirent, ipse archidiaconus propositum mutare nolens, Ecclesiam eamdem prelibato F. presbytero contulit, qui in ea posset personaliter deseruire; et ne super hoc in preiudicium suum aliquid fieret, ad sedem apostolicam appellauit. Econtra pro parte aduersa nuntius respondebat quod prefatus archidiaconus prefatam Ecclesiam, in suo archidiaconatu positam, tanquam ipsius loci archidiaconus et patronus, cuidam subdiacono litteratura et moribus commendando concessit. Et fere super Ecclesia ipsa, quantum est in narratione negotii, una erat partis allegatio utriusque. Cum igitur  iuxta sacrorum canonum instituta  , illi sint in domo Domini preferendi qui maioribus studiis et meritis adiuuantur nec infra etatem legitimam constitutis animarum cura tribui debeat uel committi: discretioni uestre per apostolica scripta mandamus quatenus, si legitime uobis constiterit ius patronatus eiusdem Ecclesie ad illos duos communiter pertinere, ac prefatum archidiaconum reclamante iam dicto magistro R. Ecclesiam memoratam illi qui nondum etatis sue annum uigesimum attigisse proponitur contulisse, uos eius penitus ordinatione cassata, sepe nominatam Ecclesiam, non obstante contradictione uel appellatione cuiuslibet, memorato E. sacerdoti, de quo nobis a multis laudabile testimonium perhibetur, si idoneus est, auctoritate apostolica  assignetis et faciatis ipsum eamdem pacifice possidere, ducentes in statum pristinum quidquid post appellationem ad sedem apostolicam legitime interpositam temere noueritis attentatum; nullis obstantibus litteris, si que apparuerint a sede apostolica, preter assensum partium impetrate.

Datum Laterani IX Kal Aprilis.



LX. LUCEN. EPISCOPO, ABBATI DE MELON. ET PETRO IOANNI ARCHIDIAC. ASTORICEN. Super cause cognitione que inter Aurien. episcopum et abbatem Celle Noue uertitur, quem dicebat sibi lege diecesana subiectum. 

 Cum dilecti filii F. Aurien. decanus nuntius uenerabilis fratris nostri Aurien. episcopi, et magister Robertus monachus Celle noue et abbatis sui nuntius, ad sedem apostolicam accessissent, nos eis dilectum filium P. Sancte Marie in uia Lata diacon. card. concessimus auditorem: coram quo fuit ex episcopi parte propositum quod, cum idem episcopus abbatem sibi lege diecesana subiectum uocasset ad synodum, ipse non solum non accessit ad ipsum, imo etiam Sancti Petri et Sancte Columbe prioribus et archipresbytero Cauci in Aurien. diecesi constitutis prohibuit ne ad ipsius episcopi synodum accedere attentarent, licet etiam uocarentur. Cumque dictus episcopus ut saltem humiliter abbatem ad bonum obedientie reuocaret et uinceret in  bono malum, ipsi mandasset ut eum ad statutum terminum in monasterio exspectaret, licet episcopus illuc, iuxta quod promiserat, accessisset abbatem non reperit et portas monasterii clausas inuenit, nec ad monachos ei aditus est concessus; propter quod abbatem suspendit et monasterium interdixit. uerum cum nec propter hoc abbas ipse a suo contumacie proposito resiliret nec latas in se ac monasterium sententias obseruaret in eum excommunicationis sententiam promulgauit, quam dictus episcopi nuntius a nobis petiit confirmari. Ceterum nuntius partis aduerse petitionem eius non esse admittendam proposuit; quia licet monasterium ipsum infra metas Aurien, diecesis sit constructum, liberum tamen semper  exstitit, et ab omni iurisdictione ac iugo Aurien. Ecclesie a tempore sue fundationis exemptum. Preterea si episcopus aliquam in eo quod uerum non erat iurisdictionem haberet, quia tamen abbas ab omni grauamine prius ad sedem apostolicam appellarat, sententiam in eum et monasterium postmodum latam, nullam idem nuntius obtinere asseruit firmitatem. Conquestus est etiam idem nuntius ex parte capituli Celle noue quod dictus episcopus abbatem eorum adeo circumuenit, quod contra immunitatem ipsius Ecclesie ipsis nescientibus ei obedientiam repromisit. Nos igitur super predictis per memoratum cardinalem instructi, quia causa ipsa in nostra non poterat presentia terminari, ut pote cum nuntius monasterii super procuratione uel ratihabitione  litteras non haberet, eam uestro duximus examini commitendam: discretioni uestre per apostolica scripta mandantes quatenus si uobis constiterit abbatem ipsum ad sedem apostolicam super hoc antequam episcopus in eum suspensionis uel excommunicationis et in monasterium interdicti sententias tulerit, legitime appellasse, uel monasterium esse a iurisdictione ipsius Aurien. exemptum, eo non obstante quod abbas ab episcopo, sicut dicitur, circumuentus, preter fratrum suorum assensum ei obedientiam repromisit, cum fraus et dolus ei patrocinari non debeant, sententias illas iudicetis appellatione remota penitus non tenere: alioquin faciatis eas per censuram ecclesiasticam inuiolabiliter usque  ad satisfactionem congruam obseruari. Quod si forsan abbas ipse in exemptionis probatione defecerit nec legitima se poterit prescriptione tueri, licet probet se ante predictas sententias appellasse, nichilominus tamen monasterium ipsum Aurien. iudicetis Ecclesie subiacere, in cuius diecesi est fundatum. Similiter eo in appellationis probatione deficiente, si uobis de exemptione uel legitima prescriptione constiterit, tam abbatem quam monasterium ab eiusdem episcopi et Ecclesie ipsius super hoc impetitione penitus absoluatis et faciatis quod decreueritis per censuram ecclesiasticam inuiolabiliter obseruari, in mandato apostolico, subl. appellationis obstaculo, procedentes. Quod si omnes, etc.

Datum Lateran. uII Kalend. Aprilis.



LXI. SENONEN. ARCHIEPISCOPO. De irritatione cuius inudulgentie, quam episcopus Carnoten. a Domino Celestino in ipsius archiepiscopi preiudicium impetrarat. 


 Quanto excellentius personam tuam speciali prerogatiua meritorum et sacrarum Scripturarum intelligentia diuina bonitas illustrauit, tanto efficacius in his que honestatem seu equitatem continent tibi fauorem apostolicum uolumus impertiri et te in iustis petitionibus exaudire. Ex continentia siquidem litterarum tuarum, quas audita promotione  nostra, per nuntium tuum nobis dirigere festinasti, apostolatui nostro patenter innotuit quod uenerabilis frater noster Carnoten. episcopus quadam indulgentia quasi a sede apostolica impetrata, quam de conscientia bone memorie C. predecessoris nostri uix credimus emanasse, contra te uti presumit; per quam tibi subtrahitur iurisdictio absoluendi eos qui ab ipso sunt excommunicationis uinculo innodati nisi prius sub examine dilectorum filiorum Columbensis et Sancti Germani de pratis abbatum discussum fuerit utrum ipsi excommunicati de iure sint absoluendi: propter quod honori tuo et dignitati Ecclesie tue non modicum preiudicium generatur. uolentes igitur tuis et Ecclesie tue grauaminibus prout conuenit obuiare, prefatam indulgentiam penitus irritantes,  nullas uires habere decreuimus quominus in hoc ius metropoliticum ualeas exercere; dantes predictis abbatibus firmiter in mandatis ut auctoritate illius indulgentie uel aliquarum litterarum super hoc directarum ad eos, procedere de cetero non presumant.

Datum Laterani IX Kal. Aprilis.



LXII. ELECTO, DECAN. ET MAGISTRO NICOLAO DE LEuENNES CANON. CAMERACEN. Ut in litteris transmissis eisdem de cause cognitione que inter Premonstraten. et Prunien. Ecclesias uertitur super possessionibus de Hanapia, subsequens clausula precedenti clausule preponatur. 


 Causam que inter Premonstraten. et Prumien. Ecclesias super possessionibus de Hanapia uertitur, discretioni uestre commisisse meminimus fine canonico terminandam. Sed quia in litteris illis animaduertimus fuisse insertum quod si alterutra partium legitime citata presentiam uestram adire uel iudicio parere contemneret, uos nichilominus presentis partis probationes recipere, et quantum de iure possetis, in cause cognitione ac decisione procedere minime tardaretis: Nos uolentes ut clausula illa quantum de iure poteritis, que antequam de probationum receptione mentio fieret fuerat inserenda, clausulam illam de probatione receptionum precedat,  discretioni uestre per apostolica scripta mandamus quatenus ipsam intelligentes ibidem, in eadem causa iuxta tenorem litterarum illarum procedere non tardetis; attente prouiso ut si litterarum auctoritate priorum in eodem negotio legitime est processum, firmum et stabile perseueret. Alioquin, si occasione clausule memorate aliquid constiterit in alterutrius partis preiudicium attentatum, id uiribus decernimus cariturum. uolentes nichilominus et mandantes ut in decisione ipsius negotii, sicut premissum est, tam super principali quam super incidentibus questionibus appellatione remota canonice procedatis. Nullis obstantibus litteris preter  assensum partium a sede apostolica impetratis. Quod si omnes, etc.

Datum Lateran. XIII Kalend. Aprilis.



LXIII. ARMACHANO ARCHIEPISCOPO. Quod mulieri post partum acture gratias non est ecclesie aditus denegandus. 

uolens fraternitas tua per responsionem apostolicam edoceri, humiliter a nobis expetiit utrum mulieres statim post partum debeant ecclesias ingredi uel ab earum ingressu per dies aliquot abstinere.  Licet autem, secundum legem Mosaicam, certi dies determinati fuissent quibus mulieres post partum a templi cessarent ingressu: quia tamen lex per  Moysen data est, gratia et ueritas per Iesum Christum facta est: Nos sanctorum Patrum uestigiis inherentes, taliter tibi duximus respondendum quod postquam umbra legis euanuit et illuxit ueritas Euangelii, si mulieres post prolem enixam acture gratias ecclesiam intrare uoluerint, nulla proinde peccati mole grauantur nec ecclesiarum aditus est eis aliquatenus denegandus, ne penam illis in culpam conuertere uideamur. Si tamen ex ueneratione uoluerint aliquandiu abstinere, deuotionem earum non credimus improbandam.

Datum Laterani.



LXIu. AuERSAN. EPISCOPO. Ut quidquid in Ecclesia uel diecesi Auersan. in promissionibus uel concessionibus prebendarum et beneficiorum factum est per potentiam laicalem, cassetur. 


Fratribus et cepiscopis nostris in his que rationabiliter et honeste requirunt, apostolicum libenter impertimur assensum et commissarum eis Ecclesiarum necessitatibus utiliter prouidemus. Eapropter, uenerabilis in Christo frater, tuis precibus annuentes ac sequentes canonum instituta, quidquid in Ecclesia uel diecesi Auersan. in promissionibus uel concessionibus prebendarum et beneficiorum per laicalem impressionem factum fuit, presentium auctoritate cassamus et nullam obtinere decernimus firmitatem. Nulli ergo, etc.



LXu. ABBATI LUCAE, MAGISTRO GERARDO, G. ARCHIPRESB. SANCTI SEuERINI, PROCURATORIBUS ECCLESIAE SALERNITAN., ABBATI BARCH. CAPUTAQUEN. ECCLESIAE PRAECEPTORI. Ut quidquid in Ecclesia uel diecesi Salern., archiepiscopo in uinculis, detento, in concessionibus prebendarum, beneficiorum, ecclesiarum attentatum est per potentiam laicalem, cassetur. 


Incumbit nobis ex officii debito pastoralis ut que in ecclesiastice libertatis preiudicium attentantur, infringere debeamus et in statum debitum reuocare.  Eapropter uenerabilis fratris nostri Salernitani archiepiscopi consulentes honori, quidquid in Ecclesia uel diecesi Salernitana in concessionibus prebendarum, beneficiorum, Ecclesiarum et aliis ecclesiasticis per Ioannem principem et magistrum Gerardum, qui, memorato archiepiscopo detento in uinculis, locum eius inuadere per laicalem potentiam attentarunt, occasione intrusionis factum est uel statutum, presentium auctoritate cassamus et carere decernimus robore firmitatis.

Datum Laterani.



LXuI. ABBATI ET MONACHIS DE GALDO. Ut liceat eis monasterium et habitationem circumpositam ad tutiora loca transferre. 

 Que pro religiosorum locorum necessitate petuntur a nobis, animo gratanti concedimus et honesta petentium desideriis fauorem apostolicum gratius impertimur. Quia igitur in medio praue ac peruerse nationis positi, graues a uicinis uestris molestias et grauamina non modica sustinetis; ac uolentes eorum nequitiam fugiendo uitare, licentiam postulastis a nobis ad loca tutiora monasterium et habitationem circumpositam transferendi: uestris precibus inclinati, liberam uobis super hoc concedimus auctoritate apostolica facultatem ut in maiori quiete monastice professionis officium exsequi ualeatis. Nulli ergo, etc.

Datum Laterani.



LXuII. PICTAuEN. EPISCOPO. Super correctione monasterii, tam in capite quam in membris. 


Licet Ecclesiarum omnium cura nobis immineat generaliter, ad illos tamen specialius nos conuenit aciem nostre considerationis extendere, in quibus ab antiquo disciplina constituta dignoscitur ordinis regularis et per aliquorum insufficientiam a religionis obseruantia proponuntur, quod non conuenit, declinasse. Dilectus siquidem filius magister B. prior de Azaico pro se et quibusdam aliis monachis sancti Maxentii in audientia nostra proposuit quod cum olim in eodem monasterio multa inordinata existerent,  per bone memorie W. Pictauen. episcopum et dilectum filium N. tunc eleemosynarium Cellen. nunc abbatem Auree uall. iudices a sede apostolica delegatos fuerunt quedam pro reformatione ipsius monasterii constituta, que se dilectus filius abbas ipsius monasterii obseruaturum prestita fide promisit, sed postmodum non sicut promiserat obseruauit; imo, quod deterius est, quosdam monachorum iuramento, quosdam etiam fide sibi astrinxit, ut in nulla causa aduersantes eidem, sue in omnibus pareant uoluntati. Preterea prioratus et obedientias  quibus preesse monachi consueuerant sibi retinet et appropriat, redditus eorum in usus proprios  expendendo, et cum in iis et multis aliis, prout dicitur, modum religionis excedat, religiosum statum ipsius monasterii minuit et immutat. Adiecit etiam quod idem abbas pluries monachis de seculari potestate minas incutiens et terrores, proposuit coram eis quod prioratibus monasterii faceret per secularem potentiam uiolentiam irrogari. Postmodum uero prioratus de Azaico, qui conuentui in pane quotidiano deseruit, fuit a laicis occupatus: quod predicti monachi ex abbatis uoluntate asserunt contigisse. uerum dilectus filius magister W. de Mercato scriptor noster, procurator eiusdem abbatis, non esse uera que de iam dicto abbate dicebantur, omnimodis asserebat, ac predictum magistrum B. priorem de Azaico absque abbatis licentia ad sedem  apost. accessisse. Quia uero super premissis non potuimus elicere ueritatem, causam ipsam de utriusque partis assensu uestro duximus examini committendam; per apost. uobis scripta precipiendo mandantes quatenus ad monasterium ipsum pariter accedentes, inquiratis ab uniuersis et singulis monachis et aliis etiam quos uideritis expedire, de premissis diligentius ueritatem et solum Deum habentes pre oculis, que tam in capite quam in membris inueneritis corrigenda, auctoritate apost. appellatione postposita corrigatis et statum ipsius monasterii in melius auctore Domino reformetis; ut et sollicitudo uestra appareat commendanda, et idem monasterium regularibus proficiat institutis: prefato abbati districtius inhibentes ne per laicalem potentiam  monachos suos uel prioratus monasterii ledere qualibet temeritate presumat, uel eis per se quominus monasterii iustitiam prosequantur molestias irrogare. uolumus enim firmiter et mandamus, ut que in eodem monasterio secundum Deum corrigenda uel statuenda duxeritis, faciatis auctoritate nostra, sublato contradictionis uel appellationis obstaculo, per censuram ecclesiasticam inuiolabiliter obseruari. Ad hec, uolentes indemnitati predicti magistri B. qui negotiis monasterii sui accepta licentia a cap. ad sedem noscitur apost. laborasse, sicut conuenit, precaueri, presentium uobis auctoritate mandamus quatenus si quid super prioratu suo de Azaico, postquam iter arripuit, inueneritis immutatum, auctoritate  nostra cessante appellatione in statum debitum reducatis. Si uero uobis de illicita iuramentorum prestatione constiterit, ea denuntietis auctoritate apost. non tenere. Testes autem, etc., usque ad uerbum cogatis. Nullis litteris obstan. preter assensum partium, etc. Quod si omnes, tu, frater episcope, etc.

Datum Laterani pridie Nonas Aprilis.



LXuIII LAUDEN. EPISCOPO. Ut litteras cassationis super electione canon. in Ecclesia Nouarien. in iudicio non recipiat. 

Cum Iacobus iudex Nouarien. apud sedem apost.  constitutus id obtinuisset a nobis quod a bone memorie C. papa predecessore nostro nunquam meruerat obtinere, scilicet quod causa ipsius sub certa forma tuo committeretur examini fine debito terminanda, receptis litteris super causa ipsa ad dilectum filium Ioannem notarium et subdiaconum nostrum accessit, et litteras cassationis super electione canonicorum in Eccl. Nouarien. facta sibi petiit transcribendas concedi. Postmodum uero ipsis litteris eidem notario nostro contra promissionem suam minime restitutis, sine licentia nostra, qui ei nec fuimus in aliquo nec esse uolumus onerosi, et dicti notarii conscientia minus honeste recessit. Ne igitur dicto notario nostro, imo nobis in ipso impune se gaudeat illusisse, fraternitati tue per apostol. scripta  mandamus quatenus predicte cassationis litteras nec recipias in iudicio, nec in aliquo sine speciali mandato nostro ipsarum auctoritate procedas.

Datum Laterani.



LXIX. TRECEN. EPISCOPO. Quod liceat ei uotum redimere per alium religiosum. 

 Magne deuotionis indicium et sincere in Christo tue fidei esse credimus argumentum quod, ut nouissima tua Domino consecrares, nec senectutis iam imminentis incommoda nec discrimina uie, nec dubia fides et constans inconstantia pelagi terruerunt, quin pro salute anime tue ac libertate Trecen.  Eccl. et deuotione terre Natiuitatis Domini, Hierosolymitanam prouinciam disponeres uisitare. Cum enim Trecen. Ecclesia, sicut ex tua relatione didicimus, contra ecclesiasticam libertatem indebitis grauaretur angustiis et pressuris nec per alium quam per H. quondam Campanie comitem, tum in ultramarinis partibus constitutum, afflictionibus eiusdem Ecclesie posse crederes de facili subueniri, confisus de liberalitate ipsius, quem, si ad eum accederes tibi super necessitatibus Eccle. tue credebas humiliter prouisurum, preter consilium charorum tuorum ad ipsum proposuisti accedere ac in signum peregrinationis et deuotionem terre orientalis crucem Dominicam assumpsisti. Licet autem ut non  uacuus in conspectu Domini appareres, sed aliquos tecum manipulos in aream Domini cum exsultatione deferres, sermonem ad populum feceris, ut aliqui tecum assumpto crucis signaculo subirent itineris grauitatem, uix unus inter omnes apparuit qui uerbum tuum reciperet et impleret. Tu uero, ut laudabile propositum fine clauderes meliori, uiam aggressus cum Placentiam peruenisses, super morte ipsius comitis tristes recepisti rumores. Propter familiam tamen dissimulato merore progressus in Thusciam, quosdam familiares tuos obuios habuisti, qui te uolebant inuitum etiam ab itinere reuocare, asserentes iter tuum nec tibi nec ultramarinis partibus expedire, cum Gallicanis omnibus exinde redeuntibus, terra illa defensanda in Teutonicorum  manibus remansisset. Quamuis autem super  morte ipsius comitis immensam tristitiam concepisses, et precipuam intentionem tuam esse conspiceres iam frustratam, noluisti tamen sine consilio apostolice sedis, que disponente Domino cunctorum fidelium mater est et magistra, ad propria remeare. Ingressus igitur postmodum Urbem et in nostra presentia constitutus, intentionis tue propositum ac statum Trecen. Ecclesie nobis humiliter expressisti, nostrum et fratrum nostrorum consilium cum deuotione requirens. uenerabilis etiam frater noster Senonen. archiepiscopus metropolitanus tuus statum Trecen. Ecclesie ac dispendium quod ex absentia tua occurrere poterat semel et iterum nobis per suas litteras intimauit.  Propter quod disposuimus deliberare cum fratribus nostris an cum eadem Trecen. Ecclesia misericordiam faceremus, te ad gerendam ipsius sollicitudinem remittentes, an, sicut tenebaris ex uoto, te iter arreptum perficere pateremur et utrum horum tam saluti tue quam terre orientali potius expediret. Et quidem tria precipue duximus in hoc negotio attendenda: quid liceat, quid deceat, quid expediat; quid liceat secundum equitatem, quid deceat secundum honestatem, quid expediat secundum utilitatem. Sane non uidebatur licitum ut contra uotum et tam laudabile propositum uenires, cum uox clamet prophetica: uouete, et reddite Domino Deo uestro ; ut primum ad consilium, secundum uero ad imperium referatur; et  in Euangelio: Reddite que sunt Dei, Deo . uotum enim istud non est dubium esse Dei, cui te obligaueras in uouendo. Sed nec decere quomodolibet uidebatur, cum sit scriptum in Euangelio: Nemo mittens manum suam ad aratrum, et respiciens retro, aptus est regno Dei ; et in Genesi uxor Loth, que retro respexit, in salis statuam legatur fuisse conuersa; et in Actibus apostolorum Anania et Saphira, qui abierunt retrorsum, sancto Spiritui mentientes, a conspectu apostolorum principis mortui scribantur successiue delati. Preterea non uidebatur aliquatenus expedire, cum ex absolutione tua, si fieret, scandalum posset laicorum mentibus generari, dicentium: Ubi est Deus  clericorum? et hoc exemplo credentium se ad uoti obseruantiam non teneri, quod uiderent per Ecclesiarum rectores apostol. sedis auctoritate deponi per quod graue dispendium terre orientali contingeret prouenire. Quod enim agitur a prelatis facile trahitur a subditis ad exemplum, iuxta quod Dominus inquit ad Moysem in Leuitico: Si sacerdos, qui est unctus, peccauerit, facit delinquere populos . uerum etatis iam in te senescentis defectus et canities, que uix labores et dolores suos tolerare poterit etiam in quiete, in contrarium allegabantur. Ecclesie Trecen. suspiria, cui uinculo pastoralis sollicitudinis es alligatus, sine ipsius [f. cuius] assensu uotum peregrinationis emittere  forsitan non debueras et dicti metropolitani tui, qui nos ut Trecen. Ecclesie misereremur sollicite inuitabat, instantia nos in partem contrariam non modicum inducebant. Ipsum etiam uotum, quod ex sui forma sanctum et honestum erat, ex persona uouentis minus licitum uidebatur: que licet pennas habeat quibus satagat aduolare, ita tamen astricte sunt nexibus presidentis, ut liberum non habeant absque ipsius permissione uolatum. Cum enim iuxta sacrorum canonum instituta clericus absque episcopi sui licentia peregrinari non debeat, et episcopus non minus imo potius sed apostolice sit astrictus, uideri poterat quod absque eius generali uel speciali licentia uotum peregrinationis qua te tandiu absentares, emittere non deberes. Minus  etiam uotum ipsum terre orientali uidebatur expediens, que plus pugnatorum subsidium quam clericorum, quos et officium et dissuetudo reddit imbelles, ministerium in instantis articuli necessitate requirit. Quamuis enim orationibus tuis et aliorum terra illa uehementer indigeat; quia tamen iam impletum est uerbum Dei dicentis: ueniet hora, et nunc est, quando neque in monte hoc neque in Hierosolymis adorabitis Patrem , et infra: Spiritus est Deus, et eos, qui adorant eum, in spiritu et ueritate oportet adorare ; uideri poterat quod non minus in Ecclesia tua quam in terra orientali proficeres piis orationibus apud Deum in his que pro liberatione ipsius iuste ac humiliter postulares. Et utinam cum Moyse posses in montem ascendere, ut  te manibus extensis orante, Iosue pugnans in solitudine Amalechitas in ore gladii superaret! Credebatur etiam quod terre orientali magis accederet, si quod in tuis et tuorum clericorum procurationibus fueras impensurus, secundum alicuius religiosi arbitrium, transferretur in subsidium bellatorum. Cum igitur in lege ueteri, in qua non minus preceptum Domini obligabat, quam uotum hodie obligat in Ecclesia, primogenita, que Domino mandabantur offerre, quedam redderentur Domino, ut primogenita Leuitarum, quedam redimerentur, ut aliarum tribuum, quedam commutarentur in aliud, sicut primogenitum asini, quod oue commutabatur; ex hoc attendentes quod uotum etiam commutari  possit in opus aliud pietatis, presertim cum bone memorie Alexand.  papa predecessor noster uotum peregrinationis etiam redimi posse uel in aliud commutari responderit requisitus; non curantes quid os iniqua loquentium loquatur, dum tamen non recedamus a tramite ueritatis, cum secundum Apostolum gloria nostra sit testimonium conscientie nostre; et scandalum non curantes, presertim quia non in tenebris sed in luce procedimus; de illius auctoritate securi qui cum audisset a discipulis: Nonne scis quia Pharisei audito hoc uerbo scandalizati sunt? respondit: Sinite illos. Ceci sunt et duces cecorum, et iuxta Apostolum: Si hominibus placerem, Christi seruus non essem:  tibi pro te et sex famulis tuis de communi fratrum nostrorum et tam archiepiscoporum quam episcoporum et aliorum prudentium consilio quos per Dei misericordiam multos nobiscum presentes habuimus, licentiam concedimus uotum peregrinationis taliter commutare, ut omnes expensas quas fueras in eundo, morando et redeundo facturus, alicui religioso committas in necessarios usus terre illius sine diminutione qualibet transferendas. Sic enim et orientali prouincie, que plus tuis quam te in articulo necessitatis instantis indiget, tua subuentione proficies, et Trecen. Ecclesie tua presentia et regimine utilius prouidebis; ac per hoc anime tue salubrius consuletur. Laborem etiam laboribus recompenses, sollicitius instando uigiliis, deuotius  uacans orationibus et ieiuniis fortius te exercens, ac super grege tuo uigilans sollicitudine pastorali. Ad hanc autem indulgentiam tibi de benignitate sedis apostolice faciendam id etiam specialiter nos induxit, quod iter tuum iam non uidebatur ultramarine prouincie fructuosum, a qua fere omnes Gallici remearant. Et cum pro salute anime tue ac libertate Trecen. Ecclesie per dictum comitem assequenda precipue uotum peregrinationis emiseris, eo sublato de medio, quia cessauerunt cause, facilius cessare potuit et effectus. Nulli ergo, etc.

Datum Laterani Idibus Martii.



LXX. LEODIENSI EPISCOPO, ABBATI DE BRON. [f. s. THUDON.] ET PRAEPOSITO TRAIECTENSI. Ut inquirant contra archiepiscopum Treuirensem, super obiectis criminibus; et si culpabilis erit, suspendant.


Cum irreprehensibilem deceat esse pontificem et is, cui animarum cura committitur, tanquam lucerna super candelabrum, doctrina et exemplo omnibus debeat elucere; quoties ad apostolatus nostri notitiam de fratribus cepiscopis nostris aliqua perferuntur que modestiam non sapiant pastoralem et famam boni nominis labefaciant quomodolibet uel denigrent, dolemus admodum et turbamur, et ad ea diligentius indaganda, et animaduersione debita corrigenda, apostolice sollicitudinis intendimus apponere medicinam. Sane cum de uenerabili  fratre nostro Treueren. archiepiscopo dilectus filius maior Treueren. decanus ad apostolicam accedens presentiam, multa que a maturitate noscuntur pontificalis officii aliena felicis recordationis Celestino pape predecessori nostro et aliis fratribus suggessisset, licet per eumdem predecessorem nostrum ipse archiepiscopus uocatus fuerit et citatus, ut ad Romanam Ecclesiam de obiectis accederet responsurus, uenire tamen distulit et neglexit, nec sufficientes curauit dirigere responsales; cum etiam ipse archiepiscopus predictum decanum ad Romanam Ecclesiam appellauerit et ab eo fuerit appellatus, et ab utroque appellationis prosequende terminus constitutus. Quia uero sepedictus decanus in exspectando apud nos moram fecisse  dignoscitur longiorem et pro sua et Ecclesie Treueren. consequenda diutius iustitia laborasse: ne uideremur clausis oculis preterire et sic de nostri possemus exsecutione officii reprehendi, si super his que contra predictum archiepiscopum opponebantur, non faceremus inquirere sollicitius ueritatem, et eum de contemptu quem apud sedem apostolicam habere dignoscitur non curaremus animaduersione debita castigare: inquisitionem ipsius negotii uestre duximus experientie committendam, discretioni uestre per apostolica scripta mandantes quatenus conuocatis ad presentiam uestram partibus et auditis que contra predictum archiepiscopum prefatus decanus proponere uoluerit et probare, utriusque partis probationes et allegationes  uestro sigillo signatas nostro apostolatui transmittatis; prefigentes utrique parti terminum competentem, quo, omni dilatione et excusatione postposita, nostro se curent conspectui presentare. Si uero supramemoratus archiepiscopatus in termino ei a uobis prefixo ad presentiam nostram persona. liter accedere non curauerit, uos eum ex tunc auctoritate nostra denuntietis publice, sublato appellationis obstaculo, officio beneficioque suspensum et faciatis latam in eum suspensionis sententiam per censuram ecclesiasticam inuiolabiliter obseruari. Si autem inter cetera que iam dictus decanus contra archiepiscopum proposuerit memoratum, legitime probauerit quod ipsum et E. socium, postquam iter arripuerunt ad sedem apostolicam  ueniendi, iam dictus archiepiscopus exspoliauerit uel fecerit spoliari, uos taliter ablata ipsi decano et socio suo omni postposita faciatis dilatione restitui et ipsum archiepiscopum ab officio pontificali suspensum ad nostram presentiam dirigatis. Nullis litteris obstantibus harum mentione non habita, etc. Quod si omnes, tu frater episcope, etc.



LXXI. ZAMOREN. EPISCOPO, ABBATI SALTUS NOuAL. ET PRIORI SANCTI MARCI. Ut restituta Legionensi Ecclesie archidiaconatus possessione, causam iure finiant. 

 Cum, sicut audiuimus, inter Legionen. et Lucen. Ecclesias olim super archidiaconatu de Tria Castella in presentia felicis recordationis Lucii pape III, predecessoris nostri, presentibus nuntiis utriusque partis causa diutius agitata fuisset, tandem Legionen. Ecclesie fuit adiudicata possessio, datis exsecutoribus qui eam in possessionem illam corporaliter inducere non differrent. Cumque in possessionem predicta Ecclesia fuisset inducta, uenerabilis frater noster Lucensis episcopus partem possessionis illius fructusque perceptos sibi retinere presumpsit, licet sententie fuisset insertum quod facta restitutione plenaria, de causa proprietatis Legionen. Ecclesia responderet. Nuper uero idem Lucen. episcopus ad dilectum filium G. Sancti Angeli diac.  card. tunc apostolice sedis legatum accedens, ad quosdam ignotos et remotos ab Ecclesia Legionen. iudices litteras impetrauit: ad quorum citationem cum Legionen. nuntii accessissent, latam per Ecclesiam sententiam allegarunt et nolentes, nisi facta restitutione plenaria, respondere, sedem apostolicam appellarunt, ne contra prefatam sententiam posset aliquid attentari. Duo uero ex ipsis iudicibus nichilominus procedentes in causa, possessionem archidiaconatus adiudicare Lucen. Ecclesie temere presumpserunt. Ecclesia uero Lucen. expulsis ministris Legionen. Ecclesie, suos ministros et quosdam milites in possessionem induxit, qui recipientes Ecclesias, et pro sua uoluntate bona diripientes earum, fructus ex illis iniuste percipiunt,  canonicos Legionen. ad possessionem nullatenus accedere permittentes. Quia igitur quod per sedem est apostolicam diffinitum, nullius uolumus temeritate quassari, discretioni uestre per apostolica scripta mandamus quatenus si uobis constiterit prefatam Legionen. Ecclesiam auctoritate apostolica fuisse in possessionem inductam, uos amotis detentoribus eius ipsam Ecclesiam Legionen. non obstante temeritate iudicum predictorum ab ipso card. delegatorum, per censuram ecclesiasticam in possessionem dicti archidiaconatus plenariam, sicut in authentico instrumento dicti predecessoris nostri insertum esse uobis constiterit, auctoritate apostolica sublato appellationis obstaculo corporaliter reducentes, causam postmodum audiatis et appellatione  remota fine debito terminetis. Prouideatis quoque sollicite, ne [latam] a predicto predecessore nostro sententiam quilibet temere uiolare presumat. Nullis litteris obstantibus harum mentione non habita, etc. Quod si omnes, etc.

Datum Rome apud Sanctum Petrum, Xu Kal. Maii.



LXXII. ALIFANO EPISCOPO. Quod clericos presumentes ipsum ad tribunal seculare trahere possit per excommunicationis sententiam cercere. 

 Iustis petentium, etc., usque ad uerbum illud assensu. Ut clericos tuos, qui contumaces aut inobedientes exstiterint, qui etiam in ecclesiasticis causis et beneficiis conferendis te per appellationem presumpserint ad iudicium trahere seculare, nisi ad monitionem tuam ab his presumptionibus duxerint desistendum, tibi eos liceat per excommunicationis sententiam cercere auctoritate tibi presentium indulgemus. Preterea, si quid, uacante sede usque ad tempus consecrationis tue, in preiudicium tuum fuit in Alifana Ecclesia temere attentatum, liberum tibi sit legitime reuocare.

Datum Rome.



LXXIII. MAGISTRO ET FRATRIBUS HOSPITALIS HIEROSOLYMITANI. Ut Ecclesie Tripolitane ecclesiam de Nephin una cum decimis, iuxta decretum pontificis resignent. 


Ea quibus apostolica sedes manum diffinitionis apponit, illius uolumus firmitatis stabilitate fulciri, ut nulli liceat in scrupulum questionis deducere quod tante sedis est auctoritate statutum. Sane uenientibus ad presentiam nostram dilectis filiis nostris S. priore sancti Michelis et Aimerico canonico Tripolitan. nuntiis ipsius Ecclesie Tripolitane et super ecclesia de Nephin. et decimis suis, ac tribus  casalibus, que occasione litterarum bone memorie C. pape predecessoris nostri uos occupasse temere asserebant, contra uos proponentibus questionem, tam ipsis quam nuntiis uestris eis se opponentibus uenerabilem fratrem nostrum P. Portuen. episcopum ei dilectos filios Guid. tt. Sancte Marie trans Tyberim presbyterum et G. Sancti Angeli diaconum card. concessimus auditores: in quorum presentia cum ab utraque parte fuisset diutius allegatum et ex fideli relatione nobis super cause meritis nuda ueritas appareret, post deliberationem habitam inter fratres nostros super his diligentem, de consilio eorumdem decreuimus Ecclesiam Tripolitan in eum statum possessionum integre reducendam, quem habuit antequam per  uenerabilem fratrem nostrum Nazarenum archiepiscopum et dilectum filium abbatem Montis Oliueti destinatum a uenerabili fratre nostro patriarcha Hierosolymitan. occasione mandati predecessoris nostri, predictarum rerum possessio uobis adiudicata fuisset. Ideoque uobis per apostolica scripta districte precipiendo mandamus quatenus iuxta quod est sententiatum a nobis, possessionem tam Ecclesie de Nephinis, quam aliorum que superius sunt expressa, cum integritate fructuum ex eis ab illo tempore perceptorum, memorate Tripolitan. Ecclesie, contradictione, occasione et appellatione cessantibus, pacifice resignantes, nullam ei super eadem possessione uiolentiam presumatis aut iniuriam  irrogare; ne in causa proprietatis propter rebellionem uestram iacturam possitis incurrere grauiorem. Noueritis autem nos uenerabilibus fratribus nostris Tyrensi archiepiscopo et episcopo Sidonien. mandasse ut, si ultra mensem possessionem illam, quod non credimus, contra sententiam nostram presumpseritis detinere ipsi uel alter eorum, si ambo nequiuerint interesse auctoritate nostra suffulti predictam Ecclesiam de Nephinis, cum predictis omnibus, non obstante contradictione uel appellatione cuiuslibet, Ecclesie Tripolitan. assignent et eam in corporalem possessionem omnium predictorum inducant, quoslibet contradictores, aut nostre sententie obuiantes, per seueritatem ecclesiasticam appellatione postposita compescendo.  Nullis litteris obstantibus, preter assensum partium a sede apost. impetratis.

Datum Lateran.



LXXIu. ANAGNINO EPISCOPO. Quod liceat ei, pro emptione Castri, Ecclesie bona cum uoluntate capituli pignori supponere. 

Ad uniuersalis Ecclesie regimen Domino disponente uocati, sic Ecclesiarum commodis et profectibus uolumus, prout debemus, efficaciter prouidere, quod tam in temporalibus quam spiritualibus proficere ualeant et statum semper debeant recipere meliorem. Inde est quod cum in desiderio habeas et proposito Anagnin. Ecclesiam iuxta officii tui  debitum in possessionibus ampliare et iustis modis eius utilitatibus imminere, gratum nobis et acceptum existit et uotis tuis super hoc uolumus patrocinium apostolicum impertiri. Quia igitur Castrum Acuti pro Ecclesie tibi commisse utilitatibus comparare laboras et tam tue quam ipsius Ecclesie facultates non sufficiunt ad pretium exsoluendum; ut in presenti articulo cum toto tuo capitulo, uel maiori et saniori parte de possessionibus ipsius Ecclesie ualeas pignori obligare, auctoritate presentium liberam tibi concedimus facultatem. Nulli ergo, etc.

Datum Lateran.



LXXu. ADEM. PICTAuEN. EPISCOPO. De confirmatione electionis sue in episcopum Pictauensem. 


Cum iustus Dominus iustitiam diligat et uultus eius uideat equitatem, Nos, quos ipse gratuito celestis gratie dono uicarios suos esse uoluit et apostolorum Principis successores, sicut ipse ambulauit ambulare oportet, diligentes iustitiam et iniustitiam persequentes: ne, si in contrarium, quod absit, forte fecerimus, illud nobis ualeat coaptari: ue qui dicitis bonum malum, et malum bonum, ponentes tenebras lucem, et lucem tenebras . Cum enim iustitia et iudicium sit correctio sedis huius, quam licet insufficientibus meritis obtinemus,  si iudicium non fecerimus inter uirum et uirum, aut si attenderimus in iudicio uultum potentis ad iniustitiam declinantes, pronuntiabunt labia nostra iniquitatem: quoniam secundum Prophetam pronuntiabunt et loquentur iniquitatem omnes qui iniustitiam operantur , et infructuose poterimus ficulnee comparari, quam euangelicus pater familias succidi mandauit et terram conquestus est inutiliter occupare. Hoc nos et fratres nostri uolentes cautius euitari, cum I. Dolen. monachus, karissimi in Christo filii nostri R. illustris regis Anglie et G. Pictauen. decani ac fautorum eius procurator, assistentibus sibi subdecano et magistro uu. de Talebore canonico Pictauen. ex una parte, et dilecti filii uu. succentor, magister Rainaldus,  Ioannes Aeris, I. Arnaldi, I. Emen., Ioannes Butember. Lucas Montis Maurilii, Guid. Haimo, Henr. et Ric. canonici Pictauen. ex altera, super electione tua ad sedem apostolicam accessissent, audientiam eis in consistorio publico duximus concedendam; ut tanto pluribus iudicii ueritas innotesceret, quanto cause meritum ad plurimum notitiam deueniret. Propositum fuit autem pro electione in presentia nostra, quod bone memorie uu. predecessore tuo uiam uniuerse carnis ingresso, tam persone quam uniuersi canonici Pictauen. cum de pontificis substitutione tractarent, uota sua in sex de canonicis unanimiter contulerunt, iuramento a singulis corporaliter prestito quod eum in quem illi pariter conuenirent in electum reciperent et obedientiam  ei ac reuerentiam exhiberent. Cumque infra sex mensium spatium dicti electores inter se conuenire minime potuissent, uenerabili fratri nostro Burdegalen. archiepiscopo ad capitulum euocato et compromissione in eius presentia innouata, dictum archiepiscopum omnes humiliter rogauerunt ut quem illi sex eligerent pro capitulo, reciperet et electionem eius sine dilatione qualibet approbaret. Electores igitur singuli sub debito olim prestiti iuramenti, fide interposita in manu dicti archiepiscopi firmiter promittentes quod secundum Deum, quem de gremio Ecclesie pastorali regimini magis idoneum existimarent, eligerent, secedentes in unum, in te concorditer conuenerunt; et cum concordiam suam dicto archiepiscopo nuntiassent, ipse quod  factum fuerat approbauit. Econtra uero pars aduersa proposuit quod reuera in sex canonicos fuerat ab omnibus compromissum: ita tamen quod meliorem clericum de gremio Pictauen. Ecclesie cum pace ipsius Ecclesie ac principis infra certum diem eligerent, ac tandiu electionem quam facerent, occultarent, donec habita pace principis decanus electum in capitulo nominaret. Sed, cum electores ipsi inter se minime conuenirent, a compromisso singulos absoluerunt. Et licet prima compromissio in dicti metropolitani fuerit postmodum presentia innouata; quia tamen in die compromissionis, sicut eis iniunctum fuerat, nullatenus elegerunt, eorum auctoritas exspirauerat: propter quod ulterius eos nec  potuisse nec debuisse procedere asserebat. Fuit etiam ex eadem parte subiunctum quod cum die compromissionis, ut dictum est, non fuisset in electione processum, electores ipsi ad celebrandam electionem diem alterum statuerunt: in quo, quoniam ad capitulum non uenerunt, dictus decanus apostolice sedis audientiam appellauit. Sed ipsi appellationi minime deferentes, extra ciuitatem in loco secreto, non uocatis decano et aliis, elegerunt. propter quod decan. et fautores eius in uenerabilem fratrem nostrum Nannetensem episcopum conuenerunt. Ceterum pars Ecclesie quod, sicut superius est expressum, in electione processerit uoluit in continenti probare, decretum producens in medium quorumdam etiam ex eis qui uidebantur parti alteri  consentire manibus roboratum; et quorumdam abbatum proferens litteras, que quo decan. cantor, subdecan. et magister uu. de Talebore in electione ipsa post publicationem eius se consentire confessi fuerant continebant. Adiecit etiam quod cum electores ipsi die innouate compromissionis in te unanimiter conuenissent et electio ipsa fuisset per eumdem archiepiscopum approbata, archiepiscopus ad capitulum ueniens quod factum fuerat, tacito tamen nomine tuo, canonicis intimauit; qui se id gratum habere unanimiter responderunt; et, ut electio non publicaretur eadem die ab archiepiscopo, postularunt, dantes ei osculum pacis quod ab electione ipsa nullatenus resilirent, imo eam omnes et singuli defensarent. Quia uero postmodum propter  contradictionem comitis infra ciuitatem Pictauen. te non audebant publice nominare, in locum tutum et idoneum conuenerunt, quod in ciuitate fecerant publicantes. Unde, cum in die innouate compromissionis electores conuenerint, et nisi per decanum et partem suam stetisset, quod fecerant parati fuerant publicare, ac cum ex litteris eorumdem abbatum constiterit quod decan. cantor, subdecan. et magister uu. de Talebore electioni se post publicationem etiam confessi fuerint consentire, exceptiones ab aduersa parte propositas sibi asseruit nullum preiudicium generare. Preterea subdecan. et magister uu. in ipsa questionis examinatione ad fratrum concordiam sunt reuersi. uerum uu. de eleemosyna dilecti filii O. Pictauen. comitis procurator prefato  I. monacho assistenti proposuit quod, quia electio ipsa post appellationem nec in statuto termino nec assignato loco fuerat celebrata, et quoniam assensus principis non fuerat postulatus in ipsa et persona tua principi erat ex certa ratione suspecta, erat penitus irritanda. Ad quod fuit ex altera parte responsum quod non per eam steterat quo minus certo loco et tempore electio publicata fuisset, que ante appellationem fuerat celebrata, et quod assensus principis non erat de consuetudine Pictauen. Ecclesie aliquatenus postulandus; qui te et fratres tuos, non ut hostes, sed deuotos suos in Pictauia tolerarat. Nos igitur auditis que hinc inde proposita fuerant, electionem fuisse canonicam cognoscentes et de persona idonea  celebratam, eam de communi fratrum nostrorum consilio per sententiam confirmauimus et te sequente die ministerio proprio in episcopum curauimus consecrare  . Ne igitur super his aliqua in posterum dubietas oriatur, sententiam ipsam auctoritate apost. confirmamus et presentis scripti patrocinio communimus. Nulli ergo, etc.

Datum Laterani uIII Idus Aprilis.



LXXuI. ZAMOREN. EPISCOPO. Ut sine titulo ordinato clerico prouideatur. 


 Cum secundum Apostolum, qui altario seruit de altari uiuere debeat, et qui ad onus eligitur repelli non debeat a mercede, patet a simili ut clerici uiuere debeant de patrimonio Iesu Christi, cuius obsequio deputantur, ut ipsa nominis ratio persuadet. Cum enim a , quod est sors uel hereditas, clerici appellentur, quia in sua ordinatione uel assumuntur in hereditatem Domini, uel assequuntur hereditatem in ipso, ut uere possint psallere cum Propheta: Dominus pars hereditatis mee , dignum est ut Ecclesie stipendiis  sustententur, in qua et per quam diuinis obsequiis ascribuntur. Licet autem predecessores nostri ordinationes eorum qui sine certo titulo promouentur, in iniuriam ordinantium irritas esse uoluerint et inanes, Nos tamen benignius agere cupientes, tandiu per ordinatores uel successores ipsorum prouideri uolumus ordinatis, donec per eos ecclesiastica beneficia consequantur: ne forte clamores clericorum pauperum, quos in aures Domini Sabaoth credimus introire, indurata facie negligere uideamur. Inde est quod, cum dilectus filius Bernardus lator  presentium, a G. bone memorie predecessore tuo, sicut asserit, in officium fuerit subdiaconatus nullo presentante promotus, nec ullum sit ecclesiasticum beneficium assecutus,  fraternitati tue per apostolica scripta mandamus quatenus, si eum cum dilectis filiis I. decano, N. magistro scholarum et Helia canonicis Zamoren., quibus examinationem ipsius duximus committendam, idoneum esse repereris  et ecclesiastico beneficio non indignum, tandiu ei uite necessaria congrue subministres, donec per te in Zamoren. Ecclesia uel in alia fuerit competens beneficium ecclesiasticum assecutus; sciturus pro certo quod si per examinationem illorum fuerit repertus idoneus, et tu ei iuxta mandatum nostrum neglexeris prouidere, cum hoc nobis per eorum litteras innotuerit, ad id exsequendum te per districtionem ecclesiasticam compellemus; quia sicut nolumus iniusta precipere, sic cum iusta precipimus, uolumus  efficaciter exaudiri.

Datum Laterani III Nonas Aprilis.



LXXuII. DECANO ASTORICENSI Ut sit decessorum suorum iure atque priuilegiis contentus nec grauet suum capitulum. 

Dilecti filii capitulum Astoricen. nobis intimare  curarunt quod cum tu olim ad apostolicam sedem accedens, assereres dignitatem decanatus de nouo fuisse in Astoricen. Ecclesia institutam et ideo in ambiguo remanebat quid ad tuum officium pertineret, rescriptum ab eadem sede super hoc reportasti quod in hac ambiguitate Astoricen. Ecclesia consuetudinem sue metropol. sequeretur, ubi ex speciali consuetudine decanus multis se gaudet priuilegiis decoratum. Unde quia eadem Astoricen. Ecclesia dignitatem decanatus a longis a retro temporibus noscitur habuisse, licet qui eo fungebatur honore promoueretur aliquando et destitueretur pro episcopi et capituli uoluntate nec decani sed prioris nomine uocaretur, secundum consuetudinem fere omnium Ecclesiarum Hispanie, que tunc temporis  ibi uigebat; cum etiam alius decanus ibidem fuerit institutus, decanus re ac nomine appellatus, litteras illas per falsi suggestionem et suppressionem ueri asserunt impetratas: nec te debere per illas aliquod commodum reportare, sed carere potius taliter impetratis. Ea propter per apostolica tibi scripta precipiendo mandamus quatenus, si uera sunt que dicuntur, eo iure illaque potestate quibus antecessores tuos usos fuisse constiterit, maneas omnino contentus; nec amplius de cetero in preiudicium episcopi uel capituli presumas exigere; imo, si quid forte amplius recepisti, penitus id in pace dimittas. Quod si forte nostro mandato acquiescere nolueris, noueris nos uen. fratri nostro episcopo et dilectis filiis abbati de Carrazedo et  decano Zamoren. iniunxisse ut te ad predicta moneant et inducant, et, si opus fuerit, per censuram ecclesiasticam, appellatione remota, iustitia mediante compellant.

Datum Laterani uI Kalend. Aprilis.

Illis scriptum est super hoc.



LXXuIII. MAGDEBURGEN. ARCHIEPISC Ut a laicis intrusum amoueat, aliumque Pragensem episcopum canonice eligi curet. 

Ex parte Pragen. Ecclesie in audientia nostra fuit propositum quod cum H. quondam Pragen. episcopus fuisset uiam uniuerse carnis ingressus, D. clericus in eorum Ecclesia preter electionem  capituli per laicalem potentiam se intrusit, licet nec mores nec uita ei ad obtinendum tantum officium suffragentur. uolentes igitur eidem Ecclesie paterna sollicitudine prouidere, fraternitati tue per apost. scripta mandamus quatenus ad locum idoneum euocatis qui propter hoc fuerint euocandi, si tibi constiterit de predictis, memoratum clericum ab eadem Ecclesia omni contradictione et appellatione postposita prorsus amoueas et ab officio beneficioque suspensum ad nostram non differas presentiam destinare. Canonicis etiam Pragen. eligendi sibi pastorem idoneum iuxta formam canonicam concedas auctoritate nostra liberam facultatem.  Sciturus nos dilecto filio nobili uiro duci Bohemie per apost. scripta mandasse ut tibi super his uiriliter et potenter assistat et predictam Ecclesiam non patiatur ab eodem clerico teneri diutius occupatam.

Datum Laterani uI Idus Aprilis.

Canonicis etiam ipsius Eccl. scriptum est ut, illo amoto per archiepiscopum, ad canonicam electionem procedant.



LXXIX. AUXITAN. ARCHIEPISCO. Ut clerici qui se a laicis intrudi curant, puniantur. 

Quanto modernis temporibus, inimico humani generis suggerente, malitia hominum solito plus  excreuit, tanto sollicitiori diligentia nos prouidere oportet ut ea que in Ecclesia Dei minus ordinate et contra normam ecclesiasticam attentantur, deliberatione prouida corrigantur. Ad audientiam siquidem apostolatus nostri peruenit quod clerici tue prouincie nimie auiditatis feruore succensi, in Ecclesiis, quas propter insufficientiam suam, cum sint minus idonei, per prelatos obtinere non possunt, per seculares potestates quasi uiolenter faciunt se intrudi. Unde fit ut Ecclesie ipse, que ad ordinationem prelatorum libere pertinere solebant, laicali seruituti subdantur et irreparabile detrimentum incurrant. Nos igitur, prout officii nostri debitum exigit, uolentes ipsarum Ecclesiarum grauaminibus prouidere, talia de cetero fieri  auctoritate apost. inhibemus; fraternitati tue presenti pagina indulgentes ut illos, qui hactenus attentarunt talia, uel deinceps attentauerint, possis appellationis sublato diffugio, si prelati eorum post tuam commonitionem id exsequi negligenter omiserint, canonica censura punire et amouere ab ipsis Ecclesiis, si quos inueneris Ecclesias obtentas taliter obtinere.

Datum Laterani Xu Kalend. Aprilis.



LXXX. AUXITAN. ARCHIEPISCOPO. Ut uagi monachi ad cenobium reuocentur. 

 Quanto deuotio religiosorum uirorum studiosius  mandatis diuinis inheret, et Creatori suo placere per opera sancte conuersationis intendit, tanto humani generis inimicus ad seductionem eorum sue fraudis malignitate laborat, et uariis modis eis prestat materiam excedendi et animas eorum inextricabili laqueo nititur irretire. Ad audientiam siquidem nostram noueris peruenisse quod monachi, canonici et alii regulares in tua prouincia constituti, cum deberent potius in claustro iuxta regularia constituta diuinis obsequiis uigilare, de obedientiis et redditibus, quorum curam gesserunt, pecunia congregata, claustrum abhorrentes, per curias principum et potentum discurrere non uerentur, et muneribus suis illorum sibi gratiam et  fauorem acquirunt, ac de eorum familiaritate confisi, in conuentu suo graues dissensiones commouent, et ceterorum humilitatem in spiritu arrogantie contemnentes, mandatis prelatorum suorum inobedientes et contumaces existunt, et contra illorum prohibitionem secularium negotiorum sollicitudinibus se immergunt. Quoniam igitur propter hoc ordo religionis non modicum eneruatur, fraternitati t. per apost. scripta mandamus quatenus quoscunque tales inueneris, nisi ad commonitionem tuam resipuerint, ut proprium suum in manibus prelatorum suorum sine difficultate resignent, conuertendum in utilitatem domus secundum abbatis consilium  et regularem uitam obseruent, si prelati eorum post tuam commonitionem id exsequi  negligenter omiserunt, per suspensionem officii et beneficii appellatione remota compellas.

Datum Laterani, XIu Kalend. Aprilis.



LXXXI. AUXITAN. ARCHIEPISCOPO. Ut hereticis obsistat et gladio cerceat. 

Inter cetera que nauiculam beati Petri fluctuantem in mari concutiunt diuersarum turbine procellarum, illud animum nostrum grauius affligit quod licentius et perniciosius solito contra orthodoxe fidei disciplinam ministri diabolice preuaricationis insurgunt, iuxta quod beatiss. apostolus Paulus doctor gentium exprimit in eulogio Epistole sue.  Simplicium animas miserabiliter illaqueant, et post se trahunt in damnationis interitum; ac superstitiosis et fictitiis adinuentionibus sacrarum Scripturarum intelligentiam peruertentes, Ecclesie Catholice unitatem rescindere moliuntur. Quoniam autem pestis huiusmodi erroris, sicut ex tua et plurium assertione cognouimus, in partibus uasconie ac circum positis terris fortius inualescit, per tuam et aliorum cepiscoporum tuorum industriam huic morbo tanto efficacius uolumus obuiari, quanto magis est timendum quod pars sincera trabatur, et tali contagione, que paulatim uelut cancer irrepit, mentes fidelium inquinentur corruptele uitio generalis. Ideoque fraternitati tue presenti  pagina indulgemus, per apo. scripta firmiter iniungentes quatenus ad exstirpandas hereses uniuersas et eos qui sunt hac fece polluti de prouincie tue finibus excludendos modis quibus poteris operam tribuas efficacem; in ipsos et omnes illos, qui cum eis aliquando commercium aut manifeste suspicionis familiaritatem contraxerint, sublato appellationis obstaculo eccl. districtionis exercendo rigorem et etiam, si necesse fuerit, per principes et populum eosdem facias uirtute materialis gladii cerceri.

Datum Laterani Kalend. Aprilis.



LXXXII AUXITAN. ARCHIEPISCOPO. Ut habentes plures dignitates, retenta una, reliquas resignare cogantur. 


Dignitates et cetera beneficia ecclesiastica pia fidelium deuotione constituta fuerunt, certis assignanda personis, ut per ipsos personas in Ecclesiis deuotum seruitium iugiter impendatur. uerum quidam, qui rectam et piam ordinationem Ecclesie preuaricare minime pertimescunt, in diuersis Ecclesiis plures sibi archidiaconatus uel alias dignitates usurpant: propter quod Ecclesie debitis defraudantur obsequiis et ex hoc in eis non leue scandalum generatur. Eapropter, uenerabilis in Christo frater, tibi  auctoritate presentium indulgemus quatenus illos, quos plures archidiaconatus, dignitates uel personatus in eadem Ecclesia per totam Auxitan. prouinciam habere constiterit, si prelati eorum post tuam commonitionem id exsequi negligenter omiserint, data illis optione quem maluerint retinendi, reliquis possis appellatione remota priuare, ipsosque, si super hoc contumaces apparuerint, per censuram ecclesiasticam cercere.

Datum Laterani Kalend. Aprilis.

Scriptum est autem eidem archiepiscopo in eumdem modum contra eos qui plures abbatias habent.



LXXXIII. UNIuERSIS ARCHIEPISCOPIS, EPISCOPIS, ET ALIIS ECCLESIARUM PRAELATIS, AD QUOS LITTERAE ISTAE PERuENERINT. 


Ne promotionis nostre primitias Domino negaremus, cui uniuersa opera nostra consecrare tenemur, statim post electionem nostram tam pauperum quam aliorum apud sedem apostolicam existentium petitionibus intendere cepimus et eorum negotia promouere; ne, si otio tanto tempore uacaremus, corpus et animus ex otiositate torperent. uerum, quoniam insolitum fuit hactenus ut sub dimidia bulla ad tot et tam remotas prouincias littere apostolice mitterentur, et ex hoc littere ipse diutius quam uellemus possent ex alicuius dubitatione suspendi; ut quorum interest parcamus laboribus et  expensis, uniuersas litteras, que ab electionis nostre die usque ad solemnitatem consecrationis sub bulla dimidia emanarunt, parem cum illis firmitatem obtinere decernimus que in bulla integra diriguntur. Nulli ergo, etc.

Datum Laterani III Nonas Aprilis.



LXXXIu. ARCHIEPISCOPO, PRAEPOSITO S. ANDREAE, ET SCHOLASTICO S. PETRI COLONIEN. Ut fraudulenta priuataque beneficiorum permutatio rescindatur.

 Cum uniuersorum fidelium ab ipso Domino Iesu Christo pastoralis nobis sit cura commissa,  sollicitudini nostre dignoscitur expedire, ut sic debeamus quoslibet in suis rationibus confouere, quod aliorum iura in conspectu Ecclesie dispendium non sustineant, sed firma et illibata debeant permanere. Intelleximus siquidem dilecto filio Gisleberto canonico S. Ioannis in Leodio referente quod ipse et Lambertus clericus, ducti quadam animi leuitate, de permutatione prebendarum suarum inter se tractare cepissent, quia utilitatem utriusque imminere credebant, tamen  idem L. clericus, occasione dicte permutationis, prebenda eiusdem G., quam in ecclesia Sancte Marie Namurcen. habebat, cuidam suo consanguineo assignata, prebendam S. Bartholomei, quam sepedicto G. repromiserat nequaquam uoluit resignare; et sic idem G.,  ut asserit, sua spe remansit omnino frustratus. Cumque super hoc in presentia uenerabilis fratris nostri Leodien. episcopi fuisset diutius litigatum, tandem idem L. sedem apostolicam appellauit; et cum dictus G. ad nostram presentiam non sine magno periculo et labore accessisset, idem L. nec uenit nec pro se curauit sufficientem mittere responsalem. Cum igitur deceptis et non decipientibus iura subueniant, fraus etiam et dolus nemini debeant patrocinium impertiri; licet ipsi per se de iure non possent ecclesiastica beneficia permutare; ut tamen simplicitati uenia tribuatur, discretioni uestre per apostolica scripta mandamus quatenus, si uobis constiterit pretaxatum G. taliter fuisse deceptum,  ab ipsa Namurcen. prebenda, quam diu dicitur possedisse, amoto consanguineo ipsius L. uel quolibet alio illicito detentore, eamdem sublato appellationis obstaculo G. faciatis restitui memorato et eumdem ipsius pacifica possessione gaudere nullis litteris, etc. Quod si omnes, tu frater archiepiscope, cum eorum altero, etc.



LXXXu. MEDIOLANEN. ARCHIEPISC. De citatione Passaguerre causidici ad dicendam causam Rome. 

Beneuolentiam, quam circa Mediolanen. Ecclesiam et ciuitatem gerimus, in minori quondam officio constituti in opere demonstrauimus et nostre  intentionis affectum ostendimus in effectu. Nuper etiam diuino munere ad summi pontificatus officium euocati, inter ipsa nostre promotionis exordia uolentes Ecclesie Mediolanen. deferre, negotium eius, quod ex maiori parte fuerat immutatum, in debitum statum reduximus: in quo usque adeo uisi fuimus eiusdem Ecclesie iustitie prouidere, ut Passaguerra causidicus tuus ad pedes nostros procidens, publice in consistorio acclamaret: Iustus es, Domine, et rectum iudicium tuum . Ceterum, cum postmodum iuxta tenorum pronuntiationis nostre, dilecto filio abbati de Scozula expensas restitui faceremus, licet frequentes oblocutiones et detractiones eiusdem P. frequenter dissimulassemus,  tandem coram fratribus nostris proponere detrahendo presumpsit quod cum in pronuntiatione nostra iniuste grauaremus, ac postmodum iniquitatem iniquitati ac presumptionem presumptioni apponens, a nobis illicentiatus, imo post interdictum nostrum abscessit. Licet autem et peccatores simus et nati de peccatoribus, illius tamen et uices agimus et locum tenemus qui peccatum non fecit, nec inuentus est dolus in ore eius, qui habet in uestimento et in femore suo scriptum: Rex regum, et Dominus dominantium , qui dixit apostolis: Qui uos spernit, me spernit; et qui me spernit, spernit eum qui me misit . Cum ergo iuxta canonicas sanctiones quedam sint culpe in quibus culpa est relaxare uindictam, ne  quis huius temeritatis exemplo presumat ponere os in celum, cum eius lingua transeat super terram, nos utique, non nostram persequentes iniuriam, sed zelum exercentes ecclesiastice discipline, uniuersa que idem P. pro se ac suis a sede apostolica impetrauit, presentium auctoritate cassamus, fraternitati tue per apostolica scripta mandantes et sub obtentu gratie nostre districte precipientes quatenus ea cassata denunties et carere prorsus robore firmitatis. Ad hec, districte tibi precipiendo mandamus ut nisi dictus P. infra quindecim dies post susceptionem presentium satisfaciendi nobis de tanto excessu in manu tua iuratoriam prestiterit cautionem, uel infra quindecim alios dies iter arripuerit ad sedem apostolicam ueniendi de tanto  nobis satisfacturus excessu, ex tunc eum singulis diebus Dominicis et festiuis, pulsatis campanis et candelis accensis, facias tam per ciuitatem Mediolanen. quam per totam diecesim excommunicatum publice nuntiari; taliter super hoc mandatum apostolicum impleturus, ne culpa ipsius in te possit merito retorqueri.

Datum Rome apud S. Petrum Idibus Aprilis, pontificatus nostri anno primo.



LXXXuI. ARCHIEPISCOPO SENONEN. Ut decretum priuilegii et exemptionis cleri a talleis et exactionibus obseruetur. 

 Apostolice sedis requirit auctoritas ut que confirmationis ipsius munimine fulciuntur, firma debeant et illibata persistere nec possint alicuius temeritate cassari. Unde, cum uenerabilis frater noster episcopus Carnoten. presbyteros in sua diecesi per Carnoten. Pissiacen. et Drocen. archidiaconatus constitutos ab omnibus uiolentiis, talleis et exactionibus duxerit absoluendos  , eisdem concedens quod in aliquem ipsorum nullam preter iuris ordinem suspensionis sententiam promulgaret nec res alicuius occasione aliqua occuparet, nisi forte decederet intestatus, sicut tam in suo quam tuo authentico perspeximus contineri, et nos, ut ab indebito illorum grauamine conquiescat, duxerimus  confirmandum, fraternitati tue per apostolica scripta mandamus quatenus idem factum, sicut ratione preuia est statutum, tam nostra quam tua facias auctoritate seruari; eumdem episcopum, siue alios, si qui forte contra confirmationem nostram temere duxerint ueniendum, per censuram ecclesiasticam, monitione premissa, cessante appellatione, compescens.

Datum Rome apud Sanctum Petrum XuIII Kalend. Maii, pontificatus nostri anno primo.



LXXXuII. ARCHIEPISCOPO SENONEN. Ut ipse illos instituat quos Carnotensis instituere recusabat. 

 Audiuimus quod uenerabilis frater noster episcopus Carnoten. ita quandoque sequatur motum proprie uoluntatis, quod cum ad uacantes Ecclesias in sua diecesi persone idonee presentantur, ipse, licet eis nichil de iure possit obiicere, eas tamen instituere contradicit. Cum ergo per te, qui eius metropolitanus existis, ipsius uelimus suppleri defectum, fraternitati tue per apostolica scripta mandamus quatenus si idem episcopus personas idoneas a dilecto filio Pissiacen. archidiacono canonice presentatas admittere, post trinam commonitionem tuam factam diligenter eidem, malitiose forte distulerit, tu nostra fretus auctoritate, sublato appellationis obstaculo, eas instituere non omittas; ita tamen quod nullum ex hoc episcopo in posterum  preiudicium generetur.

Datum Rome apud Sanctum Petrum XuIII Kalend. Maii, pontificatus nostri anno primo.



LXXXuIII. RECTORIBUS TUSCIAE. Quod arcem Assisii aliasque terras nolint ab Ecclesia alienare. 

Mirari cogimur et moueri quod eo de nobis profana quadam facilitate sentitis que filii de patre, Christiani de apostolico sentire non debent: qui licet peccatores simus et nati de peccatoribus, illius tamen uices exercemus in terris qui peccatum non fecit, nec inuentus est dolus in ore eius; qui cum  sit Dominus omnium, habens in uestimento et in femore suo scriptum Rex regum et Dominus dominantium  in nobis honoratur, cum honoramur; et contemnitur, cum contemnimur: ipso testante, qui ait: Qui uos spernit, me spernit; et qui me spernit, spernit eum qui misit me . uos enim non solum sentire sed etiam dicere iam presumitis quod nos in fraude procedentes et dolo, cum C. quondam duce Spoleti conuenimus, sub quodam simulationis uelamine satagentes arcem Assisii et aliam terram ad nos fallaciter reuocare, ut eam ipsi C. restituere ualeamus: per quod non modicum murmur et scandalum contra Romanam Ecclesiam inter societatem Thuscie suscitastis, sicut ex litteris  dilectorum filiorum P. Basilice XII apostolorum et B. tt. Sancti Petri ad uincula presbyterorum card. legatorum nostrorum accepimus, qui manifeste fatentur quod ex hoc nota nobis infidelitatis et leuitatis ascribitur. Sane, si puritatem intentionis et sollicitudinis diligentiam quam in hoc facto gessimus rectius uelitis aduertere, liquido uidebitis  quod patrimonium Ecclesie non ad opus alterius, sed ad eius dominium et profectum Italie intendimus perpetuo reuocare. Si nobis non creditis, uel operibus credite, que manifesta sunt indicia ueritatis. Cum enim excommunicationis sententiam latam in prefatum C. confirmauerimus et fecerimus inuiolabiliter obseruari, licet idem C. pro satisfactione nuntios et litteras  ad nos frequentius destinarit, uix tandem concessimus ut non nobis sed fratribus nostris eius nuntii loquerentur; in quorum presentia iurauere quod dictus C. illis mandauerat nec mandatum postea reuocauerat ut animam eius iurarent quod tam de persona quam de terra mandatis nostris omnimodis obediret. Remissum est tandem ad illum, ut adhuc certius nosceretur si quod nuntii sui fecerant ratum haberet et uellet efficaciter adimplere. Quo firmius promittente, uenerabilem fratrem nostrum O. Ostien. episcopum et dilectum filium G. Sancti Adriani diac. card. Narniam destinauimus; qui publice coram multis episcopis, et consulibus ciuitatum, assistente populo Narniensi, iuramentum eius super Euangelium, crucem et reliquis corporaliter prestitum receperunt;  nec sic eum uoluerunt absoluere, nisi prius uniuersam terram, quam ipse tenebat, plenarie restitueret et uniuersos qui ei tenebantur a debito fidelitatis absolueret: quod ipse fideliter adimpleuit, restituens ciuitatem Fulginatem et Interamnem et aliam terram quam ipse tenebat, uniuersos a iuramento sue fidelitatis absoluens et faciens eos nobis hominium exhibere. Cumque nuntios suos cum seneschalco nostro dirigeret, ut nobis arcem Assisii restitueret, contradicentibus Assisinatibus et Perusinis etiam impedimentum prestantibus, quod intendebat non potuit adimplere. Ecce culpam aliorum in Rom. Ecclesiam retorquetis et nobis detrahitis, ut eos aliquatenus possitis excusare. Nouit ille qui nichil ignorat quod ita se ueritas habet et ad hoc intendimus  ut quos a iugo dure conditionis eripuimus, sub apostolice protectionis dextera teneamus; que uere de se dicere potest: Iugum meum suaue est, et onus meum leue . Manifestum est huius ueritatis indicium quod contra Marcualdum pro multis incendiis, depredationibus, uastationibus Ecclesiarum statuimus et iugiter procuramus, sicut uos credimus non latere. uobis igitur in his, que salutem continent et honorem consulere cupientes, mandamus atque precipimus quatenus omni scrupulo dubitationis et suspicionis seposito, de nobis que sinistra sunt non credatis; qui  in puritate procedimus, uolentes Ecclesie patrimonium  ad honorem ipsius et profectum Italie non alienis tradere, sed nobis ipsis perpetuo conseruare. Quod autem tractatum illum quem prefati cardinales uobiscum habuerant nos et fratres nostri non duximus totaliter approbandum, ex eo tantum noueritis processisse, quod in ipso quedam intelleximus contineri que non sapiunt ecclesiasticam honestatem; et sicut iura nostra nobis seruari uolumus illibata, sic aliorum iura uolumus illibata seruare. Si uero factum uestrum cupitis apost. protectionis munimine roborari, sine quo ualidum esse non potest, ne si forte uentus tempestatis insurgat, diruat edificium quod super arenam inuenerit fabricatum, cum eisdem cardinalibus tractatum ipsum ad honorem et profectum Ecclesie, commodum et defensionem uestram,  taliter moderemini, ut eum honeste possimus et rationabiliter acceptare; ne, si forte secus egeritis, cum tempus tentationis aduenerit, sine sedis apostolice patrocinio subsistere non possitis et contingat nouissima uestra fieri deteriora prioribus, ut gladius uos deuoret, quem timetis. Scituri quod interdictum positum in ciuitate Pisana duximus relaxandum; ita tamen quod cum tractatus ipse iuxta consilium nostrum a uobis fuerit moderatus, nisi Pisani pariter in hoc uobiscum conuenerint, in eos interdicti sententia reuocetur.

Datum Rome apud Sanctum Petrum XuI Kalend. Maii, pontificatus nostri anno primo.

In eumdem fere modum consulibus et populo Perusinis. In eumdem modum consulibus et populo Assisinatibus.  In eumdem fere modum P. Basilice XII apostolorum et B. tt. Sancti Petri ad uincula presbyteris cardinalibus.



LXXXIX. PETRO CANONICO SANCTI HILARII PICTAuEN. NEPOTI QUONDAM MAGISTRI AIMERICI DE PARTINIACO. Prebenda sui auunculi in ecclesia S. Hilarii Pictauiensis donatur. 

Plenitudinem potestatis quam ab eo qui est Pater misericordiarum accepimus cum eis debemus potius dispensare cum quibus misericorditer est agendum: qui si forte  misericordes, sicut et Pater noster misericors est, in huius dispensationis officio non essemus, merito nos tangeret inter  alios dispensatores Apostolus, de quibus illam questionem inducit: Iam queritur inter dispensatores, ut fidelis quis inueniatur . Unde tanto cautius agere nos oportet, quanto ea que sub huius considerationis intuitu statuuntur a nobis stabilitate uolumus persistere firmiori. Defuncto siquidem nuper in Urbe bone memorie magistro Aimerico de Partiniaco auunculo tuo, misericordia moti fuimus erga te, quem uidimus omni consilio et auxilio destitutum et audiuimus in cancellaria nostra fuisse fideliter conuersatum. Unde nos propter hoc ad prouisionem tuam uehementius excitati, ad desolationis tue remedium prebendam quam idem auunculus tuus in ecclesia S. Hilarii Pictauen. olim habuerat, sicut de plenitudine potestatis nobis concessa  licebat, tibi misericorditer duximus concedendam, te per annulum propriis manibus solemniter inuestientes de ipsa. Ut igitur quod super prebenda ipsa de te factum est robur in posterum obtineat firmitatis, et ne temeritate cuiuslibet ualeat immutari, inuestituram ipsam auctoritate tibi apostolica confirmamus et presentis scripti patrocinio communimus. Decernimus ergo, etc.

Datum Rome apud S. Petrum Xu Kalend. Maii, pontificatus nostri anno primo.



XC. G. ARCHIDIACONO CANTORI, ET CANCELLARIO TORNACEN. De collatione cuiusdam prebende in Ecclesia Antuerpiana. 


Sicut ex utteris dilectorum filiorum prepositi et capituli Antuerpien. nobis innotuit, cum bone memorie C. papa predecessor noster eis dederit in mandatis ut L. clericum in canonicum Ecclesie sue reciperent et in fratrem, stipendium ei ecclesiasticum assignantes, ipsi attendentes quod littere ille fuerant ueritate tacita impetrate, utpote quia idem L. plura habebat ecclesiastica beneficia de quibus honeste poterat sustentari, quorum in eiusdem predecessoris nostri litteris mentio non fiebat, prebendam uacantem Gulielmo clerico nullum habenti ecclesiasticum beneficium contulere. uerum, dictus Lambertus accedens ad eorum Ecclesiam, in ea nomine  dicte prebende per quosdam abbates quos secum duxerat, petiit installari, quod quia obtinere non potuit, tam ipsos prepositum et canonicos quam dictum G. ad sedem apost. appellauit et eos postmodum coram officialibus uenerabilis fratris nostri Remensis archiepiscopi uocari fecit ad causam; sed coram eis statuto termino noluit comparere. Cumque post hec ad dilectos filios sancti Remigii et sancti Nicasii abbates et decanum Remensem idem L. litteras super hoc apostolicas impetrasset, et ipsi uices suas dilecto filio nostro magistro Sigerio Cameracen. archidiacono commisissent; quia ipse nec de causa cognoscere nec exceptiones admittere uoluit, dictus G. ad apostolice sedis audientiam appellauit. Cum autem G. procurator  eius ad nostram presentiam accessisset, B. clericus ex parte prefati L. se ei aduersarium esse proposuit. Unde eis dilectum filium nostrum G. S. Marie in Aquiro diaconum cardinal. concessimus auditorem; ex cuius postmodum relatione cognouimus quod cum idem B. pluries uocatus ad causam fuisset, multoties a presentia dicti cardinal. discessit contumax et tandem a presentia nostra se penitus absentauit. Ne igitur causa ipsa remaneat diutius indecisa, discretioni uestre per apostol. scripta mandamus quatenus si uobis constiterit de premissis, quidquid in eiusdem G. et capituli post appellationem ad nos legitime interpositam preiudicium fuerit forsitan attentatum, in irritum reuocantes, quod de ipso G. canonice factum est, appellatione  remota ratum haberi faciatis et firmum, et mandetis irreuocabiliter obseruari et dictum L. a molestatione ipsius monitione premissa per censuram ecclesiasticam appellatione postposita compescentes, faciatis eumdem G. ipsius prebende sicut iustum fuerit, pacifica possessione gaudere. Nullis litteris obstantibus harum mentione non habita, etc. Quod si omnes, duo uestrum, etc.

Datum Rome apud Sanctum Petrum Idibus Aprilis, pontificatus nostri anno primo.



XCI. EPISCOPO ALIFANO. Quod pro templi reparatione aliquid locare queat. 

Iustis petentium, etc., usque ad uerbum illud complere.  Sane quia, sicut nobis exponi fecisti, pro reparatione Ecclesie tue multorum teneris onere debitorum oppressus, nos tuis grauaminibus prouidere uolentes, auctoritate tibi presentium indulgemus ut tenimentum quod Petrus Iudicis Gulielmi nunc mortuus olim habuisse proponitur, si absque preiudicio iuris alieni fieri potest, sub locatione debita secundum approbatam Ecclesie tue consuetudinem tibi liceat retinere. Nulli ergo omnino, etc.

Datum Rome apud Sanctum Petrum XuII Kalend. Maii, pontificatus nostri anno primo.



XCII. DILECTO FILIO FRATRI RAINERIO. De reuocandis incestis nuptiis, et seruando federe pacis. 


Auctor Noui et ueteris Testamenti Dominus Deus noster, ut confunderet fortia, humilia frequenter elegit in ueteri Synagoga, in patriarchas et reges de postfetantes assumens, et in noua Ecclesia gentium in apostolos eligens piscatores. Qui, cum Ecclesiam sponsam suam prole multiplici fecundarit, ponens filios eius sicut nouellas oliuarum in circuitu mense sue, nos, quos ipse, licet immeritos, erexit de stercore et de puluere suscitauit, et Petri uoluit solium obtinere, quamuis maioris auctoritatis uiros, utpote cui tanquam capiti uniuersa membra Ecclesie obsequuntur; in partes Hispaniarum ad pacem inter principes reformandam et dissoluendas colligationes  iniquitatis destinare possemus, tibi tamen exemplo eius qui elegit humilia, hoc onus sollicitudinis duximus iniungendum; ut humiles humiliter foueas et punias fortius contumaces. Sane ad audientiam nostram peruenit quod cariss. in Christo filius noster rex Castelle illustris regi Legionensi, qui eum secundo gradu consanguinitatis contingit, filiam suam, neptim illius, ne copulare dicamus, supponere incestuose presumpsit, ponens carnem brachium suum ac credens per ipsum persecutionem effugere imminentem; non attendens quod maledictus homo qui spem suam ponit in homine et quod non est consilium contra Deum. Unde nos eorum utrique dedimus in mandatis ut tam turpem contractum, abominabilem in conspectu Domini et  iudicio fidelium detestandum, omni dilatione et excusatione postpositis, reuocent et uniuersas colligationes impietatis dissoluant quas inter se sub huius incestus specie inierunt. Accepimus etiam quod rex Nauarorum treugas cum dicto rege Castelle initas fregit et castella fidelitatis per uiolentiam occupauit, propter quod a dilecto filio nostro G. S. angeli diacono cardin. tunc apostol. sedis legato excommunicationis in personam eius et in terram interdicti promulgata fuit sententia. Ideoque discretioni tue per apostol. scripta mandamus quatenus dictos Castelle et Legionen. reges ad reuocandum contractum tam illicitum iuxta formam mandati nostri moneas diligentius et inducas; et si super hoc, quod non credimus, fuerint contumaces,  in personas eorum excommunicationis et in terram interdicti sententias non differas promulgare; facturus eas usque ad satisfactionem congruam inuiolabiliter obseruari. Super eo autem quod de rege Nauarre dictum est, inquiras diligentius ueritatem; et si sic inueneris, ut superius est expressum, latam in eum et terram eius sententiam per totam Hispaniam publicari facias nec eam nisi sufficienti satisfactione recepta relaxes. Quod si forsan in eum uel regnum eius dicta non fuit sententia promulgata; nichilominus tamen, si cum Sarracenis contra Christianos et precipue contra dictum regem Castelle, sicut dicitur, coniurauit, anathematis eum seueritate percellas et terram eius usque ad dignam  satisfactionem subiicias interdicto. uolumus etiam nichilominus et mandamus ut si dicti Castelle et Legionen. reges ad mandatum nostrum et commonitionem tuam dictum contractum illicitum retractarint, eos, ut aliter inter se et cum rege Portugalie honeste conueniant et ceteros reges, ut inter se pacis studeant federa reformare  per excommunicationis et interdicti sententiam, appellatione remota, cogere non omittas. Sciturus nos uniuersis archiepiscopis et episcopis Hispaniarum dedisse firmiter in mandatis ut quidquid super predictis, quidquid etiam contra Sarracenos duxeris statuendum, recipiant humiliter et obseruent. Nos enim sententiam, quam propter hoc incontumaces duxeris proferendam,  ratam habebimus, et faciemus auctore Domino inuiolabiliter obseruari. uerum, quoniam sepedictus cardin. in dictum Legionen. regem et Astoricen. Salamantin. Legionen. et Zamoren. episcopos excommunicationis sententiam promulgauit et terram ipsius regis supposuit interdicto, uolumus nichilominus et mandamus ut tam a dicto rege quam episcopis ipsis standi mandatis apostolicis sufficienti cautione recepta, latam in eos excommunicationis et interdicti regni Legionen. sententiam, appellatione postposita, nostra fretus auctoritate relaxes, si cognoueris quod super illicita copula nostris uelit obedire mandatis. Quamuis enim dictos episcopos punire grauiter de rigore possemus, de mansuetudine tamen eos duximus tolerandos.  uenerabilem autem fratrem nostrum Zamoren, episcopum uolumus pro absoluto haberi, utpote cui apud sedem apost. constituto munus fecimus absolutionis impendi  .

Datum Rome apud S. Petrum XuI Kalend. Maii, pontificatus nostri anno primo.



XCIII. FRATRI RAINERIO. De eodem fere argumento. 

Per alias litteras tibi mandasse meminimus ut ab illustri rege Legion. sufficienti cautione recepta quod apostol. mandatis obediat, si cognoueris quod super incestuosa copula nostro debeat parere mandato, munus ei absolutionis impendas et interdictum  promulgatum in terram ipsius apost. fretus auctoritate relaxes. Nos autem id ad maiorem cautelam discretioni tue duximus committendum, ut tam in absolutione ipsius quam in relaxatione interdicti, sicut uideris expedire, procedas.

Datum Rome apud S. Petrum XI Kalend. Maii, pont. nostri anno primo.



XCIu. AQUEN. ARCHIEPISCOPO, ET SUFFRAGANEIS EIUS. Ut contra hereticos commissariis apostolicis auxilio sit. 

Cum unus Dominus iehsu Christus unam sibi sponsam, Ecclesiam uidelicet ex gentibus congregatam,  elegerit, non habentem maculam neque rugam, que ipsi tanquam capiti suo in unitate fidei deseruiret, miramur plurimum atque dolemus quod quidam tunicam inconsutilem scindere molientes, diuersas sibi Ecclesias, imo potius Satane Synagogas, confingunt, doctrinam euangelicam, apostolicam et propheticam deprauantes et ad defensionem sui erroris in sue salutis perniciem peruertentes: qui iniquitatem suam iustitie specie palliantes, ut salutentur in foro et uocentur ab hominibus Rabbi et soli recta sapere ac iuste uiuere uideantur, magisterium Ecclesie Romane refugiunt et nouis adinuentionibus auditorum corda seducunt, trahentes post se simplices et indoctos; ut ceci cecis ducatum prebentes tam duces  quam ducti, imo seductores potius et seducti in perditionis foueam dilabantur. Ipsi etenim, ut occultius uirus sue iniquitatis transfundant in plures, fel draconum in aureo calice Babylonis propinant, iustitie uultum pretendunt, et studentes simulatis operibus caritatis, eos amplius circumueniunt quos ad religionis propositum uiderint ardentius aspirare; illum sui erroris imitantes magistrum, qui sub umbra dormit in secreto calami et locis humentibus, qui fluuium absorbet et non miratur, habet enim fiduciam quod Iordanis influat in os eius. Hi sunt sane caupones qui secundum prophetam, aquam uino commiscent, qui tetenderunt arcum et parauerunt sagittas in pharetra, ut  sagittent in obscuro rectos corde, destruere molientes que Spiritus sanctus in Scriptura perfecit. Quos Apostolus ad Timotheum prophetico spiritu scribens: Nouissimis, inquit, temporibus discedent quidam a fide, attendentes spiritibus erroris et doctrinis demoniorum, in hypocrisi loquentium mendacium, et cauteriatam habentium conscientiam ; habentes quidem speciem pietatis, uirtutem autem eius abnegantes; et hos deuita ; et infra: Erit tempus cum sanam doctrinam non sustinebunt, sed ad sua desideria coaceruabunt sibi magistros prurientes auribus, et a ueritate quidem auditum auertent, ad fabulas autem conuertentur . Inter quos in prouincia uestra quosdam, qui ualdenses, Catari, et Paterini dicuntur, et alios  quoslibet quibuscunque nominibus appellatos in tantum iam accepimus pullulasse, ut innumeros populos sui erroris laqueis irretierint et fermento corruperint falsitatis. Cum igitur ad capiendas huiusmodi uulpes paruulas, que demoliuntur uineam Domini Sabaoth, species quidem habentes diuersas, sed caudas adinuicem colligatas, quia de uanitate conueniunt in idipsum, ut uirga Moysi maleficorum phantasmata deuoret, dilectum filium fratrem Rainerium, uirum probate uite et conuersationis honeste potentem diuino munere in opere et sermone, ac cum eo dilectum filium fratrem Guidonem, uirum Deum timentem et studentem operibus caritatis, ad partes ipsas duxerimus destinandos, fraternitati uestre per apostolica scripta  mandamus, et districte precipimus quatenus eos benignos recipientes et tractantes affectu, taliter eis contra hereticos assistatis, ut per ipsos ab errore uie sue reuocentur ad Dominum; et si qui forte conuerti non potuerunt, ne pars sincera trahatur, de uestris finibus excludantur: ut terra uestra huiusmodi ministris Satane penitus effugatis, uerbum predicationis uestre gratanter recipiat et ferat fructum temporibus suis. Ad hec, sub eadem uobis districtione precipimus ut omnia que idem frater Rainerius contra hereticos, fautores et defensores eorum duxerit statuenda recipiatis humiliter et inuiolabiliter obseruetis. Nos enim tam ea que statuerit contra eos quam sententiam  quam in contumaces tulerit faciemus, auctore Domino, inuiolabiliter obseruari. Ad hec, nobilibus uiris principibus, comitibus et uniuersis baronibus et magnatibus in uestra prouincia constitutis precipiendo mandamus et in remissionem iniungimus peccatorum, ut ipsos benigne recipientes pariter et deuote, eis contra hereticos tam uiriliter et potenter assistant, ut ad uindictam malefactorum, laudem uero bonorum, potestatem sibi traditam probentur laudabiliter exercere, et si qui hereticorum ab errore suo commoniti noluerint resipiscere, postquam per predictum fratrem Rainerium fuerint excommunicationis sententia innodati, eorum bona confiscent et de terra sua proscribant, et si post  interdictum eius in terra ipsorum presumpserint commorari, grauius animaduertant in eos, sicut decet principes christiannos, ut arca federis precedente cum tubis ac Iosue sequente cum populis, utrisque pariter conclamantibus, muri corruant Iericho fiatque perpetuum anathema; ita quod si quis de illo uel regulam auream furari presumpserit, cum Achan filio Carmi lapidibus obruatur. Dedimus autem dicto fratri R. liberam facultatem ut eos ad id per excommunicationis sententiam et interdictum terre appellatione remota compellat, nec uolumus ipsos egre ferre aliquatenus uel moleste si eos ad id exsequendum tam districte compelli precipimus, cum ad nil amplius intendamus uti seueritatis iudicio, quam ad extirpandos hereticos,  qui non nobis substantiam temporalem sed spiritualem uitam subripere moliuntur. Nam, qui fidem adimit, uitam furatur. Iustus enim ex fide uiuit. Scribimus etiam uniuerso populo uestre prouincie, ut cum ab eisdem fratribus R. et G. fuerint requisiti, sicut ipsi mandauerint, contra hereticos accingantur; illis qui pro conuersatione fidei christiane in tanto discrimine quod Ecclesie imminet, ipsis astiterint fideliter et deuote, illam peccatorum suorum indulgentiam concedentes, quam beati Petri uel Iacobi limina uisitantibus indulgemus. Dedimus etiam eidem fratri R. firmiter in mandatis ut omnes qui hereticis, postquam ab eo excommunicati fuerint, receptaculum prestare et in mercimoniis uel cohabitatione participare presumpserint,  uel eos in sua peruersitate fouere, excommunicationis sententiam solemniter non differat promulgare et pari eos cum hereticis pene subiacere decernat. Nos autem auctore Domino sententiam ipsam usque ad satisfactionem congruam seruari sine refragatione qualibet faciemus.

Datum Rome apud Sanctum Petrum, XI Kalend. Maii, Pont. nostri anno I.

In eumdem modum Narbonen. archiepiscopo et suffraganeis eius. Scriptum etiam super hoc Auxitano archiepiscopo et suffraganeis eius. uiennen. et suffraganeis Arelaten. et suffraganeis. Ebredunen. et suffraganeis eius. Terraconen. et suffraganeis eius. Lugdunen. et suffraganeis eius; et omnibus  principibus, baronibus, comitibus et uniuersis populis in ipsorum diecesum prouinciis constitutis.



XCu. UNIuERSIS ARCHIEPISCOPIS ET EPISCOPIS, ET ALIIS ECCLESIARUM, PRAELATIS. Ut religiosos nec ipsi perturbent, nec perturbantes ferant. 

 His precipue prelati Ecclesiarum fauorem suum debent efficaciter exhibere qui Spiritu Dei ducuntur et uacant assidue operibus caritatis, ne, si forsan eorum non fulciantur auxilio, uel in religione tepescant uel affectum eorum effectus debitus non sequatur. Sane, sicut multorum ueridica  relatione didicimus, hospitale S. Spiritus, quod apud montem Pessulanum dilecti filii fratris Guidonis sollicitudo fundauit, inter cetera noue plantationis hospitalia et religione fulget et maioris hospitalitatem caritatis exercet, sicut hi qui eorum eleemosynas sunt experti, plenius didicere. Ibi enim reficiuntur famelici, pauperes uestiuntur, necessaria ministrantur infirmis et magis indigentibus maior consolatio exhibetur; ita ut magister et fratres ipsius domus non tam receptores dici debeant quam ministri indigentium et illi soli egeant inter pauperes, qui pauperibus necessaria caritatiue ministrant. Cum igitur dictis fratribus de benignitate sedis apost. duxerimus indulgendum ut in locis, que ipsis a fidelibus offerentur, de consensu uestro eis  sine preiudicio uicinarum Ecclesiarum cemeteria ad opus fratrum et familie sue tantum et oratoria fabricent, uniuersitatem uestram rogamus, monemus et exhortamur in Domino, ac per apost. uobis scripta mandamus quatenus, si qui fidelium in parochiis uestris domos aliquas uel possessiones eis obtulerint deuotionis obtentu, eos non impediatis quominus sine preiudicio uicinarum Ecclesiarum et uestro in eis Ecclesias erigant et ad opus fratrum et familie sue tantum cemeteria construant, imo potius construendi utraque ipsis licentiam concedatis, cum constructa fuerint dedicationem Ecclesiis et cemeteriis benedictionem sine difficultate qualibet collaturi; et in oratoriis ipsis ad presentationem eorum sine uestro et uicinarum Ecclesiarum preiudicio  sacerdotes idoneos instituere nullatenus differatis, qui correctioni uestre subiaceant et per uos amoueantur, si ratione suorum excessuum fuerint amouendi. Mandamus preterea uobis ut cum ab eis fueritis requisiti, singuli uestrum de malefactoribus eorum in sua prouincia constitutis eis exhiberi faciant iustitie complementum; malefactores ipsos ad hoc per censuram ecclesiasticam, monitione premissa, si necesse fuerit, compellentes.

Datum Rome apud S. Petrum X Kalend. Maii, pont. nostri anno I.



XCuI. ARCHIEPISCOPO TRANEN. IUuENAT. ET BITONTINO EPISCOPIS. Ut ablata Ecclesie bona restitui curent. 


Sicut ex litteris tuis, frater archiepiscope, et uenerabilis fratris nostri Hydrontini archiepiscopi, necnon et conquestione lacrymabili dilectorum filiorum abbatis et fratrum S. Marie de Ponte Brundusii nuper accepimus, Nicolaus diaconus, Gaufred. et Unfredus Cattepani fratres eius, Rogerius filius Gaufridi, Rogerius Pirunteus iudex, et Isaac, et filii eius, Conuersan. Nicolaus ueteranus, Ursus, Iacobus, Saluadeu, Andreas presbyteri, Iaconus Riccardi sanctorum, Iaconus, Rogerius de Hydrunto, cum suis complicibus tam clericis quam laicis, eos a monasterio suo per uiolentiam expulere, res ipsorum  et aliorum etiam sibi commissas exinde asportantes. Cum igitur id monasterium nostri specialiter iuris existat, nos eius oppressioni paterno compatientes affectu fraternitati uestre per apost. scripta mandamus quatenus prenominatos diaconum et alios tandiu auctoritate nostra excommunicatos publice nuntietis, donec ablata conquerentibus restituant uniuersa et super tantis excessibus satisfacturi ad plenum nostro se conspectui presentarint. uolumus etiam ut donec iidem fuerint restituti, in uicinis monasteriis eisdem faciatis in necessariis prouideri.

Datum Rome apud S. Petrum XIu Kalend. Maii.



XCuII. GUIDONI FUNDATORI HOSPITALIS SANCTI SPIRITUS, EIUSQUE FRATRIBUS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. De confirmatione et priuilegiis eiusdem. 


 Religiosam uitam eligentibus, etc., usque ad uerbum illud annuimus, et prefatum Hospitale S. Spiritus apud Montem Pessulanum constructum, in quo diuino estis obsequio mancipati, sub beati Petri et nostra protectione suscipimus et presentis scripti priuilegio communimus. In primis siquidem statuentes ut fratres inibi commorantes secundum rationabiles institutiones tuas perpetuo Domino debeant famulari. Preterea quascunque possessiones, etc., usque ad uerbum uocabulis. Locum ipsum in quo prefatum Hospitale situm est, cum omnibus  pertinentiis suis, domos, uineas, terras, hortos et omnia que in territorio Montis Pessulani et in locis circum adiacentibus possidetis. Domum quam habetis in Massilia, cum omnibus suis pertinentiis. Domum quam habetis in uilla que dicitur Amillau, cum omnibus pertinentiis suis. Domum quam habetis in loco qui dicitur Clap de mala uetula, cum omnibus pertinentiis suis. Domum quam habetis in uilla que dicitur Mesols, cum omnibus pertinentiis suis. Domum quam habetis in burgo Sancti Iuliani de Bridi, cum omnibus pertinentiis suis. Domum quam habetis in uilla que dicitur Bragaac, cum omnibus pertinentiis suis. Domum quam habetis in argenteria de Chacers, cum omnibus pertinentiis suis. Domum quam habetis in ciuitate Trecen. cum  omnibus pertinentiis suis, et domum quam habetis in urbe Roma iuxta S. Mariam Trans Tyberim, cum domo que est in loco qui dicitur S. Agatha in introitu urbis Rome, cum omnibus pertinentiis suis. Statuentes ut omnes domos, quas in presentiarum iuste habetis uel in posterum rationabiliter poteritis adipisci, predicto hospitali S. Spiritus Montis Pessulani, et procuratores earum tibi fili G. et successoribus tuis perpetuo subiacere debeant et humiliter obedire et correctionem tuam et successorum tuorum recipere humiliter et seruare. Liceat insuper uobis in domibus uestris, sine preiudicio  uicinarum Ecclesiarum, cum consensu diecesani episcopi construere cemeteria ad opus fratrum uestrorum et familie tantum et oratoria fabricare: in quibus ad presentationem uestram instituantur per diecesanum episcopum capellani, et amoueantur per eum cum deliquerint uel aliter etiam corrigantur. Liceat quoque uobis liberas et absolutas personas e seculo fugientes, etc. Prohibemus insuper ut nulli fratrum uestrorum, post factam in loco uestro professionem, fas sit absque procuratoris sui licentia, etc. Chrisma uero et oleum sanctum, etc., per diecesanum episcopum sine prauitate et exactione aliqua uobis precipimus exhiberi. Obeunte uero te nunc eiusdem loci magistro, etc. Decernimus ergo, etc. Salua sedis apostolice auctoritate et diecesani  episcopi canonica iustitia. Si qua igitur in futurum ecclesiastica, etc. Cunctis autem, etc.

Datum Rome apud S. Petrum per manum Rainaldi domini pape notarii, cancellarii uicem agentis, IX Kalend. Maii, indictione prima, Incarnationis Dominice anno 1198, pontificatus uero domini Innocentii pape III anno I.



XCuIII. CLUGIEN.  EPISCOPO. Ut ultra antiquum numerum receptis canonicis Ferrariensibus faciat prouideri de excrescentibus fructibus. 

 Cum M. Ferrarien. canonicus, F. W. B. et G. canonicorum Ferrarien. et magister G. Ferrarien.  capituli procuratores ad sedem apostolicam accessissent super questione quam de prebendis et redditibus habebant ad inuicem, dilectum filium nostrum S. Marie in Cosmedin diaconum cardin. eis concessimus auditorem; coram quo dictus M. pro se et quatuor sociis suis proposuit quod Ferrarien. canonici, ut eo amplius suos redditus augmentarent, quo prouentus Ferrarien. Ecclesie, qui diuidi consueuerant inter plures, in usus cederent pauciorum, quatuordecim prebendas tantum, preter id quod mense communiter deputarunt, in eadem Ecclesia contra antiquam consuetudinem statuere; postmodum uero contra constitutionem ipsam uoluntarie uenientes, dictos quinque in canonicos recepere,  nullis prebendis assignatis eisdem; et licet eorum redditus non modicum fuerint augmentati, nondum tamen eis uoluere ex superexcrescentibus redditibus prouidere. uerum dictus magister G., procurator partis aduerse, asseruit quod  olim de communi tam canonicorum quam tunc Ferrarien. episcopi uoluntate quatuordecim prebendarum numerus in Ferrarien. Ecclesia prouida fuerat deliberatione statutus et apostolice protectionis presidio roboratus. Tandem uero cum una in eadem Ecclesia prebenda uacasset, ad multam quorumdam instantiam duos ad eam, ac postmodum ad preces uenerabilis  fratris nostri u. Ferrarien. episcopi dictum M. et quemdam alium sine preiudicio dicte constitutionis in canonicos recepere; ita quod ipsi de canonica nichil perciperent, donec primi duo prebendas essent integre assecuti. Cumque per canonicorum industriam procuratum fuerit ut ex possessionibus quas eadem Ecclesia tempore longo possedit plures eis redditus soluerentur, superexcrescentes redditus communi mense, que minus sufficiens fuerat, communiter deputare: quod dicti quinque postmodum petiere contra capituli constitutionem in beneficium assignari. Quia uero super his plena nobis, sicut idem cardin. asseruit, exhiberi non poterat certitudo, causam ipsam tuo duximus examini committendam; mandantes quatenus cum in constitutione  predicta et confirmatione sedis apost. uel fuerit uel esse debuerit , expressum, nisi in tantum excrescerent Ecclesie facultates quod pluribus possint sufficere competenter; et cum iidem canonici in derogationem sue constitutionis ad uacaturas prebendas quatuor receperint ultra numerum constitutum ab antiquis canonicis prebendas cum integritate percipientibus consuetas, superexcrescentes redditus predictis canonicis appellatione remota facias assignari: ita tamen quod si ex eis pares cum aliis potuerint sortiri prebendas, quod superfuerit in communes canonicorum usus, siue ut prius statuerant siue aliter, prout melius uidebitur conuertatur, reuocatis in irritum omnibus quecunque ab alterutra  partium in preiudicium alterius post motam questionem coram episcopo Ferrarien. circa prebendas uel possessiones fuerint innouata. Nullis litteris obstantibus preter assensum partium, etc.

Datum Rome apud S. Petrum XII Kalend. Maii.



XCIX. ILLUSTRI REGI PORTUGALIAE. Ut centum bizantios et quatuor uncias auri Romane Ecclesie debitas persoluat. 

 Serenitatem regiam uolumus non latere nos in regestis bone memorie Lucii II Rom. pontificis reperisse quod recolende mem. Alphonsus pater tuus quatuor auri uncias annuatim Romane Ecclesie  constituit censuales, ad quarum solutionem se et heredes suos in posterum obligauit. Ceterum, cum idem pater tuus usque ad tempora felicis memorie Alexandri pape predecessoris nostri ducis esset nomine appellatus, ab eodem meruit obtinere ut tam ipse quam eius heredes regio nomine uocarentur. Ut autem idem pater tuus sacrosanctam Rom. Ecclesiam matrem suam honore debito preueniret et ut deuotionem quam circa ipsam habebat ostenderet in effectu centum bizantios annuatim Romane Ecclesie constituit censuales: quos post susceptionem regii nominis nec ipse soluit nec tu postmodum soluere curauisti. Cumque id felicis recordationis  Celestino pape predecessori nostro relatum fuisset, magistro Micheli tunc Ecclesie Rom. notario, quem ad partes Hispanie destinauerat, per suas dedit litteras in mandatis, ut te ad exsoluendum censum annuum monere diligentius et inducere procuraret, et si opus esset, auctoritate fretus apostolica compellere non differret. Tu autem eidem, prout tibi placuit, respondisti quod dictus pater tuus prefato Alexandro antecessori nostro pro annuali censu decem annorum mille aureos miserat; et cum nondum illi decem anni essent expleti, ipsos centum aureos iterum soluere minime tenebaris, licet illos eidem predecessori nostro non pro censu, sed ex deuotione quam ad eum habebat liberaliter donauisset. Rogamus igitur regiam serenitatem,  monemus, consulimus et hortamur, per apostolica scripta mandantes quatenus predictum censum dilecto filio fratri Rainerio persoluere non postponas. Alioquin noueris nos eidem dedisse firmiter in mandatis ut te ad solutionem illius diligenter moneat et inducat, et, sicut expedire uiderit, appellatione remota compellat.

Datum Rome apud S. Petrum uIII Kalend. Maii, pontificatus nostri anno I.



C. CAPELLANIS S. IOANNIS DE PERSICETO. Ut episcopo et archipresbytero non negetur uisitationis procuratio. 


Significauit nobis dilectus filius archipresbyter Sancti Ioannis de Persiceto quod quia in sententia a bo. memorie Celest. papa predecessore nostro prolata, qua statutum est ut uenerabili fratri nostro Bononien. episcopo parochiam suam causa confirmationis puerorum, predicationis et correctionis annis singulis uisitanti procurationem exhibeat, de uobis non fit mentio specialis, ei non uultis in exhibitione procurationis ipsius subsidium aliquod exhibere; licet in aliis, que dicto episcopo exhibet, et in his que apostolice sedis legatis impendit, certam ei portionem de consuetudine impendatis. Cum igitur eidem episcopo ob communem profectum diecesim uisitanti communis procuratio debeatur,  discretioni uestre per apostol. scripta mandamus atque precipimus quatenus dicto archipresbyt. eam portionem in expensis, quas in procuratione ipsius fecerit, impendatis, quam ei consueuistis in aliis etiam exhibere et de subtractis hactenus ei, ut tenemini, satisfacere non tardetis. Alioquin noueritis nos uenerabili fratri nostro Ferrarien. episcopo dedisse firmiter in mandatis ut uos ad id monitione premissa, si iustum fuerit, per censuram ecclesiasticam appellatione remota compellat.

Datum Rome apud Sanctum Petrum X Kalend. Maii, pontificatus nostri anno I.

Illi scriptum est super hoc.



CI. ARCHIEPISCOPO, ET ABBATI S. PETRI FORIS PORTAM, ET MAGISTRO BORNO SUBDIACON. NOSTRO ARCHIDIACONO uIENNENSI. Ut si abbas Case Dei ius eligendi abbatem Fauerniacensem habet, per ipsum electus confirmetur. 


Cum dilectus filius abbas Case Dei, sicut ex eius insinuatione didicimus, H. quondam Fauerniacen. abbate uiam uniuerse carnis ingresso, prout ad eum de iure spectabat, uellet ipsi monasterio consulere in abbatem, dilectum filium M. monachum Case Dei priorem uallistransuerse prefecit eidem cenobio in pastorem. Cui, cum ad mandatum ipsius abbatis pars monachorum ipsius monasterii, sicut  proponitur, debitam impenderet obedientiam et honorem, reliqui tamen, qui Gillebertum nomine, tunc in laicali habitu positum, sibi a predicto abbate Case Dei in abbatem prefici postulauere, institutioni predicte, cum obtinere non possent ullatenus quod uolebant, nixi sunt contraire, asserentes ius electionis ad Fauerniacen. capitulum pertinere, dum tamen in personam que esset de Case Dei capitulo conuenirent. Super quo, cum ab eisdem fuisset ad sedem apostol. appellatum, prefatus G. per laicalem potentiam de administratione abbatie post appellationem interpositam fuit inuestitus; et taliter institutus monasterium ipsum detinet occupatum. Cumque memoratus M. ab abbate Case Dei institutus, et L. Fauerniacen. professus prosecuturi appellationem  emissam pro parte Case Dei ad sedem apost. accessissent et inter eos et Hugonem, qui procuratorem Fauern. capituli se gerebat, tempore felicis record. Celest. pape predecessoris nostri questio fuisset diutius agitata, post promotionem nostram uolentes causam ipsam fine debito terminari, eis uen. fratrem nostrum Ioannem tt. S. Clementis uiterbien. et Tuscanen. episcopum et dilectum filium G. S. Georgii ad uelum Aureum diacon. cardin. concessimus auditores. In quorum presentia cum multa fuissent proposita et pro parte Case Dei super dubiis probationes oblate, quia dictus Hugo, ut legitime posset stare in iudicio, mandatum sufficiens inuentus est non habere, causa ipsa remansit  hactenus indecisa. Ideoque eiusdem cause cognitionem et decisionem de fratrum nostrorum consilio uestre discretionis examini plenarie committentes, per apostol. uobis scripta mandamus quatenus partibus ad uestram presentiam conuocatis, si uobis constiterit electionem Fauerniacen. abbatis ad abbatem Case Dei legitime pertinere, quod per eum super electione iam dicti rationabiliter factum esse noueritis, sublato contradictionis et appellationis obstaculo, auctoritate apostolica confirmetis et, predicto G. uel alio quolibet illicito detentere amoto, faciatis ipsum abbatiam predictam per censuram eccle. appellatione remota pacifice possidere. Nihilominus quoque uolumus et mandamus ut  monachis Fauerniacensibus, tam illis qui abbati Case Dei obediunt in hac parte quam aliis de bonis monasterii, donec causa finem debitum sortiatur, faciatis sicut expedit prouideri. Si qui uero se temere duxerint opponendos quo minus mandatum apostolicum impleatur, a temeritate sua per censuram eccle. appellatione postposita compescatis. Alioquin causam audiatis et eam appellatione remota fine debito terminetis, facientes quod decreueritis per censuram eccle. a partibus firmiter obseruari. Testes autem, etc., eadem districtione appellatione remota cogatis. Nullis litteris obstantibus preter assensum partium a sede apostolica impetratis. Quod si omnes, etc. tu frater archiepiscope, cum eorum altero, etc.

 Datum Laterani.



CII. CAPITULO SPOLETANO. Utrum meretricem ducere possit post mortem uxoris, cui uiuente uxore adheserat. 

 Significastis nobis per litteras uestras quod cum P. ciuis Spoletanus quamdam mulierem duxisset legitime in uxorem, ea relicta quidam meretrici adhesit; et cum ab eius contubernio ad torum non posset legitimum reuocari, uos in eum excommunicationis sententiam protulistis. uerum, cum medio tempore uxor ipsius uiam fuisset uniuerse carnis ingressa, meretricem, cui adheserat, desponsauit. Propter quod a nobis requiritis quid sit uobis  in hoc articulo faciendum. Nos igitur inquisitioni uestre secundum formam canonicam respondentes, discretioni uestre per apostolica scripta mandamus quatenus, nisi alter eorum in mortem defuncte uxoris fuerit machinatus uel ea uiuente fidem sibi dederint de matrimonio contrahendo, matrimonium illud legitimum iudicetis, excommunicato munus absolutionis, si petierit, iuxta formam Ecclesie impensuri.

Datum Rome apud S. Petrum uIII Kal. Maii.



CIII. ARCHIEPISCOPO SENONENSI. Ut compellat decanum et capitulum Laudunense M. Petrum in canonicum recipere. 

 Inter cetera quibus ad uniuersalis Ecclesie gubernationem instruimur, ille, cuius gratia non meritum nostrum ad eiusdem regimen nos prouexit, mirum et mirabile nobis sue benignitatis reliquit exemplum: in eo uidelicet quod sicut de beato Petro, cuius sumus, licet immeriti, successores, a Domino factum esse uidemus, infirma mundi elegit, ut fortia queque confunderet, misericorditer preuidens quod qui secularium pondus ante suam uocationem sustinuerat passionum, fragilitatem humane conditionis expertus, fratribus suis melius compati sciret et commodius misereri, dum sibi conscius de se haberet euidens in similibus argumentum. Hec uero ante nostros oculos proponentes, postquam  dilectus filius noster magister P. de Cassaneto seriem negotii sui nobis exposuit, paterna super eum moti fuimus pietate; cuius factum, cum ex certitudine rei quam nos, dum olim minori fungeremur officio, tractaueramus, in parte plenioris fidei testimonium adiuuaret, ad succurrendum ei et labores ipsius inutiles releuandos, animi studium sollicitioris assumpsimus; ne miseranda ipsius afflictio, que iam ei perplexitatem dubiam minabatur, sedem apostolicam expertem esse solite misericordie ac remedii debiti causaretur. Tibi siquidem satis credimus esse notum qualiter facta resignatione a dilecto filio uu. de Bochar quondam canonico Laudunen. de prebenda eiusdem Ecclesie, que per commutationem prebendarum dilecto filio H. tunc Scilinien.  canonico a bone memorie decano Remen. auctoritate apostolica assignari debebat, predictus magister per uenerabilem fratrem nostrum Laudunen. episcopum de prebenda fuit inuestitus eadem, et tam in choro quam in capitulo per dilectos filios decanum et canonicos Laudunen. adhibitis solemnitatibus debitis iuxta Laudunen. Ecclesie consuetudinem institutus. Super quo, cum inter ipsum et dictum H. controuersia suborta fuisset et appellatio ad sedem apostolicam interiecta, licet item magister cum magnis laboribus et expensis ad eamdem sedem accedens, post diutinam exspectationem, que sub intemperie periculosi temporis imminente ipsum tedio multo et diuersarum persecutionibus incommoditatum affectum fere usque ad extrema  deduxit, suum negotium contra memoratum H. pro suo desiderio compleuisset; eo tamen postmodum causa infirmitatis absente, ad instantiam sepefati H. tunc ad apostolicam sedem presentis per bone memorie C. papam predecessorem nostrum de fratrum consilio omnia retractata fuere. Sicque ipse magister sua spe frustratus omnino, post destitutionem suam sedem apostolicam fuit iterum adire coactus; nullum sibi uidens remedium superesse nisi eius desolationi multiplici sedes apostolica duceret misericorditer prouidendum. Propter hec igitur, et alia multa, que causam eius fauorabilem reddiderunt, Nos circa ipsum paternum gerentes affectum, predictis decano et canonicis Laudunen.  mandando districte precipimus ut eumdem magistrum, qui per dictum episcopum in eorum Ecclesia institutus fuisse dignoscitur, et per ipsos in fratrem admissus, saluo eo quod de prefato H. sedes apostolica sententialiter diffiniuit, non obstante contradictione uel appellatione cuiuslibet, canonicum habeant tam in choro quam in capitulo, et in aliis que ad canonicum pertinent, fraterna eum caritate tractantes. Preterea ipsis firmius inhibemus, ne aliquem in canonicum recipere aliquo modo presumant, donec ante dictus magister prebende beneficium in prefata Ecclesia plenarie sit adeptus. Unde fraternitati tue per apost. scripta precipiendo mandamus quatenus si memorati decanus et canonici mandatum nostrum neglexerint adimplere, tu eos  ad receptionem eius, prout dictum est, faciendam, sub appellationis obstaculo, per districtionem ecclesiasticam, monitione tamen diligenti premissa, compellere non omittas: quoslibet qui mandato apostolico se duxerint opponendos, eadem censura compescens. Noueris autem quod, quia nolumus ut idem episcopus occasione alicuius promissionis seu cuiuslibet auctoritate rescripti a sede apostolica impetrati, ad eludendum mandatum nostrum se ualeat excusare, ipsi districte precipimus ut donec idem magister in eadem Ecclesia fuerit prebende beneficium assecutus, nulli alii prebendam modo quolibet assignare presumat. Quod si forte presumpserit, id irritum decernimus penitus et inane. Decet enim ut quia prebendam ei quam de iure non  potuit assignauit, eam quam de iure potest assignet, ne prebendam illi fraudulenter uisus sit assignasse.

Datum Rome apud Sanctum Petrum X Kalend. Maii, pontificatus nostri anno primo.

In eumdem fere modum episcopo Laudunensi. In eumdem fere modum decano et capitulo Laudunen.



CIu. ABBATI, ET CONuENTUI S. BENEDICTI IN EDERA. Ut in alio ordine monachorum legitime ad sacros ordines promotus, ministrare non prohibeatur. 

Accedens ad presentiam nostram dilectus filius Ioannes monachus uester, humiliter nobis exposuit  quod, cum olim in minori constitutus etate se ad uestrum ordinem transtulisset, postmodum infirmitate coactus egrediens, ad aliam religionem de consilio se transtulit saniori, in qua omnes ordines se asserit assumpsisse. uerum quia utrum in illis ordinibus officium suum exsequi debeat, uos audiuimus dubitare, per apostolica uobis scripta mandamus quatenus, nisi aliud canonicum impedimentum obsistat, eumdem monachum in suo permittatis officio libere ministrare.

Datum Rome apud Sanctum Petrum X Kalend. Maii, pont. nostri an. primo.



Cu. ARCHIEP. MONTIS REGALIS. Ut omnia de bonis Ecclesie illicite alienata, reuocentur. 


Que in monasteriorum et religiosorum locorum preiudicium attentantur, in statum conuenit debitum reuocari; nec firmitatem debent aliquam obtinere que in enorme damnum ipsorum minus licite presumuntur. Eapropter, uenerabilis in Christo frater, Ecclesie tue uolentes utilitati consulere, auctoritate tibi presentium indulgemus ut que in Ecclesia tua et in omnibus pertinentiis eius illicite alienata inueneris tibi liceat legitime reuocare. Nulli ergo, etc.

Datum Rome apud Sanctum Petrum XI Kalend. Maii, etc.



CuI. EIDEM. Ne res et bona Ecclesie alienentur, presertim que sunt de mensa episcopi. 


 Possessiones ad mensam tuam uel capituli pertinentes alienare non debes, aut ecclesias in quibus consueuerunt monachi ministrare clericis uel laicis assignare personis; ideoque fraternitati tue auctoritate presentium districtius inhibemus ne possessiones, casalia uel ecclesias, que non consueuerunt in beneficium assignari, alicui petenti concedas, imo potius ecclesiam Sancti Clementis de Messana, quam Gerardo Teutonico et Sancti Sepulcri ecclesiam similiter de Messana, quam  Falconi canonico et beneficium quod Thome filio I. Ferrarii in graue preiudicium Ecclesie tue diceris contulisse, ad priores usus non differas, appellatione postposita, reuocare.

Datum Rome, ut supra.



CuII. WALTERO ROTHOMAGENSI ARCHIEPISCOPO. Ut clerici ad residentiam personalem apud suas Ecclesias compellantur. 

Cum scriptum sit: Qui non laborat, non manducet , incongruum credimus et indignum ut clerici Ecclesiis illis non seruiant quarum amplis redditibus sustentantur. Significasti siquidem nobis quod quidam Canonicorum Rothomagen.  Ecclesie, qui redditus ex ea percipiunt et prebendas, in ipsa residentiam non faciunt quam deberent, propter quod eadem Ecclesia debito fraudatur obsequio seruitorum. Eapropter, uenerabilis in Christo frater, tuis precibus annuentes, ad faciendam eos residentiam, sicut ius et Ecclesie consuetudo deposcit, per censuram ecclesiasticam compellendi liberam tibi concedimus auctoritate apost. facultatem. Nulli ergo omnino hominum, etc.

Datum Rome apud Sanctum Petrum X Kalend. Maii, pont. nostri anno primo.



CuIII. EIDEM. De permutationis cuiusdam cum Anglorum rege inite confirmatione. 


Cum emergentium litigia questionum uix possint sine alterutrius litigantium lesione iudicialiter diffiniri; si quando partes inter se super mota questione honeste conueniunt, tanto libentius compositioni eorum presidium apostolicum impartimur, quanto per hoc neutrum ledimus et amplius utrumque iuuamus. Intelleximus siquidem tam ex litteris tuis, quam karissimi in Christo filii nostri Ricardi Anglie regis illustris, et plurium aliorum, quod super discordia que inter te et eumdem regem super uillam Andeliaci cum rupe ac insula mota fuerat, regia serenitas euangelicum illud attendens: Qui se  humiliat exaltabitur , et Quanto maior es, humilia te in omnibus , humiliauit magnificentiam suam, et seueritatem regiam passus est emolliri, ut ad honorem eius cui seruire regnare est amicabilem tecum compositionem iniret et in utilitatem Rothomagen. Ecclesie molendina que habuit apud Rothomagum, cum uillis de Diepa et Boteilles et manerio de Louers, cum omnibus pertinentiis et libertatibus suis et ministerio de Louers et foresta de Alihermont, sicut in authentico eiusdem regis confecto exinde plenius continetur, tecum perpetuo commutaret. Nos igitur permutationem ipsam, sicut amicabiliter facta est, et ab utraque parte recepta et authentico ipsius regis exprimitur auctoritate apostolica confirmamus et presentis scripti  patrocinio communimus. Ad maiorem autem huius nostre confirmationis euidentiam, authenticum ipsum de uerbo ad uerbum nostris duximus litteris exprimendum, quod tale est: Ricardus, Dei gratia rex Anglie, dux Normannie, Aquitanie, comes Andegauie, archiepiscopis, episcopis, abbatibus, prioribus, comitibus, baronibus, iustitiariis, senescalcis, uicecomitibus, prepositis, ministris, balliuis et omnibus fidelibus suis, salutem. Cum sacrosancta Ecclesia sponsa sit Regis regum, et unica dilecta illius per quem reges regnant et principes gubernacula possident, tanto ampliorem ei uolumus deuotionem et reuerentiam exhibere, quanto certius non regiam tantum sed omnem a Domino Deo esse credimus potestatem. Unde, sicut uenerabilis Rothomagen. Ecclesia, que inter uniuersas  terrarum nostrarum plurima celebritate dignoscitur enitere, pro rerum necessitate uel temporum nostris ducit utilitatibus opportuna diligentia consulendum, sic nos eiusdem matris nostre commodis et augmentis digna compensatione dignum ducimus respondere. Sane uilla Andeliaci, et quibusdam aliis adiacentibus locis, que erant Rothomagen. Ecclesie, minus sufficienter firmatis, inimicis nostris in terram nostram Normannie per eadem loca patebat ingressus, per que in incendiis et rapinis nec non et aliis hostilitatis seuitiis in eadem terram nonnunquam licentius grassabantur. Quocirca uenerabili patre Waltero archiepiscopo et capitulo Rothomagen. debitum habentibus ad nostra et predicte terre nostre  damna respectum facta est hec permutatio inter Eccle. Rothomag. et archiepiscopum Rotho. Walterum ex una parte, et nos ex altera parte, de manerio de Andeli in hac forma. Scilicet, quod idem archiepiscopus de conscientia et uoluntate domini pape Celestini III et de assensu capituli Rothomagen. Ecclesie et cepiscoporum suorum et cleri eiusdem archiepiscopatus, concessit et in perpetuum quietum clamauit nobis et heredibus nostris predictum manerium de Andeli cum nouo castello de Rupe et cum foresta et cum aliis omnibus pertinentiis et libertatibus suis, exceptis ecclesiis et prebendis et feodis militum et excepto manerio de Fraxinis cum pertinentiis suis. Que omnia idem archiepiscopus Ecclesie Rothomagen.  et sibi et successoribus suis retinuit, cum omnibus libertatibus et liberis consuetudinibus suis et cum omni integritate sua in perpetuum; ita quod tam milites quam clerici et omnes homines tam de feodis militum quam de prebendis sequentur molendina de Andeli, sicut consueuerunt et debent; et moltura erit nostra. Archiepiscopus autem et homines sui de Fraxinis molent ubi idem archiepiscopus uolet; et si uoluerint molere apud Andeli, dabunt molturas suas, sicut alii ibidem molentes. In escambium autem predicti manerii de Andeli cum pertinentiis concessimus et in perpetuum quieta clamauimus Ecclesie Rothomagen. et predicto archiepiscopo et successoribus suis omnia molendina que nos habuimus Rothomagi, quando hec permutatio facta fuit, integre cum omni  sequela et moltura sua, sine aliquo retenimento eorum que ad molendina pertinent uel ad molturam et cum omnibus libertatibus et liberis consuetudinibus quas solent et debent habere. Nec alicui alii licebit molendinum facere ibidem ad detrimentum predictorum molendinorum; et debet archiepiscopus soluere eleemosynas antiquitus statutas de eisdem molendinis. Concessimus etiam eis uillam de Diepa et uillam de Boteilles cum omnibus pertinentiis et libertatibus et liberis consuetudinibus suis; exceptis eleemosynis constitutis in manerio de Diepa a nobis et antecessoribus nostris; quarum summa est trecente et septuaginta due libre, que debent solui per manum predicti archiepiscopi et successorum suorum his quibus assignate sunt. Concessimus etiam eisdem manerium  de Louiers cum omnibus pertinentiis et libertatibus et liberis consuetudinibus suis, cum ministerio de Louiers, saluis ad opus nostrum uenatione nostra et destructione foreste: ita tamen quod non sit in reguardo  . Concessimus etiam eis totam forestam de Aliermont cum feris et omnibus aliis pertinentiis et libertatibus suis, sicut eam habuimus. Hec autem omnia in escambium predicti manerii de Andeli cum predictis pertinentiis data habebunt Ecclesia Rothomagen. et predictus archiepiscopus et successores sui in perpetuum, cum omnibus libertatibus et liberis consuetudinibus suis, sicut predictum est. Homines autem predicti archiepiscopi de predicto escambio habebunt omnes libertates et liberas consuetudines quas  habuerunt homines de Andeli dum manerium ipsum esset in manu ipsius archiepiscopi. Hec etiam omnia, que idem archiepiscopus in hoc escambio recepit, warantizabimus nos et heredes nostri Ecclesie Rothomagen. et predicto archiepiscopo et successoribus suis in perpetuum contra omnes homines; ita quod si aliquis escambium aliquod est recepturus pro aliquo predictorum, que memoratus archiepiscopus hic recepit, nos uel heredes nostri faciemus illud escambium, et Ecclesia Rothomagen. hec omnia predicta in perpetuum pacifice possidebit. Nos autem, quantum rex potest, excommunicamus et concedimus quod incurrat indignationem omnipotentis Dei quicunque contra hoc  factum uenerit. Testibus his, Huberto Cantuariensi archiepiscopo, Iohanne Wigorniensi, Hugone Couentrensi, Sauarico Bathoniensi, Henrico Baiocensi, Garino Ebroicensi, Lisiardo Sagiensi, Willielmo Lexouiensi, Willielmo Constantiensi episcopis, Willielmo Abrincensi electo, R. Sancte Trinitatis de Monte Rothomagensis, Regino Sancti Wandregisili, uictore S. Georgii, Arturo Ulterioris-Portus, Osberto de Pratellis, Hugone de Augo, Guillelmo de Cornauilla abbatibus, Iohanne comite Moretonii, Othone comite Pictauensi, Balduino comite de Albemarle, Radulfo comite Augi, Willielmo Marescallo comite de Strigoill, Willielmo filio Radulfi senescalli Normannie, Roberto de Torneham senescallo Andegauensi, Willielmo de Humeto constabulario Normannie, Giliberto  filio Renfredi, Hugone Bruno, Gaufrido de Leziniaco, Willielmo de Rupibus, Radulfo camerario de Tancaruilla, Willielmo Marcello, Radulfo Teissim  , Gaufredo de Say, Roberto de Harecourt, et multis aliis. Datum per manum Eustachii electi Helien. tunc agentis uices cancellarii, apud Rothomagum, anno ab Incarnatione Domini 1197, die 16 Octobris, regni nostri anno uIII. Nulli ergo omnino hominum, etc.

Datum Rome apud Sanctum Petrum per manum Rainaldi domini pape notarii, cancellarii uicem agentis, uI Kalend. Maii, indictione I, Incarnationis Dominice 1198, pontificatus uero domini Innocentii pape III anno primo.



CIX. ATREBATEN., TORNACEN. ET MORINEN. EPISCOPIS, ET ELECTO CAMERAC. De electionis negotio super electione prepositi Siclinien. terminando. 


 Cum illius uicem, licet immeriti, geramus in terris cuius uirga regni uirga esse dignoscitur equitatis, delatas ad apostolatus nostri notitiam questiones sic nos conuenit examinatis diligentius causarum meritis iusto iudicio diffinire, quod in nostri non appareamus exsecutione officii negligentes et cuique, prout tenemur, suam uideamur iustitiam conseruare. Sane licet tempore felicis record. C. pape predecessoris nostri questio inter dilectam in Christo filiam nobilem mulierem uxorem quondam  Philippi comitis Flandrie et capitulum Siclinien. Ecclesie super electione prepositi fuerit diutius agitata et super causa ipsa rescripta sepe apost. emanassent; nouissime tamen utriusque partis nuntii ad sedem apostolicam accedentes, post eiusdem predecessoris nostri obitum, suas proposuere in nostro auditorio questiones. Et primo quidem dilectus filius magister Egidius, prefate comitisse procurator et nuntius, pro ea taliter allegauit: Quod cum obeunte G. quondam Siclin. preposito Siclinien. prepositura uacaret, ipsa, ad quam terra illa iure dotalitii ex dono predicti com. fuerat deuoluta, sicut idem comes a longis retroactis temporibus,  cum Siclinien. prepositura uacauit, in eadem Ecclesia prepositum dignoscitur elegisse, uti suo iure cupiens, uirum idoneum, litteratum, et honestum, qui non habebat alium personatum, magistrum C.  in prepositum Siclinien. elegit, et ad Siclinien. Ecclesiam destinauit; rogans et postulans a canonicis Eccles. memorate, ut ei ius suum conseruantes illesum illum, quem ad eos destinauerat, recipere in prepositum non differrent. Quem cum in Ecclesia canonici residentes admittere penitus recusassent, ipsa comitissa ius suum et electionem quam fecerat, sub apostolica protectione constituit, et ad Romanam Ecclesiam appellauit. Postea uero cum de communi assensu capituli Ecclesie memorate fuerit interposita appellatione prohibitum ne  quis ab eis nominaretur in prepositum, nisi communi deliberato consilio, sicut in litteris quorumdam canonicorum eiusdem Ecclesie manifeste conspicitur contineri quinque tantum canonicorum dilectum filium Ioannem de Bitunia, qui septem alias habere dicitur prelaturas, aliorum assensu minime requisito, qui erant absentes, et qui residentes in eadem Ecclesia erant apud Siclinium non uocatis, nullumque assensum ipsi electioni prebentibus, in prepositum elegere et installauere. Contra cuius installationem ex parte comitisse iterato fuit ad sedem apostolicam appellatum. uerum cum causa eadem tibi, frater Atrebaten. episcope, et tuis coniudicibus fuisset ab apostolica sede commissa et ab examine uestro neutra partium appellasset predictus  Ioannes de Bitunia ignorante parte altera nuntium suum latenter ad sedem apostolicam destinauit, et se simplicem clericum, Ioannem scilicet de Bitunia dolose faciens appellari et falso significans uiolentiam per comitissam Siclini. canonicis irrogatam et de interpositis appellationibus ab eadem comitissa mentione non habita, se asserens electum canonice in prepositum a prefato predecessore nostro ad uenerabilem fratrem nostrum episcopum et dilectos filios decanum et prepositum Suessionen. litteras impetrauit  : quibus datum est in mandatis ut eamdem comitissam denuntiarent excommunicationis uinculo detineri, et tandiu ab omnibus euitandam, donec Ecclesie Siclinien. et passis iniuriam  de ablatis omnibus et irrogatis iniuriis satisfaceret competenter et de speciali esset mandato sedis ap. absoluta. Qui etiam sollicite prouiderent, ut si electionem prepositi ad dictos canonicos ex legitimis eorum assertionibus cognoscerent pertinere, sepe nominate nobili et cuilibet laice persone perpetuum silentium imponerent, et facerent prepositum ipsum collate sibi canonice dignitatis, appellatione remota, pacifica possessione gaudere. Iudices autem ipsi nulla cause cognitionione prehabita uel etiam citatione premissa, tenorem mandati apostolici prefate comitisse cum suis litteris direxerunt; eidem districte mandantes  quatenus preposito, Ecclesie et canonicis Siclinien. de illatis iniuriis cum plenaria damnorum restitutione satisfaceret competenter; scitura quod, donec quod mandauerat adimpleret et de speciali esset mandato apostolico absoluta, ipsam et officiales suos et alios bonorum Siclin. Eccl. inuasores pro excommunicatis haberent. Et uobis fratres Tornacen. et Morinen. episcopi, ut hoc denuntietis omnibus, auctoritate dederunt apostolica in mandatis. Post hec uero cum prefata comitissa ab eisdem citata iudicibus procuratorem suum ad prefixum sibi locum et terminum destinasset, licet se excommunicatione crederet non teneri, sufficientem tamen obtulit cautionem quod Ecclesie pareret iudicio uel mandato, ut absolutionis beneficium mereretur.  Quod cum ab ipsis iudicibus non posset aliquatenus obtinere, et usque ad productiones testium fuisset in causa ipsa processum, et iudices testes ex parte comitisse productos admittere noluissent, mandato predecessoris nostri minus rationabiliter inherentes  procurator eiusdem comitisse ab eorum manifestis grauaminibus sedem apostolicam appellauit. Ipsi uero iudices  nichilominus contra comitissam sententiam protulere; a quorum sententia, sicut et prius, ad Romanam fuit Ecclesiam appellatum. Tandem uero dilectis filiis Sancti Quintini et Roien. decanis et cantori Peronen. fuit causa eadem a sed apost. delegata. Quorum iudicium, quia sicut et primi iudices predictam camitissam satis dare uolentem absoluere et testes suos admittere recusarunt, quia unus ipsorum iudicum aduocati aduerse partis patruus uel auunculus dicebatur, et alter, cum causa ipsa sub eorum examine tractaretur, a predicto Ioanne de Bitunia Duacen. prebende donationem recepit, procurator sepe fate comitisse penitus recusauit et ab eis tanquam a suspectis ante, post sententiam sedem apostolicam appellauit. Et quoniam priores et posteriores  iudices in causa ipsa tam inordinate processerant, postulabat eadem comitissa ut quidquid factum esset per eosdem iudices et in eius foret preiudicium post appellationem legitime interpositam attentatum irritum fieret et inane; presertim cum commissio illa ad Suessionen. iudices ueritate nosceretur tacite impetrata. Econtra uero dilectus filius magister Robertus aduerse partis procurator et nuntius respondebat quod cum defuncto G. Siclinien. preposito, fratres eiusdem Ecclesie de successoris electione tractarent, et primo die non potuissent in personam idoneam conuenire, tandem predictum I. de Bitunia in Siclinien. prepositum unanimiter  elegerunt et installarunt: ne quid in preiudicium electionis eorum fieret, sedem apostolicam appellantes. Clericus etiam comitisse, qui presens aderat, nichilominus Romanam Ecclesiam appellauit. Ipse autem Ioannes de Bitunia, electus taliter in prepositum omnium hominum ad preposituram pertinentium in pace recepit homagia, et eodem die fructus prepositure quiete habuit et sine contradictione percepit. Prefata uero comitissa Flandrie cum sepius suas litteras ad Siclinien. capitulum direxisset, ut magistrum C. clericum suum eligerent in prepositum, et non posset ab eis quod postulauerat obtinere, per se et ministros suos ad res canonicorum et illius quem elegerant et ad personas eorum manus extendit, personas male tractauit et bona diripuit  uiolenter. Cum autem ad uenerabilem fratrem nostrum Remen. archiepiscopum sancte Sabine cardin. tanti excessus questio deuenisset, et eam et fautores eius excommunicationis sententia innodasset; quia tandem in manu eiusdem archiepiscopi de illatis iniuriis ei ablatis rebus promisit satisfacere competenter, ab excommunicatione exstitit absoluta. uerum quia postmodum non seruauerat quod promisit, ab eodem archiepiscopo fuit eadem sententia innodata, de excommunicatione ipsius circumpositis episcopis litteris destinatis. Cumque super his omnibus ad predictum predecessorem nostrum questio delata fuisset, ipse predictis Suessionen. iudicibus causam ipsam, ut predictum est, terminandam commisit:  qui, secundum quod in mandatis receperant, procedentes, utriusque partis receptis testibus, cognoscentes ius electionis ad Siclinien. capitulum pertinere, dictam electionem auctoritate apostolica confirmauere et prefatam comitissam denuntiauere excommunicationis sententie subiacere. Cum uero prefata comitissa nuntium ad sedem apostolicam direxisset, et de utriusque partis assensu predictis Sancti Quintini et Roien. decanis et G. Cantori Peronen. causa eadem fuisset cognoscenda commissa; ipsi, auditis diligenter que hinc inde fuere proposita, de prudentium uirorum consilio, predictorum iudicum sententiam approbauere, eam auctoritate apostolica confirmantes. Propter quod idem magister Robertus cum instantia supplicabat ut quod erat per  priores iudices sententiatum et approbatum, nichilominus a secundis nostra quoque confirmaretur auctoritate, et res canonicorum et dicti electi, quas predicta comitissa per se et fautores suos occupauerat, faceremus cum integritate restitui et de iniuriis satisfieri competenter. Nos igitur, quibus ex suscepte incumbit administrationis officio diligere iustitiam et odire iniquitatem, cum fratribus nostris utriusque partis allegationes et rescripta diligentius intuentes, cognouimus euidenter commissionem ad Suessionen. iudices per precum mendacia impetratam, cum ipsius Ioannis suppressum fuerit nomen cuiuslibet dignitatis et interposite appellationis a comitissa uel ab alio nulla in eis mentio haberetur, et mendax precator carere debeat impetratis. Preterea  non est aliqua ratione credendum quod idem predecessor noster sine cause cognitione prefatam comitissam uoluerit excommunicatione notari, uel ei super iure suo perpetuum imponi silentium, cum merita causarum partium assertione pandantur. Item ipsi iudices Suessionen. uidentur in rescriptis que perspeximus discordare; cum in litteris quas posterioribus iudicibus direxere, se asserant utriusque partis receptis testibus ad sententiam processisse, et in rescripto prolate sententie se non utrinque, sed ex parte canonicorum recepisse testimonia fateantur. Ex premissis itaque et aliis rationibus tam priorum quam posteriorum iudicum inordinatas sententias cognoscentes, quidquid super causa ipsa occasione predictarum commissionum ordinatum dignoscitur  uel statutum, de fratrum nostrorum consilio decernimus non tenere; ad illum statum idem negotium reducentes, quem ante commissionem primam dignoscitur habuisse. Ut autem utrique parti sua debeat iustitia respondere, causam ipsam duximus secundum formam canonicam committendam. Nulli ergo, etc.

Datum Rome apud S. Petrum.



CX. REMEN. ARCHIEPISCOPO, CARDINALI S. SABINAE. De eodem argumento. 

Sicut officii nostri debitum et sollicitudo requirit  iuste prolatas sententias apostolico munimine roborare, sic eiusdem officii ratione compellimur eas super quibus inordinate processum esse dignoscitur, ad uiam rectitudinis reuocare, et irritare penitus que uidentur contra sanctiones canonicas attentata. Sane, cum inter dilectam in Christo filiam nobilem mulierem quondam uxorem Philippi comitis Flandren. et Sicliniense capitulum super electione Siclinien. prepositi olim questio suborta fuisset, et super causa ipsa quamplures commissiones a sede apostolica emanassent, nouissime utriusque partis nuntiis in nostra et fratrum nostrorum presentia constitutis, et utriusque partis rescriptis et allegationibus diligenter inspectis, de fratrum nostrorum consilio quidquid super causa ipsa occasione predictarum  commissionum a sede apostolica obtentarum ordinatum dignoscitur uel statutum, decreuimus non tenere; ad illum statum idem negotium reducentes, quem ante commissionum litteras dignoscitur habuisse. uolentes igitur utrique parti, prout tenemur, in sua iustitia prouidere, causam ipsam de nuntiorum utriusque partis assensu tue duximus experientie committendam; per apostolica tibi scripta mandantes quatenus ad tuam presentiam, partibus conuocatis, solum Deum habens pre oculis, qui iustitiam diligit et affectat, omni personarum acceptione seposita, audias que hinc inde proposita fuerint diligenter, et causam eamdem appellatione remota decidas, faciens quod decreueris per censuram ecclesiasticam a partibus firmiter obseruari.  Testes cogantur appellatione remota. Nullis litteris obstantibus preter assensum partium, etc.

Datum Rome apud S. Petrum III Kalend. Maii.



CXI. CANTUARIEN. ARCHIEPISC. Ne in lesionem aliarum Ecclesiarum nouam capellam edificare pergat. 

 Quanto personam tuam sinceriori caritate diligimus, tanto maiori dolore turbamur, quotiens ea de tuis audimus operibus que pontificali derogant honestati. Cum enim Cantuarien. Ecclesia, cui preesse dignosceris, inter Anglicanas Ecclesias celebris habeatur et inter alias consueuerit religione florere, nos et fratres nostri graue gerimus  et molestum quod, sicut dilecti filii nostri prior et conuentus eiusdem Ecclesie humili nobis conquestione monstrarunt, tu ad ipsius desolationem Ecclesie satagis multipliciter et laboras in constructione noue capelle de Lamhee, contra prohibitiones felicis recordationis Urbani et Clementis Romanorum pontificum bone memorie B. predecessori tuo factas  , post appellationes multiplices ad sedem apostolicam interpositas in magnum Cantuarien. Ecclesie preiudicium propria temeritate procedens, et de bonis eiusdem Ecclesie canonicos instituens in eadem. A cuius siquidem constructione capelle, si eam quam debes Roman. Ecclesie reuerentiam et obedientiam exhiberes, et commisse tibi Ecclesie prouisionem et sollicitudinem  gereres quam teneris, tibi et honori tuo melius consulens penitus destitisses, nec super eo procedere studuisses quod predecessori tuo sic districte cognosceres a sede apost. interdictum. Cum igitur diminutionem Cantuariensis Ecclesie, sicut nec debemus, nolimus aliquatenus sustinere, predictorum predecessorum nostrorum uestigiis inherentes, de fratrum nostrorum consilio fraternitati tue per apostolica scripta mandamus et districte precipimus, quatenus omni mora et excusatione postpositis, etiamsi ab Ecclesia tua absens fueris, aliquatenus non obstante, quidquid post appellationes tam tempore predecessoris tui quam tuo ad sedem apostolicam interpositas, uel inhibitiones antecessorum  nostrorum, in opere actum capelle dignoscitur memorate, infra triginta dies post susceptionem presentium tuis expensis non differas demoliri; in irritum prorsus reuocans et deducens quidquid de instituendis canonicis uel aliis circa capellam ipsam  factum est, uel enormiter innouatum. Clericos preterea qui in capella ipsa post inhibitiones apostolicas diuina officia celebrarunt, tandiu ab officio et beneficio teneas pro suspensis, donec super hoc satisfecerint competenter uniuersis  operibus demolitis que apud eamdem capellam facere presumpsere, et uniuersa que post appellationem in predictorum fratrum sunt attentata grauamen, de exeniorum uidelicet, Ecclesiarum et aliorum inuasione, que ante appellationem habuerant, in statum pristinum appellatione remota reducas; sententias excommunicationis et interdicti quas in quosdam ipsorum fratrum temere diceris promulgasse publice nuntians non tenere; ac de cetero circa statum ipsius monasterii contra prohibitionem nostram huius occasione negotii non presumas aliquid innouare; illicitos inuasores uillarum, possessionum et reddituum predictorum fratrum usque ad satisfactionem idoneam uinculo excommunicationis astringens. Si uero, quod non  credimus, mandatum nostrum infra statutum terminum neglexeris uel distuleris adimplere, quia iustum est ut ei obedientia subtrahatur qui sedi apostolice negligit obedire, uenerabilibus fratribus nostris suffraganeis tuis per scripta nostra mandamus  ut tibi reuerentiam seu obedientiam non impendant. Quod si forte ab eis uel eorum aliquo contra prohibitionem nostram tibi feceris aliquam obedientiam et reuerentiam exhiberi, scias te ex tunc ab episcopali dignitate suspensum et tandiu ipsi sententie subiacere, donec satisfacturus de contemptu, nostro te conspectui representes. Non autem distinguimus utrum in loco a nostris predecessoribus interdicto uel alio in predicte capelle  constructione et canonicorum institutione processeris in Ecclesie Cantuarien. preiudicium et grauamen eadem contradictionis causa durante, nisi quod ex hoc magis credimus eidem Ecclesie derogari, quod in remotiori loco prior fabrica est translata.

Datum Rome apud Sanctum Petrum, uIII Kalend.  Maii, pontificatus nostri anno primo

Scriptum est super hoc in eumdem fere modum uniuersis suffraganeis Cantuarien. Ecclesie.



CXII. UNIuERSIS CHRISTI FIDELIBUS AD QUOS LITTERAE ISTAE PERuENERINT. Meretrices ducere in uxorem, pium et meritorium est. 


 Inter opera caritatis que imitanda nobis auctoritate sacre Pagine proponuntur, sicut euangelica testatur auctoritas, non minimum est errantem ab erroris sui semita reuocare ac presertim mulieres uoluptuose uiuentes et admittentes indifferenter quoslibet ad commercium carnis, ut caste uiuant, ad legitimi tori consortium inuitare. Hoc igitur attendentes, presentium auctoritate statuimus ut omnibus qui publicas mulieres de lupanari  extraxerint et duxerint in uxores, quod agunt in remissionem proficiat peccatorum.

Datum Rome apud Sanctum Petrum, tertio Kalend. Maii, pontificatus nostri anno primo.



CXIII. ABBATI CLUNIACEN. Omnes alienationes Balmensium monachorum reuocantur, et ipsi Abbati Cluniacensi subiiciuntur. 

Cum a nobis petitur, etc., usque ad uerbum illud assensu. uenditiones et alienationes que facte sunt ab excommunicatis et rebellibus monachis Balmen. Ecclesie Cluniacen. apostolica auctoritate subiectis, irritas penitus nuntiamus, districtius inhibentes ne quis eis sub pretextu cuiuslibet obligationis  aliquid credere uel in aliquo obedire presumat. Preterea feudatos, qui Balmen. Ecclesie fidelitatis iuramento tenentur, ab illa fidelitate, quantum ad hoc ut monachos illos contra iurisdictionem Cluniacen. monasterii tueantur, decernimus absolutos. uolumus autem atque precipimus ut tibi uel nuntiis tuis fidelitatis ab eisdem feudatis et obedientia debita nomine Balmen. monasterii impendatur. Nulli ergo, etc.

Datum Rome apud Sanctum Petrum.



CXIu. ARCHIEPISCOPO BISUNTIN. ET SUFFRAGANEIS EIUS. Ut Cluniacensibus ad corrigendos Balmenses et subii iendos auxilio sint. 

Cum Balmen. monasterium cum omnibus pertinentiis  suis ex culpa et delicto monachorum eiusdem cenobii Cluniacen. Ecclesie apostolica sit auctoritate subiectum, quia eiusdem monasterii monachi preceptis apostolicis inobedientes et Ecclesie Cluniacen. rebelles existunt, dilectis filiis comitibus et baronibus per Bysuntin. prouinciam constitutis dedimus nostris litteris in mandatis ut, monachis ipsis rebellibus et excommunicatis exclusis, qui in terris eorum domos habent monasterio Balmen subiectas, ipsas cum appenditiis suis a Cluniacen. Ecclesia faciant potestate sibi concessa pacifice possideri. Et super hoc uenerabili fratri nostro Matisconen. episcopo per scripta nostra mandauimus ut comites et barones ipsos, si mandatum  nostrum neglexerint adimplere, ad hoc per excommunicationis sententiam in personas et interdicti in terras eorum de nostra fretus auctoritate, cessante appellatione, compellat. Quocirca fraternitati uestre per apostolica scripta mandamus quatenus sententiam quam dictus Matisconen. episcopus in comites et barones memoratos et terras eorumdem tulerit obseruetis et faciatis, appellatione remota, per uestras dieceses inuiolabiliter obseruari.

Datum Rome apud sanctum Petrum.



CXu. EPISCOPO ET PRIORI S. PETRI MATISCONENSIS. Eiusdem argumenti. 

In auditam seuitiam Balmen. monachorum, quam  olim in magistrum. O. Ecclesie Rom. nuntium presumpserunt iidem monachi nequiter exercere, discretioni uestre fore credimus non ignotam, cum ex ipsorum nequitia et pena, quam exinde sustinuisse noscuntur, id iam peruenisse credamus ad exteras regiones. Sane sacrosancta Romana Ecclesia, que Ecclesiarum omnium caput est et magistra, licet semper consueuerit, iuxta Prophetam, misericordiam et non iudicium exercere, tamen quia ex offensa illorum honor predicte Ecclesie ledebatur, maxime cum factum fuerit in aperto: ne aliis preberetur materia similia perpetrandi et ipsi de impunitate possent quomodolibet gratulari, in ipsos iuxta excessum eorum sententiam promulgauit. Cum enim Balmen. monasterium per fratres  inibi congregatos odore bone opinionis et religionis decore florere debuerit; quia ueterem hominem cum suis actibus sequebantur, in peccatis eorum, diabolo suadente, contabuit; unde tam in spiritualibus quam temporalibus miserabiliter fuerat imminutum. Ceterum cum placuit Altissimo ut tantis malis finem imponeret, et locum ipsum ad suum seruitium misericorditer reuocaret, facies eorumdem fratrum implere ignominia uoluit, ut per hoc suum nomen inquirerent, et ad uiam rectitudinis inuiti etiam remanerent [remearent]. Inde est quod felicis recordationis Eugenius papa predecessor noster predictum Balmen. monasterium cum omnibus pertinentiis suis Cluniacen. Eccle. subdidit, et ab ea in perpetuum statuit possidendum:  quod tam ipse quam felicis recordationis Urbanus et Celestinus predecessores nostri priuilegiorum suorum munimine confirmarunt. uerum quia eiusdem monasterii monachi uenerabilis fratris nostri Bisuntin. archiepiscopi, sicut dicitur, fauore subnixi, preceptis apostolicis inobedientes et Ecclesie Cluniacen. rebelles existunt, discretioni uestre per apostolica scripta mandamus, atque precipimus quatenus predictos monachos, si ad commonitionem uestram Cluniacen. Ecclesie obedire noluerint, auctoritate nostra nuntietis excommunicationis sententie subiacere, et faciatis tanquam excommunicatos ab omnibus arctius euitari. Ubertum insuper et Leobaudum et alios, si qui forte munus  absolutionis obtinuere ab apostolica sede, atque Hay. dictum priorem Iusanen. monasterii, quandiu Cluniacen. Ecclesie inobedientes exstiterint, sublato appellationis obstaculo, eiusdem excommunicationis uinculo astringatis. uolumus preterea, si quid per eos contra dictorum priuilegiorum tenorem in preiudicium Cluniacen. Eccle. a sede apostolica fuerit impetratum quomodolibet, nullius penitus existere firmitatis. Quod si ambo, etc., tu frater episcope, etc.

Datum Rome apud S. Petrum.



CXuI. PRAEPOSITO ET FRATRIBUS S. IUuENCI DE PAPIA. Ut Carnelum clericum recipiant in canonicum. 

Plerumque contingit ut intentionem suam adinuentionibus  et suggestionibus falsis ita pallient petitores, quod auditor beneuolus ad impendendum quod postulant seductus, fraudulentis persuasionibus inclinatur. uerumtamen apostolice sedis auctoritas, si quando taliter comperit se delusam, in auctorum penam fraudis et malitie sue commenta retorquet et illi paterno affectu prouidet in cuius grauamen credebantur et iniuriam introduci. Hoc autem ea ratione inducimus, quia uos receptis litteris et precibus felicis memorie Celestini pape predecessoris nostri pro receptione dilecti filii Carneli clerici, nuntium proprium ad ipsius presentiam direxistis, falso ei per ipsum, ut apparet ex sequentibus, suggerentes quod Ecclesia uestra, tam onere paupertatis quam clericorum numero pregrauata,  non sufficeret illum admittere, nec posset ei ullatenus prouidere. Cumque per dilectum filium nostrum Hug. tit. S. Martini presbyterum cardinalem, quem super hoc dederat auditorem, auditis grauaminibus quibus uos premi falso idem nuntius asserebat, essetis ad tempus a iam dicti petitione clerici benignius absoluti, uos in elusionem mandati sui sex in uestrum consortium admisistis; nec grauauit uos senarius numerus, quos ad interuentum apost. sedis unius receptio irrationabiliter molestabat. Quia igitur ex hoc facto satis manifeste apparet quod contra preces apost. sedis doli et astutie clypeo uos armatis, nolumus quod absolutio memorata predicti clerici receptionem impediat, quam fraudulenta  falsaque suggestio procurauit; cum omnino fuerit suggestioni uestre contrarium quod per uos postmodum in sex canonicorum receptione fecistis. Ideoque discretioni uestre per apostol. scripta mandamus atque precipimus quatenus iamdictum C. clericum, non obstante absolutione per surreptionem obtenta, ob reuerentiam beati Petri et nostram, sublato cuiuslibet contradictionis et appellationis obstaculo, in fratrem uestrum et canonicum liberaliter assumatis; stallum in choro, locum in capitulo et beneficium sicut uni ex aliis canonicis ei sine difficultate qualibet assignantes. Alioquin noueritis nos dilectis filiis magistris M. preposito canonice, Gualtero subdiacono nostro, Martino et Opizo canonicis S. Michelis maioris Papien. nostris litteris  districtius iniunxisse ut inquirant super premissis diligentius ueritatem, et si rem nouerint ita esse, uos ad receptionem eius et ad assignationem beneficii, sublato appellationis obstaculo, ecclesiastica districtione compellant: quoslibet, qui mandato apostol. se duxerint opponendos, eadem districtione compescentes. Non enim est uerisimile quod tunc unius tantum receptio uestram grauasset Ecclesiam, que grauata in ampliori numero non apparet.

Datum Rome apud Sanctum Petrum, XIII Kalend. Maii, pontificatus nostri anno primo.

Scriptum est illis super hoc.



CXuII. BITURICEN. ARCHIEPISCOPO. Quod episcopos ad aliam Ecclesiam transferre absque licentia pape non liceat. 


Ne si uniuersis uniuersa licerent, par uideretur in singulis iurisdictio singulorum, et ex hoc Petri nauicula sine remige fluctuaret, Dominus noster eam ad humani corporis similitudinem figurauit, ponens Romanam Ecclesiam caput eius, et ad suum et ipsius obsequium ceteras secundum uaria officia dignitatum ei pro membris adaptans; non ut omnia membra eumdem actum haberent: sed dum permanerent in unius corporis unitate, sic ad implendam legem Christi alter alterius onera supportaret ut  capiti suo, in quo est plenitudo sensuum, suis uicibus deseruirent, nec eius sibi officium alicuius presumptionis audacia usurparent. Huius autem Domini et magistri omnium magisterium sancti Patres diligentius attendentes, maiores Eccl. causas, utpote cessiones episcoporum et sedium translationes, sine apost. sedis licentia fieri uetuere  , ut ea que sola obtinet plenitudinem potestatis de his disponeret nec liceret alicui de episcopatu ad episcopatum sine ipsius auctoritate transire. Quod uenerabilis frater noster Turonen. archiepiscopus minus quam honori suo expediret attendens, posuit quodammodo sedem suam ad aquilonem, et pacis thalamum uiolauit, magistrum u. de Chymeleio, qui  in Abrincen. Ecclesia electus fuerat et per metropol. suum postmodum confirmatus, in ea diutius ministrauerat, in Andegauen. Ecclesiam transferre presumens, et in ipsa episcopum preter auctoritatem sedis apostolice consecrare; cum dubium esse non debeat quod post electionem et confirmationem episcopatui Abrincen. sacramentali coniugio fuerit alligatus, ac propter hoc, secundum Apostoli uerbum, querere solutionem non debuit, nisi tantum ab eo quem illius constat esse uicarium qui dicit in Euangelio: Quod Deus coniunxit, homo non separet. Unde idem quoque magister de Chymeleio huius non est credendus presumptionis immunis, qui sponte passus est taliter se transferri. Ne igitur tanta presumptio remaneat impunita, et ex hoc accrescat  aliis audacia delinquendi, fraternitati tue per apostolica scripta mandamus quatenus, licet hoc factum uideatur esse notorium, quod etiam ipsius archiepiscopi nuntii non presumpsere in nostra presentia diffiteri, ad abundantiorem tamen cautelam inquisita diligentius ueritate, si uerum est quod asseritur dictum archiepiscopum a confirmatione et consecratione episcoporum, memoratum uero u. a pontificalis officii exsecutione, donec super hoc aliud statuamus, omni contradictione et appellatione cessante, auctoritate nostra suspendas. Inquiras preterea sollicitius ueritatem, si uenerabilis frater  noster Rothomagen. archiepiscopus dictum u., ut sic transiret, absoluit; quamuis hoc ipsum non uideatur aliqua posse tergiuersatione celari, cum ipsius nobis littere fuerint presentate, per quas eum liberum et absolutum ad regimen Andegauen. Ecclesie transmittebat. Et si premissis ueritas suffragatur, eumdem archiepiscopum pari pena cum alio percellere non omittas, ne sit immunis a pena qui non est alienus a culpa. Sicut enim aliorum iura uolumus illibata seruare, sic iura nostra nolumus uiolari; cum caritas exigat ordinata, ut post Deum primo nos ipsos ac deinde proximos diligamus. Illud autem in defensionem erroris et excusationem excusus nemo debet inducere quod sancte memorie Pelagius papa constituit, inquiens inter cetera: Si  consecrandi episcopi negligentia prouenerit ut ultra tres menses Ecclesia uiduata consistat, communione priuetur quousque aut loco cedat, aut consecrandus se offerre non differat. Quod si ultra quinque menses per suam negligentiam retinuerit uiduatam Ecclesiam, nec ibi nec alibi consecrationis donum percipiat; imo metropolitani sui iudicio cedat; cum recte intelligenti dubium esse non debeat qui in alio casu loquatur; ne forte quod est statutum ad penam trahatur ad gratiam, si per hoc metropolitano liceret eum quem electum in episcopum confirmauerat, ut ad maiorem episcopatum transiret, absoluere. Sed et huiusmodi cessio, que potius est dicenda deiectio, non fit sine Romani pontificis concessa licentia, cuius fines nemini licet excedere: qui per illam constitutionem  metropolitanis indulsit ut eos qui consecrari contempserint, post prefinitum tempus ex illius constitutionis licentia possint deiicere, ut nusquam de cetero ualeant consecrari. Nec dicitur Eccles. uiduata, quasi sponsum non habeat; sed quia cum sponsus eius nondum sit consecratus, adhuc quoad quedam quasi uiri manet solatio destituta. Ne uero nouum aliquid super hoc statuere uideamur, quod contra uenerabilem fratrem nostrum patriarcham Antiochenum et L. Tripolitanum dictum episcopum in simili casu sedes statuit apostolica, presentibus litteris fideliter duximus exprimendum Antiocheno patriarche, etc. Cum ex illo, etc. Exstat supra numero 50. L. dicto Tripolitano episcopo. Cum ex  illo, etc. Exstat supra numero 51.

Datum Rome apud S. Petrum, u Kalend. Maii.



CXuIII. EPISCOPO, CANTORI, ET MAGISTRO P. DE CORBOLIO PARISIENSIS CANONICO. Ut Bernardus de Insula in canonicatu Tornacensi per illos defendatur. 

Confirmationis nostre manum in his que per predecessores nostros non sine maturitate consilii nouimus instituta, necnon et ex eorum auctoritate pariter et mandato sortita sunt effectus debiti complementum, non tantum libenter apponimus, uerum etiam in eos qui ad institutiones huiusmodi eludendas in contradictionis et rebellionis aculeum eriguntur,  grauiter, sicut tenemur, insurgimus ad uindictam; ut sic rebellium et superborum contumacitas elidatur et Ecclesie Romane institutio, submoto cuiuslibet temeritatis obstaculo, sua gaudeat libertate. Tenor siquidem litterarum dilecti filii H. decani Parisiensis, quas felicis recordationis Celestino pape predecessori nostro tanquam nobis directas accipimus, nos instruxit, quod mortuo in Urbe bone memorie magistro Henrico de Sognies, canonico Tornacen. Ecclesie, prebendam eius dilecto filio Bernardo clerico de Insula de sedis apost. benignitate concessit, eumque de ipsa per annulum propria manu inuestiens, prebendam ipsi confirmauit eamdem. Super quo tam uenerabili fratri nostro Tornacen. episcopo quam dilectis filiis decano et  capitulo Tornacen. districte precipiendo mandauit ut factum suum in hac parte irrefragabiliter obseruantes, prefatum Bernardum in suum canonicum admitterent et in fratrem; inhibens etiam illis ne ad prebendam illam aliquem alium in fratrem assumerent. Scripsit tam prefato decano quam bone memorie P. cantori Parisiensi cum districtione precepti, ut eis in huius mandati exsecutione cessantibus, ipsi auctoritate apostolica suffulti, nonobstante contradictione uel appellatione cuiuslibet, que premissa sunt exsequi non tardarent atque ipsum in possessionem prebende illius corporaliter inducentes, facerent eum nichilominus possessione quieta et integra fructuum perceptione gaudere. Eos insuper qui institutioni eius ac inuestiture  tam solemniter facte se ducerent opponendos, per districtionem ecclesiasticam sublato appellationis obstaculo compescentes, si quid forte interim in ipsius clerici preiudicium de illa fuisset prebenda statutum, penitus irritarent. uerum memoratus decanus, sicut ei de ipsius rescripti auctoritate licebat, solus exsecutioni horum diligenter insistens, non semel, sed sepius suis litteris destinatis eo ordine quo decebat, episcopum et capitulum attente commonuit ut preceptum apostolicum quantocius adimplentes, dictum B. qui de prebenda Tornacen. uacante per manum apostolicam, sicut dictum est, inuestituram acceperat, in choro et in capitulo tam liberaliter quam libenter admitterent, et prebende  fructus ex integro absque omni difficultate conferrent. Episcopus uero, licet sepe tam litteris quam uiua uoce commonitus ab eo, ut decuit, semper exhibuit se rebellem, nullatenus uolens institutioni apostolice consentire. Sed tamen Parisiis ueniens, cum predictus B. uehementer instaret, presente te, frater episcope, necnon et dilecto filio abbate sancte Genouefe procuratore ipsius episcopi Tornacensis, cum multis aliis religiosis et honestis personis, post multas altercationes et rationes hinc inde propositas, de communi consilio magistrorum prudentium et iurisperitorum, qui uocati ad litem conuenerant decidendam, cum allegationes predicti episcopi nullam uim aut uigorem haberent, sepe fatum B. auctoritate apostolica sententialiter in corporalem  prebende illius possessionem induxit; eo modo laborans quod decanus ipse totumque capitulum Tornacen. eumdem clericum in fratrem et canonicum suum communiter receperunt, et adhibitis solemnitatibus que debent in admittendis canonicis adhiberi, stallum in choro et locum in capitulo ei libenter assignarunt: ita quod statim et deinceps, sicut et reliqui, iuxta consuetudinem Ecclesie, plena et integra perceptione fructum est gauisus. Et ut mandatum apostolicum ex ordine compleretur, idem exsecutor quidquid circa Huluinum ipsius B. aduersarium, uel alium ab episcopo uel quolibet alio forte fuisset in eius preiudicium attentatum, cum ipso capitulo Tornacen. penitus irritauit; solo episcopo in sua rebellione contumaciter  perdurante. Nos igitur quod ab eodem decano auctoritate apostolica prouide super his omnibus est statutum, debitum uolentes effectum sortiri, discretioni uestre per apostolica scripta mandamus, et districte precipimus quatenus si idem episcopus uel Huluin., siue alius prenominatum B. canonicum Tornacen. super illa prebenda, quam ipse tam solemniter est adeptus, post monitionem uestram duxerint impetendum, aut possessionem prebende qualibet occasione turbandam, eos per seueritatem districtionis ecclesiastice, omni contradictione et appellatione cessante, compescere nullatenus omittatis; nichilominus facientes ut prenominatus episcopus suum in hoc uelit adhibere consensum. Nolumus  enim, sicut nec fieri conuenit, ut apost. sedis institutio tam solemniter celebrata, et tot tantorumque uirorum approbationibus et sententia unanimi roborata, temeritate seu contradictione quorumlibet infirmetur, aut factum, quod de tanti consilii maturitate ac prouida consideratione processit, in recidiue questionis scrupulum relabatur. Nullis litteris obstantibus harum mentione non habita, etc. Quod si omnes, etc., tu frater episcope, cum eorum altero, etc.

Datum Rome apud S. Petrum, III Kalend. Maii, pontificatus nostri anno primo.



CXIX. LAMECEN. EPISCOPO, ET G. MONACHO QUONDAM EPISC. LAMECEN. ET PRIORI DE ECCLESIOLA. Ut causam inter Bracarensem archiepiscopum et canonicum S. Martini de Castro, de exemptione institutam, definiant. 


Cum uenisset olim ad apostolicam sedem N. canonicus S. Martini de Castro, nobis exposuit quod bone memorie quondam Bracaren. archiepiscopus de consilio fratrum et canonicorum suorum assensu., illustris quoque Portugal. regis A. et uxoris eius M. regine precibus inclinatus, Ecclesie sancti Martini de Castro priuilegium exemptionis indulsit, et eam ab omni iure episcopali prorsus absoluit. Propter quod possessionem quamdam in uilla de Molas et duo casalia in terra de Regaldos, ex quibus tantumdem uel eo amplius percipiebat Ecclesia, dictus archiepiscopus in recompensationem accepit,  sicut in priuilegio continetur, quod per sedem apostolicam fuit postmodum confirmatum; ita quod eadem Ecclesia Ecclesie Romane certum censum annis singulis exhiberet. uerum e contra uenerabilis frater noster archiepiscopus Bracaren. asseruit quod eadem Ecclesia, cum adhuc parochialis existeret, et postmodum cum per I. quondam Bracaren. archiepiscopum facta esset canonica regularis, iura episcopalia Bracaren. Ecclesie persoluebat. Tandem uero canonici eiusdem Ecclesie dicto archiepiscopo duo casalia conferentes, relaxationem iuris episcopalis pro parte quadam impetrarunt ab eo. Sed dissensione postmodum super hoc exorta, iidem canonici casalibus predictis receptis, iura episcopalia memorato archiepisc. et successori eius  diutius persoluerunt. Adiecit etiam idem archiepiscopus quod ipse ab eadem Ecclesia, sicut ab aliis monasteriis Bracaren. diecesis, iura parochialia et procurationes annuas aliquandiu recepisset; que cum sibi presumpsissent postmodum denegare, post primam, secundam et tertiam commonitionem, suspensionis in priorem et in monasterium interdicti sententiam promulgauit, ac postmodum tam priorem quam conuentum, quia sententiam ipsam seruare nolebant, excommunicationi subiecit. Cumque postmodum coram dilecto filio G. Sancti Angeli diac. cardinale, qui tunc in partibus illis legationis officio fungebatur, questio super hoc fuisset aliquandiu agitata, et tandem uenerabili fratri nostro  [dilecto filio nostro] priori Sancte Crucis ex ipsius delegatione commissa, pars aduersa lite pendente ad apostolicam sedem accedens, ueritate tacita confirmationem predicti priuilegii impetrauit. Allegabat etiam idem archiepiscopus ex priuilegio taliter impetrato nullum debere sibi preiudicium generari, et se ante omnia debere restitui, cum eum iure consueto prior et cononici auctoritate propria spoliassent. Quia uero nobis ad plenum non constitit de premissis, discretioni uestre per apost. scripta mandamus quatenus partibus conuocatis, audiatis, hinc inde proposita et quod iustum fuerit inter eos, appellatione postposita, statuatis et faciatis quod decreueritis auctoritate nostra firmiter obseruari. Quod si omnes, etc., duo uestrum, etc.

 Datum Rome apud Sanctum Petrum.



CXX. ARCHIEPISCOPO MEDIOLAN. Ut cancellariam dignitatem in Ecclesia Mediolanensi uacantem subdiacono pontificis conferat. 

In his que non solum ad spiritualia, uerum etiam ad secularia pertinent, te credimus adeo eruditum, ut satis inter bonum et malum discernere debeas et agnoscas quibus inter deuotos et fideles tuos ad maioris remunerationis stipendia tenearis. Unde, quod absit! tanto maiori appareres reprehensione notandus, si merita tuorum bene uiuentium absque remuneratione debita sub dissimulationis oculo pertransires, quanto minorem in his excusationem tue  prouidentia circumspectionis admittit. Sane si uelles etiam, diffiteri non posses quantum dilectus filius Henricus subdiaconus noster pro te tam apud sedem apostolicam quam alias fideliter laborauerit et deuote: pro quo tanto confidentius preces nostras pro ipso tibi duximus porrigendas, quanto iustiori causa que ad id efficaciter nos inuitat ipsas credimus adiuuari; cum eas quas tanquam primitias tibi dirigimus, apud te mereri speremus audientiam cum effectu, et si etiam secus eligeres faciendum, nulla rationabilis tibi excusatio superesset, ad prouisionem dicti subdiaconi congrua opportunitate se temporis ingerente. Inde est quod cum, sicut audiuimus, cancellarie dignitas per annum et ultra iam in Ecclesia Mediolanen. uacauerit, licet iurisdictio  conferendi eam ad nos, iuxta Lateranen. statuta concilii, pleno iure sit deuoluta, cum nec per te infra sex menses nec per Mediolanen. capitulum infra sex alios fuerit ordinata, nos tamen tibi tanquam fratri carissimo deferre uolentes, deuotionem tuam rogamus affectuosius et monemus, per apostolica tibi scripta precipiendo mandantes quatenus eidem subdiacono, qui tam per se quam per consanguineos suos tibi et Ecclesie tue plurimum esse poterit fructuosus, et ad ipsius exsecutionem officii probatur idoneus, quem nos etiam quadam prerogatiua speciali diligimus, dictam cancellariam sine cuiuslibet difficultatis obstaculo, tam nostrarum precum intuitu quam ipsius meritorum et probitatis  obtentu non differas assignare; ita ut ipse in hoc bonitatis tue dulcedinem ualeat experiri, nosque in nostrarum exauditione precum tue probare possimus deuotionis affectum. Quod si, postquam litteras nostras receperis, ad eludendum mandatum nostrum in preiudicium iuris canonici, quod nobis competit ex Lateran. statuto concilii, de ipsa cancellaria, quod non credimus, aliquid duxeris statuendum, nos id irritum decernimus penitus et inane; sicque auctore Domino faciemus idem mandatum efficaciter adimpleri, quod ad consummationem presentis negotii, que de ipso non ficte incepimus, finis congruus subsequatur.

Datum Rome apud Sanctum Petrum.



CXXI. EPISCOPO ET CLERO PLACENTIN. Ut Palauicinum compellat ad restituendum ablata cardinali S. Marie. 


 Qui monitis acquiescere nolunt, et mandatis apostolicis obedire nec ad obediendum minis etiam inducuntur, canonice seueritatis in se debent experiri rigorem, ut effectus ab eis obtineat quod interminatio non potuerat obtinere. Sane cum olim consulibus et populo Placentinis dederimus in mandatis ut u. Palauicini filium et socios ac fautores iniquitatis ipsius, commorantes in uestro districtu, ad restitutionem eorum que dilecto filio nostro P. Sancte Marie in uia Lata diacono cardinali, cum de  prouincia legationis sue rediret, uiolenter abstulerant, tradita sibi potestate compellerent; alioquin Ecclesiam Placentinam subiiceremus Ecclesie Rauennati; ac si nec sic mandatis apostolicis obedirent, episcopali dignitate tam Placentin. quam Parmen. Ecclesiam priuaremus  : quia quod mandabatur adimplere hactenus distulerunt, ne mendacii arguamur, recedere non possumus a tramite ueritatis, aut non concludere in effectu que prediximus comminando. Eapropter eorum contumaciam attendentes, presentium auctoritate de consilio fratrum nostrorum statuimus ut nisi infra quindecim dies post receptionem presentium, mandatum quod per alias eis litteras fecimus curauerint adimplere, Ecclesia Placentina Ecclesie Rauennati subiaceat  et uos uenerabili fratri nostro archiepiscopo Rauennati respondeatis et ipsius non presumatis mandatis et admonitionibus contraire, donec nobis et eidem cardinali plenarie fuerit satisfactum; tam Placentin. quam Parmen. Ecclesiam episcopali dignitate, dante Domino, priuaturi, si nec sic nobis fuerit plenarie satisfactum. Ideoque per apostolica uobis scripta mandamus, et districte precipimus quatenus eidem archiepiscopo respondere curetis. Alioquin noueritis uos officio beneficioque suspensos. Mandauimus autem eidem archiepiscopo ut uos ad obediendum sibi per censuram ecclesiasticam et aliter, si opus fuerit, appellatione remota compellat. Nos enim sententiam quam in uos, si contumaces  fueritis, tulerit ratam habebimus et faciemus auctore Domino inuiolabiliter obseruari. Charissime quoque in Christo filie nostre C. imperatrici, et tam Francorum quam Anglorum regi, et nobilibus uiris T. comiti, et baronibus Campanie, duci Burgundie, ac comiti Maurianen. firmiter precipiendo mandamus, ut bona mercatorum Placentinorum et Parmensium, que deinceps fuerint in terra eorum inuenta, tandiu apud se custodia fideli detineant uel faciant in tuto deponi, donec nobis et eidem cardinali fuerit plenarie satisfactum, et ipsi quid de his facere debeant mandatum a nobis receperint speciale. Consules etiam Placentinos, nisi nobis iuxta mandatum dilecti filii G., sancte Marie in Porticu diaconi card. apostolice sedis legati, curauerint  satisfacere infra terminum quem ipse eis ad satisfaciendum prefixerit, se nouerint excommunicationis uinculo innodatos. Mandamus autem rectoribus Lombardie ut consules ipsos et potestatem Parmen. ad sua consilia non admittant, imo eos sicut excommunicatos arctius studeant euitare. Scribimus quoque uniuersis archiepiscopis, episcopis, et aliis Ecclesiarum prelatis in Lombardia constitutis, ut si consules Placentini uel potestas Parmen. in ciuitates uel quascunque terras Lombardie forte deuenerint, eis presentibus in ciuitatibus uel terris ipsis diuina prohibeant officia celebrari. Omnes autem litteras, que pro eorum contumacia edomanda de mandato nostro super hoc negotio sunt  confecte, eidem card. transmittimus, eis, ad quos diriguntur, nisi infra quindecim dies post susceptionem presentium nobis iuxta formam litterarum quas idem cardinalis ad uos primo detulit, ad plenum satisfactum fuerit, assignandas: ei dantes firmiter in mandatis ut te, frater episcope, et clericos Placen. ad obediendum memorato archiepiscopo, cui uos ex tunc decernimus usque ad dignam satisfactionem esse subiectos, per censuram ecclesiasticam appellatione remota compellat. Quod si forte cardinalis memoratus in terra non fuerit, uenerabilibus fratribus nostris Mediolan. archiepiscopo et episcopo Cuman. exsecutionem huius apostolici mandati committimus; ut ambo, uel alter eorum, si his exsequendis ambo nequiuerint interesse, sicut  premissum est, in ipsius exsecutione apostolica fretus auctoritate procedat. Illud etiam relinqui nolumus incorrectum, quod interdictum in ciuitate et diecesi positum non plene, sicut dicitur, obseruatur, cum auctoritate nostra prolatum fuerit et a nobis postmodum confirmatum. Unde uobis in uirtute obedientie districte precipiendo mandamus ut uos illud inuiolabiliter obseruetis et faciatis per uestram diecesim inconcusse seruari; eos qui contrauenire presumpserint, officio beneficioque suspensos, ad sedem apostolicam tu, frater episcope, transmissurus.

Datum Rome apud Sanctum Petrum, XI Kalend. Maii, pontificatus nostri anno primo.

 Scriptum est predictis omnibus super hoc, iuxta quod in eisdem litteris continetur



CXXII. EPISC. ET CAPITULO PARMEN. De eadem re. 

Qui monitis, etc., ut supra in eumdem fere modum usque ad uerbum illud compellerent. Alioquin Burgum sancti Domnini eximeretur a iurisdictione Parmensis Ecclesie, quia ipsi quod mandatur, etc., usque ad uerbum illud de consilio fratrum nostrorum Burgum S. Domnini ab Eccle. Parmen. usque ad satisfactionem congruam eximimus potestate, tam uestram quam Placen. Ecclesiam, etc., ut supra usque ad uerbum illud satisfactum. Scribimus autem carissime  in Christo filie C. imperatrici, etc., usque ad uerbum illud speciale. Omnes autem litteras que pro eorum contumacia, etc., usque ad uerbum illud firmiter in mandatis ut clericos in Burgo sancti Domnini constitutos a iugo Ecclesie Parmen. absoluat, et publicet tantum Ecclesie Romane teneri. Quod si forte card. memoratus in terra non, etc., usque ad uerbum illud procedat. Ideoque per apostolica uobis scripta mandamus et districte precipimus quatenus cum idem Burgum sancti Domnini a uestra fuerit iurisdictione exemptum, nullam in ecclesias uel clericos eius exercere presumatis de cetero potestatem; sub pena excommunicationis uobis nichilominus inhibentes ne Huberto Palauicini filio aliquid de prouentibus Parmen. Ecclesie impendatis, nec  eum uel suos, uel aliquos pro eo patiamini de ipsis aliquam usurpare uel qualemcunque accipere portionem contra quod hactenus egisse dicimini fraudulenter. Illud etiam impunitum relinquere nec possumus nec debemus, quod interdictum in ciuitate uestra et diecesi positum non plene, sicut dicitur, obseruatur, presertim cum auctoritate nostra prolatum fuerit, etc., ut supra usque in finem. Datum, ut supra.



CXXIII. RAuENNATI ARCHIEPISCOPO. De eadem re. 

Cum apud sedem apostolicam potestatis resideat plenitudo, non est admiratione ducendum si, pensatis  subditorum meritis, nunc exaltat humiles, nunc deprimit contumaces. Sane cum ipsa mater sit omnium generalis, ut in sublimatione humilium ad obediendum prouocet contumaces et in contumacium depressione tam superbis quam humilibus audaciam subtrahat contemnendi, et mansuetos extollit, et deponit supercilium superborum. Ideoque Placentinorum contumaciam attendentes, presentium auctoritate statuimus de fratrum nostrorum consilio et uoluntate communi, ut Ecclesia Placentina Ecclesie Rauennati subiaceat, et uenerabilis frater noster episcopus et clerus Placentin. tibi obedientiam et honorem exhibeant, donec nobis et ilecto filio P. Sancte Marie in uia Lata diacono  cardinali iuxta tenorem litterarum, quas eis direximus Placentiam, satisfactionem curauerint plenariam exhibere; auctoritate tibi apostolica indulgentes ut eos ad obediendum tibi et respondendum, sicut superius est expressum, compellendi liberam habeas facultatem. Nos enim sententiam quam in eos propter hoc tuleris ratam habebimus et faciemus auctore Domino inuiolabiliter obseruari. Nulli ergo, etc.

Datum Rome apud Sanctum Petrum.



CXXIu. OuETEN. EPISCOPO. Ut ex collegio canonicorum iterum fiat monasterium. 

 Cum a nobis petitur, etc., usque ad uerbum illud effectum. Significasti siquidem nobis quod cum in Ecclesia sancti Seruandi institutio abbatis et monachorum ad te de iure pertineat, monasterium ipsum conuersum est in canonicam secularem et cuidam clerico in beneficium assignatum; quod tu quantum in te fuerat, emendare intendens, monasterium ipsum in priorem religionis statum desideras reuocare. Eapropter, uenerabilis in Christo frater, tuis precibus annuentes ut ecclesiam ipsam ad debitum religionis statum reducas, instituendi ibidem abbatem et monachos, sicut ad te pertinet, liberam tibi concedimus auctoritate apostolica facultatem. Nulli ergo, etc.

Datum Rome apud S. Petrum, uI Non. Maii.



CXXu. FRATRI RAINERIO. Ut curet Ouetensem episcopum a rege Legionem. eiectum restitui. 


Cum uenerabilis frater noster Oueten. episcopus interdictum, quod in regnum Legionen. apostolice sedis auctoritate prolatum fuerat, et ipse seruauerit et in sua diecesi fecerit obseruari et propter hoc de regno Legionen. exsilium coactus fuerit sustinere, iustum non esset aliquatenus uel honestum, si de receptione ipsius in absolutione regis et regni a te uel nullatenus uel nimis tepide tractaretur. Ideoque discretioni tue per apost. scripta mandamus quatenus  si, iuxta formam quam tibi dedimus, regem Legionen. duxeris absoluendum, et debito prestite cautionis illi precipias, antequam interdictum regni relaxes, ut non impediat quominus dictus episcopus sue restituatur diecesi et tam de damnis illatis quam de fructibus inde perceptis recompensationem ei exhibeat competentem et ei faciat ablata cum integritate restitui. Noueris autem nos eidem episcopo de speciali gratia concessisse ut cum regni Legionen. relaxaueris interdictum, latam in suam diecesim interdicti sententiam et hactenus obseruatam, per se uel nuntium suum auctoritate nostra cum tuo consilio ualeat relaxare. Unde nichilominus uolumus et mandamus ut predictum episcopum non impedias quominus secundum predictam  formam per se uel nuntium suum diecesim Ouetensem absoluat.

Datum, ut supra.



CXXuI TERRACONEN. ARCHIEPISC. Ne intra septennium proxime uacatura beneficia conferantur, sed redditus conuertantur in usus creditorum. 

Imminet nobis ex suscepte administrationis officio ut Ecclesiarum profectibus taliter intendere debeamus, quod ipsi in statu debito persistentes, salubribus proficere ualeant institutis. Sane ad nostram noueris audientiam peruenisse quod Ecclesia  tibi commissa propter beneficia tam mansionariis quam non mansionariis assignata, cum ipsius redditus ad hoc sufficere non ualeant, iam fere ad nichilum est redacta. uolentes igitur eiusdem Ecclesie profectibus paterna sollicitudine prouidere, fraternitati tue per apost. scripta precipiendo mandamus quatenus, si uera sunt que dicuntur, de possessionibus ad mensam tuam pertinentibus infra septennium nulli beneficium de nouo assignes, nisi necessitas uel Ecclesie utilitas postulauerit, ut per hoc saltem respirare ualeat ab onere debitorum.

Datum Rome apud S. Petrum, u Kalend. Maii.



CXXuII. PRAEPOSITO, DECAN. ET CAP. CAMERACEN. Ut a decessore suo et a se institutum recipiant in canonicum. 


 Proposuit nobis dilectus filius Thebaldus presbyter quod, cum bone mem. Celestinus papa predecessor noster, post preces quas uobis pro receptione ipsius in fratrem et assignatione prebende ad donationem uestram spectantis in Ecclesia uestra proximo uacature eidem facienda porrexerat, mandatum uobis apostolicum destinasset et bone mem. decanum Remen. exsecutorem concessisset eidem, decanus ipse uos in exsecutione mandati apostolici contumaces inueniens et rebelles, ipsum  de prebenda primo uacatura in Ecclesia uestra, que ad donationem capituli pertineret, auctoritate apostolica inuestiuit; uobis precipiens ut eum in canonicum recipientes et fratrem, ipsi stallum in choro et locum in capitulo conferretis; ecclesiarum uobis introitu interdicto, si quod mandabat differretis infra triduum ad implere. uos autem nec mandatum eius exsequi uoluistis, nec ab ecclesiarum cessastis ingressu; imo potius in elusionem mandati apostolici, causa diffugii ad eumdem decanum appellastis; et cum ipse decanus morte preuentus in negotio ipso ulterius non potuisset procedere, et prebenda que ad donationem uestram spectabat, in ecclesia Cameracen. uacasset, eam alii assignastis, in eumdem presbyterum excommunicationis sententiam  promulgantes, quia litteras eiusdem decani sibi in testimonium reseruauit. Cum autem propter hoc idem presbyter ad eiusdem predecessoris nostri presentiam accessisset, sicut ex litteris eius nobis innotuit, ipse quod ab eodem decano factum fuerat, ratum uolens haberi, collationem prebende factam a uobis penitus irritauit, et eumdem presbyterum ab excommunicationis uinculo absolutum de ipsa manu propria per annulum inuestiuit. Licet autem intentionis nostre non sit inuestituras de uacaturis factas, contra canonum instituta ratas habere, qui secundum plenitudinem potestatis de iure possumus supra ius  dispensare; attendentes tamen quod idem presbyter non de uacatura, sed de uacante  per predecessorem nostrum fuerat inuestitus, utpote que post cassationem concessionis a uobis facte intelligebatur uacare: discretioni uestre per apostolica scripta mandamus atque precipimus quatenus amoto ab eadem prebenda quolibet detentore eam ipsi T. omni dilatione, excusatione et app. postpositis conferatis et permittatis ab ipso pacifice possideri, ei stallum in choro et locum in capitulo cum plenitudine honoris canonici assignantes. Alioquin noueritis nos uenerabili fratri nostro Cathalanensi episcopo dedisse firmiter in mandatis ut ipse id auctoritate apost. exsequatur; contradictores eccle. censura cessante appellatione percellens, si uos super exsecutione mandati nostri  desides fueritis uel remissi. Nos enim sicut nolumus iniusta precipere, sic in iustis preceptis nolumus pati repulsam, qui prompti sumus omnem inobedientiam secundum apost. uerbum ulcisci. Nullis litteris, etc., harum tenore tacito, etc.

Datum Rome apud Sanctum Petrum.

In eumdem fere modum Cathalanensi episcopo.



CXXuIII. MATTHAEO ABBATI ET CONuENTUI S. SPIRITUS DE ARENULIS. Apud S. Petrum, uI Non. Maii.

Socrosancta Rom. Eccl., etc., usque ad uerbum illud suscipimus. Ad indicium autem huius nostre protectionis pagine nobis nostrisque successoribus unum Byzantium annis singulis exsoluetis. Nulli ergo, etc.

 Datum Rome apud Sanctum Petrum, uI Nonas Maii.



CXXIX. OXOMENSI, OSCENSI ET DERTUSEN. EPISCOPIS. Ut causam archiepiscopi et capituli terraconensis contra monasterium Riuipollense determinent. 

ueniens olim ad apostolicam sedem Willielmus monachus Riuipollensis, causamque inter uenerabilem fratrem nostrum archiepiscopum et dilectos filios canonicos Terraconen. ex una parte, et monasterium Riuopollen. ex alia, super uilla et honore de Centumcellis uertebatur, ad quosdam obtinuit iudices delegari. uerum quoniam ipse in falsitate bulle nostre fuit publice deprehensus et suspectus habetur  ne preter litteras quas a nobis obtinuit, aliquas alias sub falsa bulla in Hispaniam destinarit, fraternitati uestre per apost. scripta mandamus quatenus, nullis litteris super hoc impetratis obstantibus et reuocato quidquid earum auctoritate est attentatum, audiatis causam et eam sine debito terminetis, facientes quod statueritis per censuram eccle. inuiolabiliter obseruari; audituri nichilominus causam que inter Terraconen. Eccle. et monasterium Riuipoll. super castro de Analech uertitur et fine canonico decisuri.

Datum Rome apud Sanctum Petrum, II Nonas Maii.



CXXX. PHILIPPO ILLUSTRI REGI FRANCIAE. De confirmatione federis inter ipsum regem et comitem Flandrie. 


Licet ex iniuncto nobis apostolatus officio cunctorum teneamur prouidere quieti et pacem inter singulos exoptare, quietem tuam et regni tui tanto specialius conseruare uolumus et debemus et inter magnificentiam regiam et homines suos firme pacis existere federa studiosius affectamus, quanto personam tuam specialiori diligimus in Domino caritate, et pacem tuam et regni tui ad Ecclesie commodum cognoscimus efficacius redundare. Eapropter cariss. in Christo fili, tuis iustis precibus inclinati et petitionibus tuis, quantum cum Deo possumus, gratum impertientes assensum, felicis mem.  Celestini pape predecessoris nostri uestigiis inherentes, compositionem factam inter serenitatem tuam et dilectum filium nostrum Balduinum comitem Flandrie pro pace perpetuo seruanda, sicut rationabiliter facta est coram uiris religiosis et prudentibus et scripto authentico roborata et firmata pluribus iuramentis et ab utraque parte recepta auctoritate apost. confirmamus et presentis scripti patrocinio communimus. Ad maiorem autem ipsius facti notitiam, authenticum predicti comitis de uerbo ad uerbum presentibus litteris apponi fecimus et transcribi: cuius tenor talis est  : Ego Balduinus comes Fland. et Hainen., notum facio uniuersis presentibus pariter et futuris quod ego concessi et iuraui domino meo ligio Philippo illustri regi  Francie quod omnibus diebus uite mee bona fide et sine fictione ipsum iuuabo contra omnes homines qui possunt uiuere et mori, preterquam de terra Hainen. contra dominum meum episcopum Leodicensem, si ipse uellet inquietare regem Francie, uel rex Francie eum, siue contra dominum imperatorem de eadem terra; neque regi Francie de huiusmodi auxilio faciendo unquam deero, quandiu idem dominus meus rex Francie rectitudinem mihi facere uoluerit in curia sua, et me facere iudicari per eos qui me iudicare debent in curia regis Francie, et hoc faciam domino meo regi Francie assecurari per iuramenta uiginti hominum meorum de Hainen. quos elegerit rex Francie in hunc modum: ipsi iurabunt, et litteras  suas patentes regi Francie inde dabunt, quod mihi consulent, et uolent, et efficient ad posse suum bona fide, ut hanc conuentionem teneam domino regi Francie integre, et quod si ab hoc resiliero, in captionem domini regis Francie, ibunt Parisius infra quadraginta dies postquam id sciuerint, uel per se uel per submonitionem regis Francie, nisi infra eosdem quadraginta dies regi Francie emendatum fuerit; nec de captione regis Francie exibunt, donec illud sit emendatum; et quotiescunque me continget ab hac conuentione resilire, toties Parisius in captione regis Francie ire et captionem ei tenere tenebuntur ad eumdem modum qui predictus est. Eamdem securitatem faiam fieri Domino regi Francie contra omnes homines a quadraginta homin. de terra mea Fland. quam  modo teneo, quos ipse rex Francie elegerit. Et quam cito ad me uenerit per ius meum terra quam comitissa uxor quondam auunculi mei comitis Fland. Philippi tenet nomine dotalitii, a quadraginta hominum meorum illius terre, quos rex Francie elegerit, eamdem securitatem fieri et prestari faciam domino meo regi Francie. Et quicunque morientur ex his qui hanc fecerint regi Francie securitatem, heredes eorum eamdem securitatem prestare regi Francie faciam. Quicunque hominum meorum de utraque terra predicta huiusmodi securitatem domino regi Francie facere noluerint, terras suas eis auferam nec reddam, donec regie Francie dictam fecerint securitatem. Et interim alios ad electionem regis Francie faciam regi facere  illam securitatem. Ceterum dominum Remen. archiepiscopum, et Atrebaten., et Cameracen., et Tornacen., et Morinen. episcopos rogabo, et bona fide requiram quod quotiescunque me a predictis conuentionibus resilire contigerit, toties me excommunicent, et terram meam totam interdicto supponant, non obstante aliqua appellatione, donec id emendatum sit regi Francie. Et litteras meas patentes tam archiepiscopo quam dictis episcopis dabo, continentes me his concessisse quod hanc iustitiam possint in me exercere, non obstante appellatione, si a dictis conuentionibus resiliero: et efficiam ad posse meum, quod ipsi litteras suas patentes super hoc dabunt regi Francie. Ita etiam quod quicunque successerint Remen. archiepiscopo et memoratis archiepiscopis, ad  idem faciendum super me et super terram meam Domino regi Francie tenebuntur. Dominum papam etiam et alios summos pontifices Domini pape successores rogabo per litteras meas patentes, quas tradam regi Francie, quatenus domino regi Francie suas super hoc confirmationis dent litteras, et iustitie in me et terram meam exercende, si ab his resiliero. Sciendum preterea quod domino meo Philippo regi Francie et heredi suo quito feudum Bolen. et feudum Gumar. et feudum Osiaci, si quid in illis feudis habeo. Que omnia iuraui et sigillo meo rata firmaui. Nulli ergo, etc.

Datum Rome apud S. Petrum.

Scriptum est autem super hoc Willelmo. Remen.  archiepiscopo et suffraganeis eius, ut apost. freti auctoritate dictam compositionem faciant, sublato cuiuslibet contradictionis et appellationis obstaculo, per excommunicationis in personas et interdicti sententiam in terras, inuiolabiliter obseruari.



CXXXI CISTERCIEN. ET CLAREuALL. ABBATIBUS. Ut per archiepiscopum Rothomagensem, post interpositam a Philippo Gallorum rege appellationem, attentata reuocent. 

Deferendum regi quasi precellenti cum in generali testetur Apostolus, illi deferre specialiter uolumus et deferri desideramus ab aliis quem certis nouimus argumentis et fidei catholice integritate precellere  et inter ceteros reges in deuotione Rom. Ecclesie proposito persistere firmiori. Hinc est quod nos attendentes fidem et deuotionem quam carissimus in Christo filius noster Philippus rex Francorum illustris, non solum circa Rom. Ecclesiam, uerum etiam circa Ecclesias uniuersas quasi ex liberalitate innata creditur exhibere, de uenerabilis fratris nostri Rothomagen. archiepiscopi discretione miramur; quia, sicut audiuimus, cum idem rex superfacto Andeliaci ab ipso archiepiscopo tanquam a suspecto iudice appellarit  , ne aliquid posset in eius preiudicium generari, nichilominus idem archiepiscopus ipsum infestat eiusque terram in sua prouincia constitutam ecclesiastico minatur  supponere interdicto. Unde nos canonum statuta sequentes, si quid post appellationem illam rationabiliter interpositam in eius preiudicium fuerit attentatum, irritum decernentes penitus et inane, prefato archiepiscopo mandauimus, districtius inhibentes, ne predictum regem de cetero propter hoc molestare aut in terram eius sententiam promulgare presumat, quandiu coram uobis, qui neutri partium merito debetis esse suspecti, parere uoluerit equitati. Quo circa discretioni uestre per apostolica scripta mandamus quatenus si sepe dictus archiepiscopus post appellationem illam, eodem rege taliter iuri stare parato, in predictam terram aliquam in grauamen ipsius duxerit sententiam promulgare, uos nostra freti auctoritate illam denuntietis, sublato  appellationis obstaculo non tenere. Ne uero propter loci distantiam eidem archiepiscopo graue sit ad uestram presentiam pro consequenda iustitia laborare, presentium uobis auctoritate mandamus, ut quoties necesse fuerit, ad locum congruum accedatis, et sine personarum acceptione, iustitia mediante, procedere non tardetis. Nullis litteris obstantibus, si que apparuerint ueritate tacita, etc.

Datum Rome apud Sanctum Petrum.



CXXXII ODONI TERDON. EPISCOPO. Quod omnes religiosos sibi subiectos liceat ad obseruationem interdicti compellere, saluis priuilegiis Romanorum pontificum. 


Officii nostri debitum et sollicitudo requirit ut fratres et cepiscopos nostros in iustis debeamus petitionibus specialius exaudire nec eorum sententias, quas in contumaces et rebelles duxerint rationabiliter promulgandas, permittamus temeritate qualibet uiolari. Cum igitur, sicut tua nobis insinuatio patefecit, multi religiosi tue diecesis contra generale interdictum a te positum diuina non metuant officia celebrare, fraternitati tue auctoritate presentium duximus indulgendum ut liceat tibi omnes tue diecesis, saluis priuilegiis et indulgentiis Rom. pontificum, ad obseruantiam interdicti a te positi appellatione remota canonica districtione compellere. Nulli ergo, etc.

 Datum Rome apud Sanctum Petrum.



CXXXIII. GRADENSI PATRIARCHAE. Ut decimas a sibi subiectis parochianis recipiat, etsi hactenus sub aliis episcopis habitarunt. 

Si quando a fratribus et cepiscopis nostris a nobis requiritur quod a tramite rationis non deuiet, eorum postulationi facilem nos conuenit prebere consensum; ut eo fortius circa iniunctum sibi officium intendere ualeant et in nostra deuotione persistere, quo se a nobis benignius ac celerius senserint exauditos. Inde est quod cum Ecclesiam sancti Achindani apud Constantinopolim te habere proponas,  quidam suffraganeorum tuorum decimas a parochianis eiusdem Ecclesie, qui de tuis partibus ad eamdem parochiam sepe domicilia transferunt, ea occasione instanter requirunt, quia patres eorum, aui siue proaui decimas ipsis aliquando persoluerunt, et ad ipsas decimas extorquendas nonnunquam suos uicarios transmittere non formidant: non attendentes quod licet ipsi parochiani eorum aliquando fuerint, ex quo se ad alienam parochiam transtulerunt, manum non licet cuiquam in messem mittere alienam. Ideoque nos indemnitati tue sollicite prouidere uolentes, fraternitati tue presentium auctoritate concedimus ut liceat tibi a parochianis prescripte Ecclesie tue beati Achindani, non obstante quod eorum antecessores predictis suffraganeis tuis,  dum in ipsorum parochia permanebant, decimas persoluerunt, libere decimas percipere et tenere, nichilominus etiam ius conuentuale, quod in capellis Ecclesie prenominate tibi de iure competit, sine contradictione cuiuslibet de auctoritate nostra ualeas exercere. Nulli ergo, etc.

Datum Rome apud Sanctum Petrum, Iu Non. Maii, pontificatus nostri anno primo.



CXXXIu. ABBATI ET CONuENTUI BELLAEuILLAE. Quod liceat ipsis, cum consensu episcopi et sine detrimento alterius, oratoria exstruere. 

Cum a nobis petitur, etc., usque ad uerbum illud effectum. Ut igitur apostolici fauoris obtentu religio  uestra, Deo dante, grata in spiritualibus et temporalibus recipiat incrementa, statuimus ut uobis de concessione nostra sit licitum in locis in quibus competens fratrum numerus a uobis fuerit institutus, cum assensu diecesani episcopi, sine detrimento iuris alterius, oratoria sine cuiuslibet contradictione construere, ubi fratribus morantibus cum familiis suis secundum statuta ordinis uestri diuina ualeant officia ministrari.

Datum Rome apud Sanctum Petrum, Non. Maii, pont. nostri anno primo.



CXXXu. EISDEM. De procuratione exhibenda fratribus S. Irenei. 


 Quanto Creatori uestro sub religionis habitu astricti estis deuotius famulari, tanto sollicitius nos conuenit prouidere ne per immoderati oneris grauitatem aliquatenus possit in uobis monastici profectus ordinis impediri. Accepimus autem uobis significantibus quod ab ipso domus uestre fundationis primordio de fundatoris uoluntate processit ut fratribus S. Irenei procurationem unam annis singulis liberaliter exhiberet, cum terras uel redditus non teneatis ab eis, propter quos huiusmodi procuratio ipsis debeat exhiberi. uerum tunc temporis propter fratrum et seruientium paucitatem domum uestram exhibita procuratio non grauabat, cum fines  leuium non excederet expensarum. Sed nunc tantum ibi excreuit numerus seruitorum et fratrum quod ad faciendam procurationem uix modo quatuor marche sufficerent, que pro una sufficienter fieri consueuit. Ut igitur per apostolice sollicitudinis curam uestris possit in parte ista grauaminibus prouideri, auctoritate presentium uobis indulgemus ne ultra primam mensuram in procuratione ipsa sitis ulterius predictis fratribus obligati; sed expensis illis que sufficere consueuerant sint contenti; nisi forte facultates Ecclesie uestre in tantum excreuerint, quod sine grauamine, ampliato fratrum numero, ad soluendum debitum procurandi extendi possit quantitas expensarum. Nulli ergo, etc.

Datum, ut supra.



CXXXuI. ABBATI ET CONuENTUI SANCTI uEDASTI, Statuta et laudabiles cenobii istius consuetudines pontifex confirmat et approbat. 


Cum a nobis petitur, etc., usque uestris postulationibus inclinati, rationabiles consuetudines Ecclesie uestre a bone memorie P. sancti Grisogoni presbytero cardin. tunc legato sedis apostolice approbatas, et per M. quondam abbatem sancti uedasti de consilio maioris et sanioris partis capituli redactas in scriptis, et tam sigilli ipsius quam card. eiusdem munimine roboratas auctoritate apostolica confirmamus et presentis scripti pagina communimus:  inhibentes ne uel tu, fili abbas, uel tuorum quilibet successorum contra eas temere ueniat, nec uos, filii monachi, contrauenienti aliquatenus pareatis. Adiicimus etiam ut, sicut in instrumento earumdem consuetudinum continetur, curias et domos obedientiarum in quibus monachi consueuerunt hactenus ministrare nunquam ulli laico sub quocunque censu temere concedere presumatis, sed tam res Ecclesie uestre quam obedientiarum ipsius per fratres uestros et monachos custodiantur et fideliter pertractentur. Ad hec, auctoritate uobis apostolica districtius interdicimus, ne obuentiones caritatum, annuos etiam redditus refectioni fratrum et pauperum in anniuersariis deputatos, in alios usus, nisi euidens Ecclesie necessitas uel utilitas exigat, preter  communem assensum uel maioris partis consilii sanioris aliquatenus conuertatis; sed tam dicte obuentiones quam et redditus ipsi, per priorem et monachos, quos capitulum ad hoc deputauerit, fideliter reseruentur. Nulli ergo, etc.

Datum Rome apud Sanctum Petrum, II Nonas Maii.



CXXXuII. GERARDO ABBATI ET CONuENTUI uIRZILIACENSI. ueteres consuetudines laudabiles approbat, et noua iis priuilegia confert, 

Quamuis uniuersa loca religiosa fouere ac diligere teneamur, illis tamen propensiorem curam impendere  nos oportet que specialiter beati Petri iuris existunt et ad nostram nullo mediante prouisionem pertinent et tutelam. Inde est quod nos iura monasterii uestri uolentes integra conseruari et contra molestationes indebitas uos et idem monasterium speciali communire priuilegio libertatis ad exemplar felicis memorie Urbani, Clementis et Celestini predecessorum nostrorum, auctoritate apostolica prohibemus ne ullus omnino archiepiscopus, episcopus aut alius Ecclesiarum prelatus, nisi de speciali mandato Romani pontificis uel legati ab ipsius latere destinati, in monasterium ipsum, abbatem uel aliquem fratrum uestrorum interdicti, suspensionis uel excommunicationis sententiam promulgare presumat: quod si fecerit, eam decernimus  non tenere. Libertates preterea et immunitates et rationabiles eiusdem monasterii consuetudines hac tenus obseruatas, tam in animarum cura presbyteris Ecclesiarum uirziliaci, Asconii, Sancti Petri, Castri insule, et Monterione committenda et contrahendis matrimoniis et legitime dirimendis, et excommunicandis uel absoluendis suspendendis, destituendis et restituendis presbyteris, clericis et parochianis Ecclesiarum illarum quam in aliis negotiis et sacramentis ecclesiasticis, ratas esse decernimus et eas auctoritate apostolica uobis uestrisque successoribus confirmamus: districtius prohibentes ne quis possessiones, iura, uel bona predicti monasterii preter conscientiam sedis apostolice, cui specialiter est subiectum, quomodolibet alienare uel antiquas  et rationabiles eiusdem monasterii consuetudines, et hactenus obseruatas uiolare presumat: quod si a quoquam fuerit attentatum, omnino statuimus irritandum. Adiicimus etiam ut si Ecclesiarum prelati a uobis canonice tertio requisiti, manifestos malefactores uestros interdicere et excommunicare neglexerint, licitum sit uobis et successoribus uestris ut eos candelis accensis uice nostra excommunicetis et interdicatis nuntietisque excommunicationis et interdicti uinculo innodatos: quos tandiu uolumus sicut excommunicatos et interdictos ab omnibus euitari, donec de perpetratis excessibus satisfaciant competenter, et si delicti qualitas hoc exegerit, ad sedem apostolicam cum testimonio litterarum abbatis  uel capituli ueniant absoluendi. Liceat insuper uobis, sicut a benignitate sedis apost. instantius postulastis, ut in solemnitate quam in translatione beate Marie Magdalene infra Quadragesimam annis singulis celebratis, ad gloriam Dei et laudem, ob solemnitatis ipsius reuerentiam, Gloria in excelsis Deo ad missas de festiuitate ipsius in monasteriis uestris solemniter decantetis. Nulli ergo, etc.

Datum Rome apud Sanctum Petrum.



CXXXuIII. EISDEM. De priuilegio in fraudem aliorum, et quo priuilegiati abutuntur, impetrato, reuocando. 


Ad audientiam apostolatus nostri peruenit quod canonici castri Censurii a sede apostolica indulgentiam impetrarunt ne pro iniuriis a dominis eiusdem castri uicinis Ecclesiis irrogatis, castrum ipsum subiici ualeat interdicto: cuius libertatis occasione predicti domini malignandi materiam assumentes, uobis et Ecclesiis uestris damna plurima et iniurias intulerunt, de quibus nullam potuistis consequi rationem. Ideoque presentibus uobis litteris indulgemus,  ut prescripta indulgentia in preiudicium iustitie et iuris monasterii uestris nullas uires obtineat in posterum uel effectum

Datum Rome apud Sanctum Petrum.



CXXXIX. GERARDO ABBATI uIRZILIACENSI. .

Cum a nobis petitur, etc., usque ad uerbum illud assensu. Deuotioni tue presenti pagina indulgemus ut liceat tibi et successoribus tuis homines tue subditos potestati ciuili iudicio experiri coram te uolentes, lite mota, iuris ordine obseruato, ad iudicium conuocare et cogere appellatione remota ad iudicium quod iuste tuleris obseruandum. Nulli  ergo etc.

Datum Rome apud Sanctum Petrum, X Kalend. Maii.



CXL. ABBATI ET CONuENTUI uIRZILIACENSI. Ne prelati uisitantes, multitudine ministrorum Ecclesias grauent. 

 Cum ad quorumdam malitiam cercendam in concilio fuerit Lateranensi multa deliberatione statutum ut archiepiscopi, episcopi, archidiaconi, archipresbyteri etiam et decani certum euectionis numerum et personarum in Ecclesiarum uisitationibus non excedant; quia, sicut audiuimus, quidam  ex predictis personis id in Ecclesiis uestris nequaquam obseruant, super eo commoditati uestre salubriter duximus prouidendum. Ideoque discretioni uestre presentium auctoritate concedimus ut si prenominate persone numerum euectionis et personarum in concilio constitutum, cum Ecclesias uisitant, excedere forte presumpserint, et pro illis procurationem exegerint, liberum sit uobis auctoritate apostolica denegare. Et si propter hoc in Ecclesias uestras uel clericos uestros aliquam sententiam promulgauerint, ipsam auctoritate apostolica decernimus non tenere. Nulli ergo, etc.

Datum Rome apud Sanctum Petrum.



CXLI. EISDEM. Concordiam super procuratione cum comite Niuernen. approbat. 


 Cum a nobis petitur, etc., usque ad uerbum illud iustis precibus inclinati, conuentionem inter uos ex una parte et dilectos filios nostros nobilem uirum Petrum comitem Niuernen. et Agnetem uxorem ipsius ex altera, per sollicitudinem uenerabilis fratris nostri O. Hostien. episcopi tunc apost. sedis legati, mediante carissimo in Christo filio nostro Philippo rege Francorum illustri unanimiter factam, super obligatione procurationum, quas ipse comes in Pascha et festiuitate sancte Marie Magdalene ab  Ecclesia uestra accipere dicebatur, pro mille quingentis marchis argenti facta, sicut in eorumdem regis, episcopi, comitis et comitisse, et bone memorie archiepiscopi Senonen. et uenerabilium fratrum nostrorum Eduen. Lingonen. Antisiodoren. et Niuernen. episcoporum scriptis authenticis et testimoniis pro bono pacis et concordie continetur, auctoritate apostolica confirmamus et presentis scripti pagina communimus. Preterea uobis districtius sub excommunicationis pena uetamus ne de pecunia ista liceat uobis uel successoribus uestris aliquid relaxare. Decernimus ergo, etc.

Datum Rome apud sanctum Petrum.



CXLII SENONEN. ARCHIEPISCOPO, EDUENSI, LINGONENSI, ANTISIODORENSI, ET NIuERNEN. EPISCOPIS. Ut concordiam, de qua epistola precedenti, comitis heredes atque successores obseruare cogant. 


uestra nouit uniuersitas que conuentio interuenerit inter dilectos filios nostros Girardum abbatem et fratres uirziliacen. et nobilem uirum P. comitem Niuernen. atque agnetem uxorem ipsius super obligatione procurationum quas ipse comes a cenobio uirziliacen. in Pascha et festiuitate beate Marie Magdalene recipere dicebatur. Cum igitur compositionem illam ad exemplar felicis memorie Celestini pape predecessoris nostri, qui eius processum plene cognouit, auctoritate apostolica duxerimus  confirmandam, fraternitati uestre per apostolica scripta mandamus firmiterque precipimus quatenus si predicti comes et comitissa uel heredes eorum ab illa compositione resilierint, et non obseruauerint eam, quemadmodum in authenticis scriptis uenerabilis fratris nostri Octauiani Hostien. episcopi, tunc apostolice sedis legati, et karissimi in Christo filii nostri Philippi regis Francorum illustris et eorumdem comitis et comitisse et uestris euidentissime continetur, uos eos auctoritate nostra suffulti ad obseruationem eiusdem conuentionis et singillatim et communiter per excommunicationis  et interdicti sententiam, sublato appellationis impedimento, cogatis. uolumus autem ut sicut uos ad hoc tenemini, ita et uestri successores ad idem in posterum teneantur.

Datum Rome apud Sanctum Petrum



CXLIII. ARCHIPRESBYTERO S. ANDREAE DE PALLIAN. Ut uxorem, qua maritus ob prauam suspicionem abiecerat, recipere cogat, et clericum de suo crimine gloriantem suspendat. 

 Quam sit graue crimen in clericis gloriari cum malefecerint et in rebus pessimis exsultare, nullus sane mentis ignorat. Accepimus sane, quod  non sine dolore referimus, quod cum Riccius de Gerrone R. filiam suam cuidam Ioanni nomine tradiderit in uxorem, Petrus diaconus Ecclesie sancti Petri, filius A. sacerdotis, non erubuit publice profiteri se predictam feminam carnaliter cognouisse. Unde factum est quod predictus uir ad propria eam remitteret, cui fuerat matrimonialiter copulata. Quapropter per apostolica tibi scripta mandamus quatenus si tibi constiterit de premissis, omni contradictione et appell. cessante, prefatum clericum ab officio et beneficio suspendere non postponas, compellens uirum ut uxorem suam recipiat eique, sicut iustum est, officium exhibeat maritale.

Datum, ut supra, Iu Idus Maii, pontificatus nostri anno primo.



CXLIu. RIXINEN. ELECTO. 


Si gratis factam tibi a sede apost. gratiam recepisses, nec eius benignitate fuisses abusus, priuilegium forsan non merereris amittere, dum non abutereris concessa tibi a sede apost. potestate. Cum enim, sicut accepimus, bone memorie Celestinus papa predecessor noster tibi misericorditer indulsisset ut aliquandiu morareris in scholis, ut pagine diuine uacares, beneficii huius ingratus et indulgentiam ipsam indecenter interpretans, secularibus  legibus adhesisti, non attendens quod secundum Apostolum nemo militans Deo implicat se negotiis secularibus. Quia igitur abusionem tuam non possumus equanimiter sustinere, discretioni tue per apostol. scripta mandamus et districte precipimus quatenus omni mora et excusatione cessante, ad gerendam sollicitudinem Ecclesie tibi credite reuertaris; aliquem bene instructum in diuina pagina, per quem proficere possis, tecum, si uolueris, deducturus; ne forte, sicut in annis, ita pariter et in actibus iuuenem te ostendas.

Datum Rome apud Sanctum Petrum.



CXLu. DECANO, CANTORI, ET I. MORELLI CANONICO XANTONEN. Ut Willielmum scriptorem Pape curent in canonicatu Pictauiensi pacifice tueri. 


Nobis nec immerito ad cumulum indignationis accedit quod multi apostolice sedis reuerentiam minime attendentes, in tante rebellionis aculeum eriguntur, quod ad receptionem eorum etiam quos nostris seruitiis insistere nobisque familiariter adherere non dubitant, difficiles se ostendunt, grauiterque repugnant, ut mandata apostolica eludantur. Quod tanto nobis cedit ad dedecus tantoque acrius nos commouet contra eos, quanto ignominiosius  uideretur, si propter remissionem ac tepiditatem nostram eorum infecta negotia remanerent, quibus non solum ad simplices preces nostras, uerum etiam nobis tacentibus deberet liberaliter prouideri. Sane sicut ex litteris uenerabilis fratris nostri episcopi et dilecti filii archidiaconi Engolismen. accepimus, cum ipsi a bone memorie Celestino papa predecessore nostro mandatum apostolicum recepissent ut dilectum filium magistrum Willielmum de Marcheio scriptorem nostrum canonicum instituerent in Ecclesia Pictauensi, contradictores excommunicationis sententia percellentes, iidem mandatum illud fuerunt, prout decuit, exsecuti. Nos autem quod ab eis rationabiliter factum est approbantes, uenerabili fratri  nostro Pictauen. episcopo, tunc apud sedem apostolicam existenti, uiua uoce iniunximus ut ipsum scriptorem illius canonice plena et pacifica faceret possessione gaudere. Ipse uero quod graue gerimus plurimum et molestum propter contradictionem quorumdam canonicorum suorum, cum nullum uelit in sue nouitatis exordio molestare, id exsequi pretermittit; licet de ipsius scriptoris, ut asseruit, promotione letetur. Nolentes igitur ut pro quorumlibet contradictione quod apostolica fuit auctoritate statutum, citra perfectionis terminos relinquatur, sed potius celeri compleatur effectu, per apost. uobis scripta mandamus et districte precipimus quatenus predictum scriptorem nostrum canonicam  ipsam, quam auctoritate apostolica est adeptus, faciatis auctoritate nostra, sublato contradictionis, occasionis et appellationis obstaculo, plene et pacifice possidere; quoscunque contradictores uel rebelles inueneritis, per districtionem eccle. appell. postposita compescentes. Insuper quia predicti canonici Pictauen. quamdam proposuere ordinationem de canonicis, ut ducitur, se facturos, prenominato Williel. prorsus excluso; nos si quid in elusionem mandati apost. eo non admisso prius fuerit attentatum penitus irritantes, uolumus nichilominus et mandamus ut ipsis auctoritate nostra curetis districtius inhibere ne in illa procedere ordinatione presumant, donec mandatum nostrum  de prefato Willielmo, secundum formam prescriptam fuerit adimpletum: scituri quod, sicut gratum nobis plurimum et acceptum existet, si mandatum nostrum per uos diligenti fuerit exsecutioni mandatum, ita dolebimus nec poterimus in patientia sustinere, si in exsecutione illius negligentes inuenti fueritis et remissi. Nullis litteris obstantibus, si que apparuerint harum tenore tacito, etc. Quod si omnes, duo uestrum, etc.

Datum Rome, ut supra, II Non. Maii.



CXLuI. A. PICTAuEN. ET R. PETRAGORICEN. EPISCOPIS, ET ARNALDO ARCHIDIACONO PETRAGOR. ECCLESIAE. Ut Caduniense deformatum monasterium instaurent. 

  Insinuatio dilecti filii Ay. abbatis Cadunien. nobis exposita patefecit, quod cum ab antiquo abbatia Cadunien. non solum pastorem, sed etiam habitum et regularem obseruantiam de Cistercien. ordine suscepisset, tam in temporalibus quam in spiritualibus celestium donorum proficiens incrementis, tandem per quosdam indisciplinatos filios uoluntatis proprie sectatores, qui ceruices suas indomitas ab illo iugo suaui et salutari minus licenter excutere presumpsere, ad tante desolationis miseriam peccatis exigentibus iam deuenit, ut a malitia inhabitantium in ea  defectum minetur pariter et ruinam. uolentes igitur tante dissolutionis materiam per uestram sollicitudinem amputari, discretioni uestre  per apostolica scripta precipiendo mandamus quatenus ad locum pariter accedentes, quidquid corrigendum inueneritis tam in capite quam in membris, auctoritate freti apostolica, solum Deum habentes pre oculis, corrigatis, et monitione diligenti premissa, ut ad ordinem Cistercien. redeant, a quo formam religionis sumpserunt, ad emendationem ipsius loci, tam in capite quam in membris, prout expedire uideritis, procedatis; quod statueritis facientes per censuram ecclesiasticam nullius contradictione uel appellatione obstante firmiter obseruari; sollicite satagentes ut conspirationes et uitium proprietatis radicitus exstirpentur. In quo si quis monachorum moriens fuerit uel fratrum inuentus,  Christiana careat sepultura. Nullis obstantibus litteris, etc., ueritate tacita impetrat. Quod si omnes, etc.

Datum, ut supra, uI Idus Maii.



CXLuII EPISCOPO, ARCHIDIACONO PETRAGORICENSI, ET R. ARCHIPRESBYTERO DE MARMUNTES IN PETRAGORICEN. DIeCESI CONSTITUTIS. Ut latam contra abbates intrusos sententiam tueantur atque defendant. 

De commisso nobis statu Ecclesie nos oportet esse sollicitos; ut si forsan in eius corpore sit infectum quidquam morbi contagio quod simplicitatem  corporis ualeat offuscare, illud uel debite correctionis capiat medicinam, uel ne corruptione ipsius pars sincera trahatur, ab unitate corporis penitus amputetur. Sane dilectus filius A. abbas Cadunien. in nostra presentia constitutus nobis exposuit diligenter quod cum Cadunien. cenobii commissum sibi regimen assumpsisset, ne aliqua de commissis ouibus antiqui hostis uersutia ab ouili suo posset surripere, iuxta uocem Dominicam ad fratres suos conuersus, sepius hortabatur ut Domino in sanctitate conscientie et iustitia coram ipso seruire studentes, sectatores essent bonorum operum, et propria, que iuxta formam sui ordinis eis habere aliquatenus non licebat, ad communem utilitatem Ecclesie resignarent, et ad Cistercien.  ordinem, de quo primum patrem acceperunt, uoluntate unanimi se transferrent. Ceterum quidam ex ipsis patris sui monita contemnentes et ea que salutem propriam continebant, egro animo sustinentes, in ipsum insurgere presumpserunt et diabolica instigatione seducti, et patrem et pastorem pariter conspiratione nefaria ab administratione abbatie nixi sunt amouere. Tandem uero cum idem abbas ex iniquitate filiorum domui sue timeret imminere periculum, in quosdam abbates monasterii sui subditos et subiectos simul cum parte altera, cautione iuratoria interposita, super querelis suis uoluntarie compromisit, tali tamen conditione adiecta, ut cum discretorum uirorum consilio et aliorum  abbatum filiorum et fratrum Ecclesie Cadunien. querelas ipsas iudicio uel concordia terminarent. uerum cum ad statutum arbitrii diem alterutra partium conuenisset, dicto abbate proponente contra monachos et probare parato quod conspirationem fecerant contra ipsum, et ipsis in iure confessis proprium se habere, supradicti arbitri exclusis uiris honestis ex consensu partium iuxta formam compromissi ad arbitrandum receptis, et non uocatis abbatibus fratribus et filiis ad diem assignatum, sententiam promulgarunt, et ipsos monachos nullam conspirationem fecisse penitus asserentes, de propriis abbati reddendis nichil pronuntiauere. Unde cum idem abbas se multipliciter grauari cognosceret, tum quia probationem suam  de conspiratione nolebant admittere et bonos uiros et honestas personas excluserant, tum quia de restituendis propriis nullam prorsus fecerant mentionem et abbates fratres et filios ad arbitrandum non conuocauerant, tam se quam abbatiam suam apostolice protectioni supposuit et a tam manifesto grauamine sedem apostolicam appellauit. Unde proprio nuntio ad sedem apostolicam destinato, bone memorie Celestino predecessori nostro facti seriem plenius explicauit; qui prouida deliberatione Ademaro bone memorie Petragoricen. episcopo dedit firmiter in mandatis ut personaliter ad cenobium Cadunien. accedens, quod ibi statuendum seu corrigendum cognosceret, auctoritate apostolica nullius contradictione seu etiam compromissione  prorsus obstante, tam in capite quam in membris corrigeret, et exstirpatis uitiis, uirtutes ibidem inserere laboraret; et si quid post appellationem ad sedem apostolicam interpositam inueniret circa statum ipsius abbatis temeritate qualibet attentatum, illud in irritum reuocaret. Cum igitur memoratus episcopus mandatum apostolicum recepisset et iuxta formam ipsius ad monasterium Cadunien. accedere festinaret, abbatem de Fesia, quem eiecto pastore proprio prescripti monachi cum abbate de Gundunio in eadem Ecclesia post appellationem ad sedem apostolicam factam presumptuose intruserant, cassauit penitus et amouit tam ipsum quam abbatem de Gundunio, qui eum intruserat, et fautores et electores ipsius excommunicationis  uinculo innodauit. Quam sententiam dicti abbates et monachi obseruare penitus contempsere. Unde iamdictus A. Cadunien. abbas compulsus est ad sedem apostolicam laborare. Nos igitur latam a memorato episcopo sententiam in predictos Faisen. et Gundunien. abbates et alios eorum fautores, sicut rationabiliter lata est, ratam habentes et firmam, presentium uobis auctoritate mandamus quatenus ipsam tandiu faciatis auctoritate nostra, nullius contradictione uel appellatione obstante, inuiolabiliter obseruari, donec pastorem suum A. unanimi uoluntate recipiant et debitam sibi obedientiam et reuerentiam impendentes, de perpetratis excessibus iuxta disciplinam sui ordinis satisfecerint competenter; in irritum reuocantes  quidquid in predicti abbatis preiudicium post appellationem ad apostolicam sedem obiectam constiterit immutatum; ipsos monachos auctoritate apostol. compellentes eidem abbati satisfacere in expensis mutuatis, dum ad sedem apostolicam per suos nuntios et etiam in propria persona coactus est laborare. Nullis obstantibus litteris harum tenore, etc. Quod si omnes, etc., duo uestrum, etc.

Datum Rome, ut supra, uIII Idus Maii, pont. nostri anno I.



CXLuIII uENERABILIBUS FRATRIBUS ARCHIEPISCOPIS ET EPISCOPIS AD QUOS LITTERAE ISTAE PERuENERINT. 

Cum in Ecclesiis dilectorum filiorum nostrorum  abbatis et fratrum uirziliacen. per eos capellani constituantur, qui debeant ipsis de temporalibus respondere, dignum est et consonum rationi ut sicut ex consuetudine obseruatur, super his controuersia mota ad iudicium ab eisdem fratribus compellantur. Ideoque fraternitati uestre presentibus litteris inhibemus ne capellanos ipsos, uel eosdem fratres contra tenorem priuilegiorum suorum in audientia uestra pro temporalibus subire iudicium compellatis, uel si spontanei accesserint, in preiudicium memoratorum fratrum ullatenus admittatis. Sed si quid super his questionis emergat, coram eis secundum ordinem iuris experientes suam iustitiam consequantur. Nulli ergo, etc.

Datum Rome apud S. Petrum.



CXLIX. ARCHIEPISCOPIS, ET EPISCOPIS, ET ALIIS ECCLESIARUM PRAELATIS, AD QUOS LITTERAE ISTAE PERuENERINT. De immunitate et priuilegiis monasterii beate Marie uirziliacensis. 


Licet uniuersa loca religiosa fouere ac diligere teneamur, illis tamen propensiorem curam impendere nos oportet, que specialiter beati Petri iuris existunt et ad nostram nullo mediante prouisionem pertinent et tutelam. Inde est quod nos iura monasterii beate Marie Magdalene uirziliacen. uolentes integra conseruari, et contra molestationes indebitas fratres et idem monasterium speciali communire  priuilegio libertatis, ad exemplar fe. record. Urbani, Clementis, Celestini predecessorum nostrorum, auctoritate apostol. prohibemus ne quis uestrum in monasterium ipsum, abbatem aut aliquem de fratribus eiusdem monasterii interdicti, suspensionis, uel excommunicationis sententiam promulgare presumat: quod si fecerit, eam decernimus non tenere. Libertates preterea et immunitates et rationabiles eiusdem monasterii consuetudines hactenus obseruatas, tam in animarum cura presbyteris Ecclesiarum uirziliacensis, Asconii, S. Petri, Castri insule et Monterione committenda, et contrahendis matrimoniis et legitime dirimendis, et excommunicandis uel absoluendis, suspendendis, destituendis et restituendis presbyteris, clericis et parochianis  Ecclesiarum illarum, quam in aliis negotiis et sacramentis ecclesiasticis, ratas esse decernimus, et eas a uobis precipimus inuiolabiliter obseruari. Nihilominus etiam uobis presentium auctoritate mandamus quatenus subditos uestros, de quibus ad uos predictorum fratrum fuerit perlata querela, ad necessitatem satisfactionis debite, contradictione et appellatione cessante, per excommunicationis et interdicti sententiam compellatis. Alioquin eis auctoritate apostolica indulsimus ut eos candelis accensis uice nostra excommunicent, et nuntient excommunicationis et interdicti uinculo innodatos: quos tandiu uolumus sicut excommunicatos et interdictos ab omnibus euitari, donec de perpetratis excessibus satisfaciant  competenter. Preterea quoniam, ut audiuimus, parochiani prefati monasterii, qui pro manifestis excessibus a memoratis fratribus quandoque sententiam ecclesiastice districtionis incurrunt, interdum ad alia loca se transferunt, ut sic sententiam et iustitiam fratrum eludant; districte mandamus atque precipimus ut eos qui taliter duxerint correctionem ecclesiasticam contemnendam, pariter et alios malefectores eorumdem fratrum, qui uel a uobis uel ab ipsis aut ab aliis fuerint excommunicationis et interdicti uinculo innodati, cum requisiti fueritis, per parochias uestras tandiu sicut excommunicatos et interdictos faciatis ab omnibus euitari, donec iidem malefactores satisfacere compellantur  [f. satisfecerint competenter]; et si delicti qualitas hoc exegerit, ad sedem apostolicam cum testimonio litterarum abbatis uel capituli ueniant absoluendi.

Datum Rome apud Sanctum Petrum.



CL. GERARDO ABBATI MONASTERII BEATAE MARIAE MAGDALENAE uIRZILIACEN. EIUSQUE FRATRIBUS TAM PRAESENTIBUS QUAM FUTURIS, REGULAREM uITAM PROFESSIS IN PERPETUUM. De eodem argumento.

Religiosis uotis annuere et ea operis exhibitione complere, officium nos inuitat suscepti regiminis, et ordo exigit rationis. Eapropter, dilecti in Domino filii, uestris iustis postulationibus clementer annuimus et prefatum monasterium S. Marie Magdalene  uirziliacensis, in quo diuino mancipati estis obsequio, ab illustris memorie Gerardo comite ipsius loci fundatore et uxore eius Bertha beato Petro apostolorum principi propria deuotione oblatum, apostolice sedis patrocinio communimus et, ad exemplar predecessorum nostrorum pie recordationis Leonis, Gregorii, Urbani, Eugenii, Alexandri, Lucii, Urbani, Gregorii, Clementis, et Celestini Romanorum pontificum  , statuimus ut idem monasterium in nullo teneatur alicui nisi tantum Rom. Ecclesie respondere, et illum uobis in abbatem dari uolumus et preponi quem fratres communi consensu uel fratrum pars consilii sanioris secundum Dei timorem et beati Benedicti institutionem elegerint et Romanus pontifex prouiderit ordinandum  aut suggestione monachorum eiusdem loci consenserit ordinatum. Sane consecrationem monasterii uestri et Ecclesiarum que sunt in circumadiacenti uilla Castri insule et Monterione, chrisma, oleum sanctum, benedictionem abbatis, ordinationes monachorum et clericorum et cetera ecclesiastica sacramenta, uobis a quo malueritis catholico episcopo suscipienda concedimus: quia apostolica fultus auctoritate quod postulatur indulgeat. Ecclesie uero eiusdem monasterii per diuersas prouincias constitute et earum altaria ab episcopis, in quorum diecesi sunt, consecrentur, cemeteria benedicantur, sacerdotes et clerici ordinentur, chrisma et oleum suscipiantur; siquidem gratiam atque communionem  apostolice sedis habuerint, et ea gratis ac sine prauitate uoluerint exhibere. Alioquin pro eorum susceptione catholica quem malueritis episcopum adeatis; qui similiter apostol. fultus auctoritate, quod postulatur indulgeat. Porro diecesano episcopo in monasterio uestro, nisi forte ab abbate fuerit inuitatus, nec stationes agere nec Missas liceat publicas celebrare, neque ullam in eodem cenobio et circumadiacenti uilla et in ecclesiis Asconii, Sancti Petri, que sunt in radice montis ipsius site, et in ecclesiis Castri insule et Monterione dominationem exercendi uel interdicendi habeat potestatem. Mansuro in perpetuum preterea decreto penitus prohibemus ne abbatem uel monachos persona quelibet  secularis ad curiam suam iudicandos uel in causam ducendos uocet; nec abbas uel monachi aut eorum homines ab ecclesia cui seruiunt iudicandi coacti pro susceptione iudicii curias principum adeant aliquorum, neque per alicuius principis potestatem abbas cum hominibus Ecclesie uirziliacensis, si qua inter eos querela emerserit, in causam intret; nec aliquis eos aduersus abbatem defendere audeat, uel tueri; nec burgenses uel homines Ecclesie uirziliacensis preter abbatem et monachos quisquam principum ad suam curiam iudicandos et distringendos puniendosue ire compellat. Ad hec, sepedicto monasterio auctoritate apostolica confirmamus quecunque predictorum fundatorum seu quorumcunque fidelium legitima collatione aut aliis  iustis modis noscitur possidere, et quecunque iuste in futurum et canonice largiente Domino poterit adipisci. Preterea quieti uestre prouidentes, auctoritate apostol. interdicimus et sub excommunicationis uinculo prohibemus, ut infra pertinentias monasterii uestri crucibus determinatas nullus hominum capere, inuadere seu bona sua auferre siue assultum uel quamlibet offensionem facere, neque per alicuius ducis uel comitis auctoritatem quisquam sine licentia uestra in eodem monasterio missas celebrare et oblationes detinere presumat. Nihilominus quoque predecessorum nostrorum fe. mem. Urbani, Eugenii, Alexandri, Lucii, Urbani, Gregorii, Clementis et Celestini Roman. pontificum uestigiis inherentes, statuimus ut in  ecclesiis et capellis uestris per diuersus prouincias constitutis presbyteri a uobis uel fratribus uestris eligantur; ut episcopis, in quorum diecesi sunt, presententur: a quibus, si idonei fuerint, curam animarum accipiant; ita quidem quod de plebis cura teneantur episcopis respondere; de oblationibus uero, decimis aliisque redditibus, sicut a predecessoribus nostris uobis concessum fuisse dignoscitur, in curia uestra suam iustitiam exsequantur. Quod si facere forte noluerint, subtrahendi eis temporalia ipsa, liberam habeatis auctoritate apostol. facultatem. Sententiam insuper super causa que inter uos et bone memorie Stephanum quondam Eduen. episcopum uertebatur, a domino Urbano  predecessore nostro de communi consilio et assensu fratrum prolatam et a felicis record. Clemente predecessore nostro postmodum confirmatam, auctoritate apostol. concedimus et presentis scripti pagina communimus. Que quidem sententia talis est. Controuersie que sub examine sedis apostol. terminantur litterarum debent memorie commendari, ne tractu temporis in recidiue questionis scrupulum deducantur. Meminimus autem pie memorie predecessorem nostrum Lucium papam uenerabilibus fratribus nostris T. Portuen. et N. Albanen. episcopis et nobis adhuc in minori officio constitutis iniunxisse ut in causa inter uenerabilem fratrem nostrum Eduen. episcopum et monasterium uestrum diutius agitata, testes ipsius  episcopi audiremus, eo, sicut recolimus, patenter expresso, ut super his articulis in quibus ius episcopale monasterii priuilegia excludebant nulla per testes inquisitio haberetur, sed super aliis de quibus ab episcopo questio contra monasterium mouebatur. Testibus itaque prefato tenore receptis et depositionibus eorum redactis in scriptis, fuit indulta commissio pro aliis testibus producendis, diffinitiua sententia apostol. sedis examini reseruata. Proinde postea que acta sunt sub iudicibus delegatis, tam episcopi quam monasterii procuratoribus statuto termino in nostra presentia constitutis, post multa hinc inde proposita ab episcopi procuratore quesiuimus ut quidquid peteret, scripture serie declararet. Qui licet antea per aduocatum subiectionem  monasterii cum aliis petiisset, tandem libello porrecto confessus est, quod nichil in corpore monasterii uindicaret, sed in ecclesiis in uilla circumadiacenti monasterio constitutis, clero et populo earumdem et quibusdam aliis ius episcopale domino suo restitui postulabat: quorum possessionem Eduen. Ecclesiam habuisse et preter iuris ordinem amisisse sufficienter probatum esse testibus asserebat; et ideo attestationes aperiri cum instantia requirebat. E contra uero uirziliacenses nec litem fuisse super his que exempta sunt per priuilegia contestatam et se libere usos suis priuilegiis affirmabant. Nos uero priuilegiis monasterii diligenter inspectis, uille circumadiacentis ecclesias  scilicet Sancti Petri, Sancti Christophori, Sancti Stephani, Sancte Marthe, Sancte Crucis, et Sancti Iacobi, plena et pari cum monasterio gaudere reperimus libertate. Quia ergo, sicut dictum est, nostri non fuit predecessoris intentio ut super his que in priuilegiis eximuntur uel haberetur questio uel testimonium redderetur, attestationes omnes super his, si que sunt exhibite, duximus irritandas. Sane libertatem monasterii ex ipsa procuratoris episcopi confessione tenentes ei priuilegiorum claram seriem in aliis, que licet exempta in questionem deducebantur, attentius intuentes, procuratori episcopi de consilio fratrum nostrorum super subiectione monasterii et omnibus que in priuilegiis eximuntur per diffinitiuam sententiam  silentium perpetuum ita duximus imponendum, ut in ecclesiis supradictis, clero et populo earumdem et uilla circumiacenti nichil iuris, nichil consuetudinis, nichil omnino quisquam, preter Romanam Ecclesiam, secundum quod priuilegia continent, que diligenter inspeximus, habeat potestatis. uerumtamen principalem super ipsis priuilegiis questionem, si ea episcopus non in parte sed totaliter tentauerit improbare, ipsi liberam reseruamus. Decernimus ergo, etc., usque ad uerbum illud, fatigare, aut de propriis animalibus que in cellis eius sunt, decimas exigere, sed omnia etc. salua in omnibus sedis apostolice auctoritate, et in illis ecclesiis que exempte non sunt diecesanorum episcoporum canonica iustitia. Ad indicium autem tam iurisdictionis  Romane Ecclesie quam libertatis uestre, libram unam argenti nobis nostrisque successoribus annis singulis exsoluitis. Si qua igitur, etc.

Datum Rome apud Sanctum Petrum per manum Rainaldi domini pape notarii, uicem agentis cancellarii, III Non. Maii, indictione prima, Incarnationis Dominice 1198, pontificatus uero domini Innocentii pape tertii anno primo.



CLI. WILLIELMO REMEN. ARCHIEPISCOPO. SANCTAE SABINAE CARDINALI. Ut electo Cameracen. liceat resignare iuri, et ut eligatur alius idoneus a capitulo, intra mensem, uel instituatur auctoritate apostolica. 


Cum illos qui ad prelationis officium euocantur esse deceat sollicitos et attentos, ut tanquam boni pastores uigilias noctis custodiant super grege sibi commisso, ne lupus rapiat uel dispergat, qui propter impedimentum cordis aut corporis aliquando ad huius officii onus electi suam insufficientiam recognoscunt et malunt prelationis officium resignare quam uelint sub eorum regimine gregem Dominicum deperire, gratum exhibent Domino, sicut credimus, famulatum et petitionibus eorum fauor est apostolicus impendendus; quia tutius est in Ecclesia non preesse quam non prodesse qui presunt. Licet autem occulta cordium ille solus intelligat qui renum est scrutator et cordium; quia  tamen a nobis tam ex parte tua quam dilecti filii Cameracen. electi exstitit postulatum, ut si idem electus cuiuspiam infirmitatis conscius, propter quam ad regimen ipsius Ecclesie insufficiens dignoscitur, uellet sine prauitate aliqua resignare, liceret tibi eamdem recipere cessionem; uolentes, quantum cum Deo possumus, Cameracen. Ecclesie prouidere, auctoritate tibi presentium indulgemus, ut si electus ipse propter predictam causam sine prauitate renuntiare uoluerit, resignationem ipsius apostolica auctoritate recipias, et ascitis tibi uenerabilibus fratribus nostris Atrebaten et Ambianen. episcopis canonicos predicte Ecclesie studiosius moneas et inducas ut infra mensem post  admonitionem uestram, personam idoneam sibi communiter iuxta sanctionem canonicam eligant in pastorem. Si uero in electione facienda omnes, uel maior et sanior pars, non potuerint conuenire, ut ab eadem Ecclesia dissensionis in electione amoueatur materia, per quam iamdudum plurima sustinuisse dignoscitur detrimenta, ex tunc tu pariter cum predictis episcopis uel eorum altero, si ambos habere non poteris, non obstante contradictione uel appellatione cuiuslibet, preficiendi ipsi Ecclesie personam idoneam in pastorem liberam habeas auctoritate apostolica facultatem. Nulli ergo, etc.

Datum Rome, ut supra, u Idus Maii, pontificatus nostri anno primo.



CLII. EIDEM. Quod nouam cathedram ipsi erigere liceat. Cenobia tamen in illos usus non conuertantur, sed cenobia permaneant. 


Cum ad ecclesiastici honoris augmentum tuam sollicitam cognoscimus uoluntatem, tanto ibi propensius in Domino congaudemus, quanto personam tuam sinceris caritatis brachiis amplexamur, et te tanquam precipuum Ecclesie membrum in domo Domini desideramus euidentius elucere. Peruenit siquidem ad audientiam nostram quod cum ad ampliationem diuini cultus et honorem Ecclesie Gallicane in castro tuo, quod Mosomum dicitur,  in abbatia eiusdem castri disposuisses nouum episcopatum erigere, a felicis recordationis Celestino papa predecessore nostro super hoc licentiam postulasti; qui fratrum deliberato consilio, sicut in eius litteris continetur, tibi per scripta sua concessit ut de assensu karissimi in Christo filii nostri illustris regis Francorum, de consilio etiam uenerabilium fratrum nostrorum Atrebaten. et Ambianen. episcoporum, illud apostolica auctoritate suffultus, nullius contradictione uel appellatione obstante, in huiusmodi negotio agere procurares quod ad honorem Dei et Ecclesie cognosceres pertinere; illos ecclesiastica districtione percellens qui tibi super hoc ducerent temeritate qualibet resistendum.  Nos igitur eiusdem predecessoris nostri uestigiis inherentes, de fratrum nostrorum consilio, ut in predicta abbatia, iuxta prescriptam tibi formam a predecessore nostro episcopatum erigere ualeas, uel si malueris in eodem castro cathedralem Ecclesiam cui preficiatur episcopus fabricare liberam tibi concedimus auctoritate apostolica facultatem: ita tamen quod ab eodem monasterio monachi nullatenus excludantur; ne forte uenire contra sanctiones canonicas uideremur, quibus prouida fuit deliberatione statutum, ut que semel Deo dedicata sunt monasteria, semper maneant monasteria; cum et hodie generaliter statuatur ut ordo monasticus, qui in aliquo monasterio secundum Deum et beati Benedicti regulam dignoscitur  institutus, perpetuis ibidem temporibus inuiolabiliter obseruetur. Si uero predictorum episcoporum copiam habere non poteris, tu cum eorum altero iuxta prescriptam formam in ipso negotio procedendi habeas potestatem. Nulli ergo, etc.

Datum, ut supra.



CLIII. EIDEM. Quod ipsi in nouo suo episcopatu dignum aliquem uirum preficere liceat. 

Cum in ecclesia Dei ex dispositione diuina locum obtineas digniorem, petitionibus tuis tanto libentius fauorem apostolicum impertimur, quanto eas credimus  ex maturiori deliberatione procedere et personam tuam cognoscimus ad augmentationem ecclesiastice dignitatis sollicitius aspirare. Cum igitur tibi tam a felicis recordationis Celestino papa predecessore nostro quam a nobis de fratrum nostrorum consilio sit indultum ut infra castrum tuum, quod Mosomum dicitur, in abbatia eiusdem castri ualeas episcopatum erigere, uel si malueris in eodem castro aliam cathedralem ecclesiam cui preficiatur episcopus, fabricare; ut laudabile tue uoluntatis propositum melior sequatur effectus et ad exaltationem noui episcopatus studeas affectuosius et intendas, persone tue, quam prerogatiua dignitatis honorare uolumus speciali, auctoritate presentium indulgemus ut liceat tibi, quoad uixeris,  personaliter in eodem episcopatu, eorum requisito assensu quibus episcopus preficiendus exstiterit, nullius contradictione uel appellatione obstante, personam idoneam instituere in pontificem, qui populo sibi commisso preesse ualeat et prodesse. Nulli ergo, etc.

Datum, etc., ut supra, uII Idus Maii.



CLIu. MAGISTRO GUISELIN. SUBDIACONO NOSTRO, CANCELLARIO TORNACEN. Sententia cardinalis Remensis a papa confirmatur.

Cum a nobis petitur, etc. usque ad uerbum illud effectum. Ad audientiam nostram siquidem te referente peruenit, quod cum felicis rec. Celestinus papa predecessor noster causam que uertebatur  inter te et Laurentium clericum de Brugis, super prebenda spectante ad magisterium scholarum Sancte Marie in Brugis, uenerabili fratri nostro Willielmo Remen. archiepiscopo Sancte Sabine cardinali commisisset fine debito terminandam, ipse, allegationibus utriusque partis auditis et cognitis, de prudentum uirorum consilio te ab ipsius impetitione absoluit, super hoc perpetuum silentium imponens eidem. Nos igitur quod per eumdem archiepiscopum factum est uolentes debitam firmitatem habere, prebendam ipsam, sicut iuste possides et quiete, deuotioni tue auctoritate apostolica confirmamus, etc. Nulli ergo, etc.

Datum Rome apud Sanctum Petrum Iu Non. Maii.



CLu. TORNACEN. EPISCOPO. Ut a decessoribus alienata reuocet 


Cum Ecclesiarum omnium cura nobis immineat pastoralis, sic nos conuenit circa utilitatem ipsarum attentius uigilare, ut que male ordinata sunt in eis in statum reuocentur, auctore Domino, meliorem. Intelleximus siquidem per petitionem ex tua nobis parte porrectam, quod redditus duodecim altarium, qui ad mensam episcopalem specialiter fuerant deputati, quidam predecessorum tuorum retroacto tempore minus rationabiliter distraxere. uolentes igitur tibi et Ecclesie tue paterna sollicitudine  prouidere, ut redditus illos, qui in preiudicium tuum a mensa episcopali irrationabiliter sunt subtracti, tibi liceat, appellatione remota, legitime reuocare, fraternitati tue auctoritate presentium indulgemus. Nulli ergo, etc.

Datum, etc., ut supra, uI Non. Maii.



CLuI. CANONICIS ECCLESIAE BEATAE MARIAE TORNACEN. Ut fructus altarium uicariis equaliter diuidantur. 

Cum a nobis petitur, etc. usque ad uerbum assensu; ut redditus, qui a diuersis donatoribus ad usum uicariorum ecclesie uestre, qui non sunt maioris altaris seruitio deputati, per temporum uices proueniunt, colligantur in unum et per ministros  uestros inter eosdem uicarios equaliter diuidantur, qui communi assensu capituli, secundum antiquam et rationabilem ecclesie uestre consuetudinem, institui ualeant et similiter amoueri, liberam uobis auctoritate presentium concedimus facultatem. Decernimus ergo, etc.

Datum, etc., ut supra, uIII Idus Maii.



CLuII. CANONICIS ET CLERICIS TORNACEN. ECCLESIAE. 

Cum a nobis petitur, etc. usque ad uerbum postulationibus inclinati, ne coram alio iudice trahamini nisi per appellationem in causam, quandiu sub examine uenerabilis fratris nostri episcopi Tornacen. uel dilectorum filiorum decani et capituli  uestri stare iuri uolueritis, preterquam de nostro uel legati nostri mandato, auctoritate uobis presentium indulgemus. Liceat quoque uobis, cum generale interdictum terre fuerit, exclusis interdictis et excommunicatis, clausis ianuis, non pulsatis campanis et suppressa uoce, diuina officia celebrare. Nulli ergo, etc.

Datum, etc., ut supra, Iu Idus Maii.



CLuIII. CANONICIS ECCLESIAE BEATAE MARIAE TORNACEN. Quod fructus maioris altaris possint diuidere. 

Cum a nobis petitur, etc., usque ad uerbum illud, assensu, ut redditus qui per temporum uices a diuersis  personis ad usum uicariorum maioris altaris ecclesie uestre proueniunt, colligantur in unum et per ministros uestros inter uicarios equaliter diuidantur, qui communi assensu capituli, secundum antiquam et rationabilem ecclesie uestre consuetudinem, institui ualeant et similiter amoueri, liberam uobis auctoritate presentium concedimus facultatem. Decernimus ergo, etc.

Datum Rome apud Sanctum Petrum.



CLIX. CANONICIS ECCLESIAE BEATAE MARIAE TORNACEN. Confirmatio constitutionis cuiusdam, super fructibus beneficii Iuonis. 

Cum a nobis petitur, etc., usque ad uerbum illud,  uestris postulationibus gratam conuenientiam impendentes, institutionemque quam super fructibus beneficii quod fuit olim Iuonis de uinea, cuius etiam donatio ad uos nullo medio pertinebat, de uoluntate et consilio uenerabilis fratris nostri Stephani episcopi uestri in Ecclesia uestra fecistis, uidelicet ut fructus illi ad agenda communia negotia capituli perpetuo debeant applicari, sicut ipsa institutio rationabiliter facta est et hactenus obseruata et in authentico exinde confecto plenius continetur, auctoritate apostolica confirmamus, etc. Nulli ergo, etc.

Datum, etc., ut supra, II Kalend. Maii, pontificatus nostri anno primo.



CLX. ELECTO CAMERACENSI, SANCTI AUBERTI ET SANCTI GILLENI ABBATIBUS. Ut iniustam interdicti sententiam reuocent. 


Cum in Ecclesia Dei omnia fieri debeant ordinate, non est a prelatis ecclesiarum ex impetu uel pro questu ad sententiam procedendum; sed ad hoc eo maiori debent maturitate procedere, quo turpius et absonum magis existit de prolata temere sententia quam de ferenda minus rationabiliter reprehendi: quorum alteri, primo uidelicet, pena ex presumptione debetur, secundo uero uenia pro ignorantia uel diligentia minori donatur. Sane significantibus dilectis filiis abbate et conuentu S. uedasti Atrebaten. didicimus quod si quando inter eos et uenerabiles  fratres nostros episcopos, et dilectos filios archidiaconos, in quorum parochiis aliqua eorum obedientia uel capella consistit, super aliquo controuersia uertitur, uel alicui ipsorum non satisfaciunt iuxta desiderium postulantis, ipsi ecclesias eorum in suis parochiis constitutas interdicto subiiciunt et interdictum ipsum, nisi placati muneribus, non relaxant. uolentes autem Ecclesie sancti uedasti paterna sollicitudine prouidere, eisdem episcopis et archidiaconis per scripta nostra precipiendo mandauimus ne eius ecclesias sine manifesta et rationabili causa interdicto supponant, nec occasione secularium negotiorum aut questionum emergentium, seu causa lucri captandi, capellanos in eius ecclesiis commorantes impediant, quominus in ecclesiis  suis diuina ualeant officia celebrare. Quocirca discretioni uestre per apostolica scripta precipiendo mandamus quatenus, si prefati episcopi uel archidiaconi forsan in ecclesias eorumdem abbatis et conuentus sententiam interdicti minus rationabiliter duxerint promulgandam, uos de sententia ipsa, appellatione postposita, cognoscatis et eam post cognitionem, si talem ipsam inueneritis, auctoritate freti apostolica relaxetis. Nullis litteris, etc. harum tenore tacito.

Datum Rome apud Sanctum Petrum, II Kalend. Maii, pontificatus nostri anno primo.



CLXI. ATREBATEN. EPISCOPO ET CAMERACEN. ELECTO. Ut concordia inita et bona fide interposita transactio obseruetur. 


uiris religiosis et his precipue qui beati Benedicti regulam sunt professi non credimus expedire ut, otio claustrali postposito, contra instituta sui ordinis discurrant per curias seculares, aut secularibus negotiis inuoluantur. Inde est quod nos dilectorum filiorum abbatis et conuentus sancti uedasti Atrebaten. religioni et honestati consulere cupientes, discretioni uestre per apostolica scripta mandamus quatenus, si nobiles uiri comes Aionien. et Betunen. aduocatus a compositionibus quas idem comes  cum eisdem fratribus super possessionibus de Haspra. et pater prefati aduocati super possessionibus de Saillis et earum appenditiis uoluntate propria inierunt temere resilire uoluerint, eos ad obseruationem compositionum ipsarum, sicut sine prauitate facte sunt et ab utraque parte recepte, a nobis etiam confirmate, monitione premissa per districtionem ecclesiasticam appellatione postposita compellatis. Nullis litteris, etc., ut supra.

Datum, ut supra.



CLXII. REMEN. ARCHIEPISCOPO SANCTAE SABINAE CARDINALI ET ABBATI SANCTI REMIGII ET DECANO REMEN. Ut Nouiomensem episcopum tertia decimarum parte contentum esse et uexatione monasterii S. uedasti abstinere iubeant. 


Significantibus nobis dilectis filiis abbate et conuentu sancti uedasti nostro est apostolatui reseratum, quod Martinus quondam eiusdem monasterii abbas tertiam partem decimationis de Moilaiuis et de Ernaldmensnil ab R. quondam Nouiomen. episcopo recepit ad censum, et ei tantam se redditurum promisit annis singulis pensionem, quod relique due tertie cum illa tertia uix sufficiunt ad solutionem ipsius. Unde ecclesia beati uedasti iacturam enormem dicitur incurrisse. Propter quod uenerabili fratri nostro Nouiomen. episcopo dedimus in mandatis, ut illa tertia parte decimationis predicte, sicut iustum est, de cetero sit contentus et Ecclesiam  ipsam super exactione premisse pensionis amodo non molestet. Quocirca discretioni uestre per apostolica scripta mandamus quatenus si supradictus episcopus mandato nostro parere noluerit et premissis ueritas suffragatur, uos auctoritate nostra suffulti memoratum episcopum sua tertia manere contentum et ab ecclesie supradicte super exactione pensionis illius molestatione cessare, sicut iustum est, monitione premissa per districtionem ecclesiasticam, appellatione remota, cogatis. Si qua uero partium legitime citata etc. facientes quod decreueritis, etc. Nullis litteris, etc., ut supra. Quod si omnes, etc., tu, frater archiepiscope, cum eorum altero, etc.

Datum, ut supra.



CLXIII ELECTO CAMERACENSI, SANCTI AUBERTI ET SANCTI GILLENI ABBATIBUS IN CAMERACEN. DIeCESI CONSTITUTIS. Ut episcopos per censuras compellant monasterium S. uedasti contra suos aduersarios iure tueri. 


Ut loca religiosa et fratres in eis diuinis obsequiis deputati uiolentie non subiaceant laicali, sed instituta sui ordinis colant potius in quiete, specialis est eis gratia facienda; ne pro sui iuris defectu secularibus immisceri negotiis compellantur et ad curias discurrere seculares. Hac igitur consideratione inducti, dilectis filiis abbati et conuentui sancti uedasti  Atrebaten. prouidere uolentes, discretioni uestre per apostolica scripta precipiendo mandamus quatenus si de malefactoribus suis per diecesanos episcopos iustitiam non potuerint obtinere, uos post trinam admonitionem eisdem episcopis factam, malefactores eorumdem fratrum ad exhibitionem iustitie per censuram ecclesiasticam, appellatione postposita, compellatis, facientes quod decreueritis per districtionem ecclesiasticam inuiolabiliter obseruari; nec sententiam in eos latam a uobis, nisi damna et iniurias passis prius fuerit satisfactum, aliquis audeat relaxare. uolumus etiam nichilominus et mandamus ut cum ab eodem abbate et fratribus fueritis requisiti, ad eorum monasterium accedentes, que corrigenda fuerint in capite uel in membris, auctoritate  freti apostolica corrigatis. Nullis litteris, etc., ut supra. Quod si omnes, etc., duo uestrum, etc.

Datum Rome apud Sanctum Petrum



CLXIu. GRADEN. PATRIARCHAE. Ut causam archidiaconi Taruisini contra clericos de Quinto iure definiat. 

Constituti in presentia nostra dilecti filii Iacobus et Oliuierius nuntii clericorum plebanatus de Quinto, et dilectus filius archidiaconus Taruisinus, pro causa que inter ipsos ex una parte et archidiaconum memoratum ex alia super iure ipsius archidiaconatus fuerat agitata et tandem ad nos per appellationem delata, diffinitioni eius contrariis affectibus intendebant,  et cum uellent ad inuicem litigare, dilect. filium G. SS. Cosme et Damiani diaconum card. ipsis concessimus auditorem. Cumque partes in eius essent presentia constitute, predicti nuntii pro ipsis et parte sua firmiter asserebant quod causa eadem post tractatum diutinum amicabili tandem fuerat compositione sopita: quam quidem archidiaconus iuramento, episcopus uero sub pena mille librarum se promiserat firmiter seruaturum. Ex aduerso autem predictus archidiaconus proponebat quod cum uideret partem aduersam sibi super obseruatione compositionis facte molestiam irrogare, bone mem. Clementi pape predecessori nostro suam curauit proponere questionem: qui tandem ipsum a prestito iuramento post cause cognitionem absoluit et  licentiam ei dedit ut archidiaconatus sui iura, non obstante compositione illa, prosequi non cessaret; presertim cum eam prefatus episcopus non seruasset et tam ipse quam plebani socii eius super hoc contra mandati apostolici formam eum plurimum molestassent. E contra premissi nuntii affirmabant quod episcopus suus contra compositionem non uenerat, imo ipsi archidiacono querenti responderat quod paratus erat facere quod deberet, sicut per instrumentum publicum ostendebatur, et quod archidiaconus contra iuramentum licitum ac sponte interpositum nulla debuisset ratione uenire. Et si forte sibi esset aliquo modo, quod non credebant, indultum, prius que contra compositionis formam presumpserat, emendare penitus tenebatur, quam  statueretur aliquid super negotio principali. Ceterum cum in presentia card. predicti diutius litigassent, tandem auditis per eum que duxerant proponenda, fratrum nostrorum consilio habito diligenti, causam ipsam sub certa forma tue fraternitati duximus committendam, per apost. tibi scripta mandantes quatenus utramque partem ad obseruationem compositionis predicte  non obstante absolutione predicta, quam credimus per subreptionem obtentam, per censuram ecclesiasticam sublato appellationis obstaculo compellere non omittas; in irritum apost. auctoritate reducens si quid contra compositionem predictam per predictum  archidiaconum cuiuslibet auctoritate rescripti noueris immutatum. Si quid uero postmodum inter eos fuerit questionis, partibus ad tuam presentiam conuocatis audias et illud appellatione remota debito fine decidas. uolumus preterea nichilominus et mandamus quatenus clericos et laicos, qui occasione questionis predicte, quam cum archidiacono habuerunt, excommunicationis, suspensionis, uel interdicti sunt uinculo innodati, secundum Ecclesie formam absoluas; illos qui ipsis bona sua per uiolentiam abstulerunt, ad restitutionem eorum, sicut iustum fuerit, ecclesiastica censura remota appell. compellens, et non permittas quod ipsis super beneficiis suis grauamen uel aliqua molestia ab  aliquo indebite inferatur. Illos uero quos Ecclesias uiolasse et manus in clericos temerarias iniecisse constiterit, tandiu facias sicut excommunicatos ab omnibus arctius euitari, donec passis iniuriam etc., et cum testimonio litterarum, etc.

Datum, ut supra, etc., Iu Idus Maii.



CLXu. ARCHIEPISCOPIS ET ALIIS ECCLESIARUM PRAELATIS, MARCHIONIBUS, COMITIBUS, BARONIBUS, ET ALIIS NOBILIBUS uIRIS, ET UNIuERSIS CHRISTI FIDELIBUS AD QUOS LITTERAE ISTAE PERuENERINT. Ut commissariis apostolicis contra hereticos auxilio sint. 

Cum ad capiendas uulpes paruulas, que demoliuntur  uineam Domini Sabaoth, species quidem habentes diuersas, sed caudas adinuicem colligatas, quia de uanitate conueniunt in idipsum, et hereticos ab fidelium consortio excludendos, dilectum filium fratrem Rainerium, potentem diuino munere in opere et sermone, et cum eo dilectum filium fratrem Guidonem, uirum Deum timentem et uacantem operibus caritatis, ad partes uestras duxerimus destinandos, uniuersitatem uestram rogamus, monemus et exhortamur in Domino, et in remissionem iniungimus peccatorum quatenus eos benigne recipientes pariter et deuote, contra hereticos ipsis potenter et uiriliter assistatis, eis consilium et auxilium impendentes. uerum quia frater Rainerius pro  arduis Ecclesie negotiis in Hispaniam de mandato processit apostolico, uolumus nichilominus et mandamus ut uos fratres archiepiscopi et episcopi, cum a dicto fratre Guidone fueritis requisiti, in hereticos, quos ipse uobis nominauerit, spiritualem gladium exeratis; laici uero bona eorum confiscent et eos eiiciant de terra sua et eorum paleas separent a frumento. Omnibus autem qui pro conseruatione fidei Christiane in tanto discrimine quod Ecclesie imminet, ipsi astiterint fideliter et deuote, illam peccatorum suorum concedimus indulgentiam, quam beati Petri uel Iacobi limina uisitantibus indulgemus.

Datum Rome, etc., ut supra, III Idus Maii



CLXuI. ABBATI SANCTI uEDASTI. Approbat eius uoluntatem, quod ex collegio seculari factum olim cenobium, ad collegium reuocare laboret. 


Pie postulatio uoluntatis effectu debet prosequente compleri, ne refrigescat caritas postulantis ex longioris more fastidio uel ex breui etiam dilatione tepescat. Significasti siquidem nobis quod cum ecclesia Sancti Petri de Castro sita iuxta monasterium tuum libera sit, et sicut ipsum monasterium ab episcopali iurisdictione penitus sit exempta, et in ea olim esse consueuerint canonici seculares, predecessores tui, ut possessiones ipsius in suos usus conuerterent, ut in ipsa facerent per monachos  ministrari indulgentiam a sede apostolica impetrarunt. uerum quoniam in ea minus solemniter Domino deseruitur, ad ampliandum ibidem cultum diuini nominis canonicos seculares, prout ibi quondam fuerant, in ea ordinare desideras et eis certos redditus assignare. Eapropter, dilecte in Domino fili, intentionem tuam laudabilem attendentes, auctoritate tibi presentium indulgemus ut de consilio fratrum tuorum uel maioris et sanioris partis in ea canonicos seculares instituas, et tam de bonis monasterii tui quam de his que ibi a fidelibus offerentur redditus eis competentes assignes: ita tamen ut in nullo libertas illa depereat, quam ei predecessores  nostri Romani pontifices contulere. Nulli ergo, etc.

Datum Rome, etc. Idibus Maii, pontificatus nostri anno primo.



CLXuII. B. MAGISTRO SCHOLARUM ET uALBERTO CANONICO TARuISINIS. Episcopi trucidatores a solo papa absoluendi, excepto articulo mortis. 

Super eo de quo nos uestra discretio requisiuit, uidelicet quid faciendum sit de his qui captioni bone memorie u. Bellunen. episcopi, ex qua dignoscitur a quibusdam aliis crudelissime interemptus, se diabolico instinctu interfuisse fatentur, si ad Ecclesiam  redire uoluerint, in qua sint forma recipiendi ab ea, uobis taliter respondemus, quod cum tam enorme flagitium debita uelimus seueritate punire, ne facilitas uenie incentiuum prebeat delinquendi, si communioni fidelium reconciliari desiderant, ad sedem apostolicam ueniant absoluendi, nisi forte articulus mortis immineat uel hostilitas impediat capitalis; quibus in utroque casu, recepta secundum formam Ecclesie sufficientissima cautione quod nostris debeant obedire mandatis, absolutionis beneficium nostra auctoritate potestis impendere: ita tamen quod opportunitate recepta, suscepturi mandatum, ad sedem apostolicam accedere non postponant. Prouideatis autem attentius  ne quid contra prescriptam formam quomodolibet attentetis [attentetur].

Datum Rome apud Sanctum Petrum.



CLXuIII. ARCHIEPISCOPO ET CAPITULO TURONEN. Citantur ad audiendum sententiam proferre in causa ipsorum contra Ecclesiam Dolensem.

 Licet in Ezechiele legatur: Animalia ibant et non reuertebantur, tamen sequitur in eodem Animalia ibant, et reuertebantur. Quamuis autem hec uocum dissonantia secundum sanum consonet intellectum et uarias expositiones habeat mysticas et morales, possunt tamen per animalia munda, que ruminant et ungulam findunt, rectores Ecclesie non incongrue designari: qui discernendo fingunt ungulam  et ruminant meditando: qui dum aliqua statuunt que postmodum non retractant, eunt et non reuertuntur; cum uero aliquid statuunt quod postmodum reuocant consilio saniori, eunt et sicut de animalibus legitur, reuertuntur. Utinam autem predecessores nostri Romani Pontifices in diffinitione illius ueteris et nondum inueterate, sed pre uetustate notissime questionis, que inter Turonen. et Dolen. Ecclesias fuit diutius agitata et adhuc sub iudice lis est, animalibus que ibant, et non reuertebantur, possent secundum formam expositionis supraposite comparari; ut quod super ea statuerunt taliter receptum fuisset a partibus et seruatum,  quod nec causa ipsa in recidiue contentionis scrupulum denuo deuenisset, nec nos oporteret super ea cum partibus laborare. Sane quamuis causa ipsa frequenter fuerit per sedem apostolicam diffinita, peccatis tamen exigentibus rediit malesana cicatrix in uulnus antiquum; hodieque manent uestigia ueteris questionis et euidenter apparent et damnis que utraque partium eius occasione uehementer incurrit, sicut ipsi nouistis nec nos etiam ignoramus. Quod si uerum inspicimus et attendimus causas controuersie diuturne, per uos interdum stetisse uidetur quominus legitimum finem acceperit questio toties suscitata. Nam, ut non longe petamus exemplum, cum bone memorie Celestinus papa predecessor noster partes ad iudicium  citauisset, terminum eis certum prefigens, et eum postmodum de uoluntate partium prorogasset, licet dilectus filius I. Dolen. electus ad sedem apostolicam propter hoc in persona propria non sine multo grauamine accessisset, tu tamen, frater archiepiscope, nec uenisti nec misisti ad nos idoneum responsalem, sed nuntios solummodo minus sufficienter instructos pro sola dilatione petenda. Nolentes autem dictas ecclesias huius occasione discordie non sine magno utriusque dispendio diutius laborare, festum dedicationis beati Michelis proximo futurum pro peremptorio termino uobis et parti aduerse duximus prefigendum. Ideoque discretioni uestre per apostolica scripta mandamus  et districte precipimus quatenus ad predictum terminum, quidquid de te, frater archiepiscope, quocunque modo contingat, per uos uel procuratores idoneos ad sedem apostolicam accedatis, nostre dispositionis formam uel iuste diffinitionis sententiam recepturi. Cum enim instantia nostra quotidiana sit omnium Ecclesiarum sollicitudo continua, de plenitudine potestatis, quam super omnes Ecclesias ab ipso Iesu Christo suscepimus, ea cupimus consilio saniori disponere, sicut uiderimus expedire, que ad pacem et utilitatem proueniant Ecclesie utriusque. Alioquin ex tunc in diffinitione ipsius cause uel dispositione dante Domino procedemus.

Datum Rome apud S. Petrum Id. Maii, pont. nostri anno primo.



CLXIX. In eumdem fere modum Bituricen. archiepiscopo.


Licet in Ezechiele, etc., usque ad uerbum illud, procedemus. Quocirca fraternitati tue per apostolica scripta precipiendo mandamus ut supramemoratis archiepiscopo et capitulo Turonen. ex parte nostra districte precipias ut in termino sibi peremptorio constituto nostro se conspectui representent et litteras nostre citationis per tuos nuntios ipsis facias presentari.

Datum Rome, etc., ut supra, XuII . . . , Kalend. Iunii, etc.



CLXX. ARCHIEPISC. TARENTASIEN. ET EPISC. AUGUSTEN. ET ABBATI BONIMONTIS. Committitur eis causa episcopi et capituli Lausannensis. 


 Licet iniuncte nobis administrationis officium profectibus nos admoneat intendere singulorum, et tanquam de commisso nobis grege rationem Domino reddituri cunctos ea facere exoptemus que ad uitam proficiant sempiternam, fratres tamen et cepiscopos nostros, qui in partem sunt sollicitudinis euocati, sic uellemus commissi eis officii exsecutionem diligenter peragere, quod non lucerna sub modio sed supra candelabrum posita uideretur.  uerum cum de ipsis ea nostris auribus referuntur que in infamiam pontificalis dignitatis redundant, dolemus admodum et turbamur: quia iuxta diuine legis sententiam, si sacerdos, qui est unctus, peccauerit, facit delinquere populum. Olim siquidem cum uenerabilis frater noster Lausannen. episcopus felicis recordationis C. pape predecessori nostro a capitulo suo delatus fuisset in multis, idem predecessor noster uenerabili fratri nostro Maurianen. episcopo et dilectis filiis Belleuallis et de Charitate abbatibus apostolica auctoritate precepit ut ad Ecclesiam Lausannen. personaliter accedentes, que in eadem tam in capite quam in membris digna correctione cognoscerent, studerent diligenti sollicitudine emendare. Qui cum die statuta Lausannam  accessissent, et fecissent in prefati episcopi et capituli presentia commissionis litteras recitari, sicut in eorum litteris perspeximus contineri, ipsum episcopum et capitulum ad compositionem amicabilem faciendam inducere studuerunt. Tunc capitulum duo instrumenta exhibuit; quorum unum erat sigillatum septem sigillis arbitrorum, in quos tam canonici quam episcopus compromiserant memorati; alterum uero erat sigillo iamdicti episcopi consignatum, in quo se fatebatur reatum periurii incurrere, si a facta compositione a iamdictis arbitris ratione qualibet ab arbitrio resiliret. Episcopus autem, in presentia delegatorum iudicum, quod compositionem illam non tenuerat nec teneret,  proposuit: asserens quod canonici antea a compositione resilierant et emendationem quam super quibusdam articulis prefati arbitri ei facere compromiserant nondum potuerat obtinere; et ideo se non incurrisse reatum periurii fatebatur quia canonici prius compositionem infregerant et compositionis chartam arbitri non curauerant emendare. Econtra uero canonici respondebant quod nec ipsi a compositione resilierant nec aliquid arbitri in compositione promiserant emendare. Licet autem econtra episcopus se probare promitteret quod dicebat, in presentia tamen ipsorum iudicum non probauit. Cumque prefati canonici super monete diminutione et exactione noui pedagii memoratum  episcopum conuenirent, et peterent quod ab arbitris preceptum fuerat obseruari, respondit episcopus memoratus quod moneta erat procul dubio diminuta, nec licuit arbitris super hoc aliquid arbitrari, cum tanquam domino monete licitum ei sit eam pro suo beneplacito minuere et augere, et iste fuit unus de articulis in quibus emendationem arbitrii postulauit. Pedagium autem a quadraginta annis acceptum fuisse asseruit et in grauamen inimicorum suorum se illud proposuit statuisse. Cumque adiicerent canonici antedicti quod preter illa que in compositionis  instrumento continebantur, alia uellent contra eumdem episcopum proponere et probare, respondit episcopus quod eos aliquatenus non audiret, quia non tenebatur coram ipsis iudicibus  respondere, cum littere commissionis non ex parte capituli, sicut continebatur in eis, sed per falsam suggestionem fuerint impetrate: quia P. de Exchandens [Ischandens], qui eas impetrauit, mandatum non habuit ut talia postularet. Ad quod P. ipse respondit quod licet cum ad Romanam Ecclesiam accessit, non omnibus suum propositum reuelauerit sed quibusdam, postquam tamen rediit, commissionis litteras omnibus qui aderant in capitulo legit et exhibuit et uniuersis ipse littere placuerunt. Et ideo asserebant episcopum debere coram eisdem iudicibus respondere; quia ratihabitio retrotrahitur et mandato comparatur. Et quoniam eorum iudicium noluit sepefatus episcopus subintrare, licet ipsi iudices in eadem Ecclesia multa digna correctione  cognoscerent, et eam a statu pristino miserabiliter corruisse, et bona tam episcopi quam capituli uiderent plurimum imminuta, in exsecutione tamen mandati apostolici ultra procedere noluere, negotium ipsum ad Romanam Ecclesiam [Curiam] remittentes. Ad hec, tam litteris capituli Lausannen. quam religiosorum abbatum, comitum et baronum eiusdem diecesis et aliorum multorum nostro apostolatui est suggestum quod idem episcopus bona ipsius episcopatus dilapidando consumpsit, matrimonia non iungenda [coniungenda] coniungit et diuortia celebrat indiscrete; et cum incontinentie laboret infamia, familiaritatem amplectitur iniquorum, iustitiam denegat postulantibus et quibuslibet  contumeliose respondet, in se non ostendens mansuetudinem pastoralem. Preterea contra eumdem multa alia proferuntur, que longum esset litteris presentibus enarrare. Super quibus siquidem omnibus tanto dolemus uehementius et mouemur, quanto eumdem episcopum, tanquam in Romana Ecclesia enutritum et ab ea in pontificalis officii dignitatem assumptum quantum cum Deo possumus sinceriori caritate diligimus, et specialius amplexamur. Quoniam igitur que de premisso episcopo referuntur, sub dissimulatione transire non possumus nec debemus, inquisitionem ipsius negotii de fratrum nostrorum consilio uestre duximus experientie committendam; per apostolica uobis scripta districte  precipientes quatenus ad locum competentem pariter accedentes et partibus conuocatis solum Deum habentes pre oculis, appellatione postposita, audiatis hinc inde proposita; attestationes et allegationes utriusque partis discussas et examinatas canonice sub sigillis uestris nobis dirigere procuretis, prefigentes utrique parti terminum competentem, quo sufficienter instructe, ad recipiendam sententiam nostro se conspectui representent. Si uero prefati canonici ab accusatione destiterint et probare noluerint quod proponunt; uos, si prefatus episcopus super his fuerit infamie nota respersus, purgationem ipsi canonicam indicatis, ut cum tribus episcopis suam, si ualet, innocentiam purgare non differat; et eam, si prestiterit, auctoritate apostolica admittentes,  eum ab impetitione canonicorum penitus absoluatis et ab obiectis criminibus denuntietis insontem. uerum si se non poterit iuxta sanctiones canonicas expiare, uos eum suspensum ad nostram presentiam, sublato appellationis obstaculo, transmittatis, ut in negotio ipso sicut expedire uiderimus auctore Domino procedamus. Attentius prouisuri ut mandatum apostolicum ita prudenter ac diligenter exsequi studeatis, ut nos deuotionem et sollicitudinem uestram possimus merito commendare. uolumus autem nichilominus et mandamus ut eidem episcopo districtius iniungatis, ne bona Lausannen. Ecclesie huius occasione negotii quomodolibet alienare presumat, in quorum distractione dicitur hactenus satis enormiter excessisse. Si qua uero partium legitime citata  uestram presentiam adire contempserit, etc. Nullis litteris obstantibus harum tenore tacito, etc. Quod si omnes, etc. tu, frater archiepiscope, cum eorum altero, etc.

Datum, etc., ut supra, Id. Maii.



CLXXI. PHILIPPO ILLUSTRI FRANCORUM REGI. Ut repudiata pellice, legitimam uxorem recipiat. 

Licet dextera Domini suam fecerit in nostra promotione uirtutem, de terra suscitans inopem et de stercore erigens pauperem, et illud nos uoluerit dignitatis solium obtinere, ut non solum cum principibus, sed de principibus etiam iudicemus; cum  tamen conditionem humilitatis nostre conspicimus et de quo ad quid simus uocati pensamus, preter generale debitum pastoralis officii quod singulis nos constituit debitores, tibi et regno tuo specialiter nos fatemur teneri, in quo nos recolimus in studiis litterarum etatem transegisse minorem, ac diuino munere quantecunque scientie donum adeptos, beneficiorum impensam multiplicem suscepisse. Ad cumulum autem huius precipue dilectionis accedit progenitorum tuorum grata memoria; quos, sicut Christianissimos principes nec uentus turbinis nec impetus tempestatis ab Ecclesia Romana potuit aliquando separare, quin potius tanto amplius in ipsius deuotione feruerent, quanto fortius in nauiculam  nostri piscatoris fluctus insurgerent et mare tumultuosius uentorum incursibus fluctuaret. Unde cum in minori quondam officio constituti serenitatem regiam et regnum Francie speciali amplexati fuerimus dilectionis affectu, nunc ad apicem summi pontificatus, licet insufficientes, assumpti, priuatis affectibus, communibus superuenientibus causis tam ardentius in regie serenitatis dilectione flagramus, ut occasionem nobis precemur a Domino indulgeri per quam affectus interior prodeat in effectum et prerogatiua sinceritatis quam ad te gerimus in opere pateat uniuersis. uerum quanto amplius celsitudinem tuam honorare cupimus et ad profectum tuum ardentius aspiramus, tanto magis de tua sumus salute solliciti, et grauius ferimus, si  nostre caritatis affectus circa serenitatem tuam, te presertim dante materiam, uideretur, quod absit, refrigescere uel tepere. Sane quantum scandalum sit exortum ex superinductione illius quam post multiplices inhibitiones Ecclesie (quarum unam [, et post datas et receptas epistolas uenerabilibus fratribus nostris Suessionen. et Nouiom. episcopis, nuntiis tuis propter  hoc apud sedem apostolicam constitutis superinducere uoluisti, tibi credimus ex parte liquere: in quo ad discretionem ueritatis non debet uincere sensualitas rationem. Nosti enim quod morbus iste iam uicina corrumpit, et ad excusandas excusationes in peccatis factus es ceteris excusatio, et in nos et Romanam Ecclesiam detractionem non modicam suscitastis. Quantum autem ex hoc te ipsum leseris ex eo manifeste perpenditur quod omnia tibi contraria successerunt, que prius prospera succedebant, nec datum est tibi frui etiam pace diuturna, quin, etsi non corpus, mentem saltem sollicitudo grauis urgeret. Quod tibi esse debet euidens argumentum quod propter hoc diuinam indignationem incurreris; presertim cum superinducte consanguinitas  opponatur, carissime autem in Christo filie nostre I. regine Francie non nisi impedimentum fuisset affinitatis obiectum. Ut igitur saluti tue consulas et honori, ut nos et Romanam Ecclesiam a labiis iniquis et lingua liberes detractrice, ut Dominum tibi reddas propitium, quem iratum tibi hactenus reddidisti: rogamus serenitatem regiam, monemus et exhortamur in Domino, et in remissionem iniungimus peccatorum per apostolica tibi scripta mandantes quatenus in te ipsum aciem tue considerationis reflectens, sic tuos actus diiudices ut ab aliis non debeas iudicari. Memor esto conditionis tue, et nouissima iuxta uerbum sapientis  attendens, quod scandalum in Ecclesia parit, quod nobis detractionem generat, quod in perniciem tue salutis uertitur, et in dispendium totius regni redundat, alios simili corrumpens exemplo, corrigas per te ipsum, superinductam de finibus regni Francorum remoueas et eam reducas in regnum et reginam appelles ac facias appellari, mandans ei ab omnibus tanquam regine deferri, quam a te minus rationabiliter abiecisti. Quod si postmomodum usque adeo serenitatem tuam oriens ex alto respexerit et cor tuum lux illa dignata fuerit illustrare que illuminat omnem hominem uenientem in hunc mundum, ut predictam reginam  retineas in gratia coniugali , in his facilius et ad uotum tuum celerius exsequendis que serenitati tue diebus istis incumbunt, gaudebimus plurimum, et in agendis tibi gratiarum actionibus assurgemus. Quod si forsan, quod absit, desuper datum non fuerit, sicut de iure tenemur, iuris tibi licentiam non negamus, quo minus facta prius restitutione audiamus et exaudiamus quod rationabiliter duxeris proponendum. Si autem, quod non credimus, nec fame tue nec honori consuleres, nec mandatis nostris nec monitis obedires; quantumcunque nobis molestum existeret te in aliquo molestare, contra  te tanto amplius moueremur et manum curaremus apostolicam aggrauare, quanto serenitatem tuam sincerius diligimus, et quos amamus seuerius arguere intendimus et durius castigare; cum inspirante Domino immutabilem animum et inflexibile propositum habeamus nec prece, nec pretio, nec amore, nec odio declinandi a semita rectitudinis; sed uia regia incedentes, nec ad dexteram declinabimus nec deuiabimus ad sinistram; sine personarum acceptione facientes iudicium, quia non est personarum acceptio apud Deum. Non ergo posses, quantumcunque confidas de tua potentia, subsistere ante faciem, non dicimus nostram, sed Dei, cuius, licet immeriti, uices exercemus in terris, cum auctore iustitie, qui est ueritas, pro iustitia  et ueritate pugnante, inimici tui in te ac regnum Francie preualerent, nec ualeret temporalis tuus et exiguus potentatus diuine ac eterne repugnare omnipotentie maiestatis. Facias, fili carissime, de necessitate uirtutem, et nobis in hoc, imo Creatori tuo, per quem uiuis et regnas, humiliter satisfacias; quatenus et ipsum tibi reddas propitium et nos tibi constituas amplius debitores: sciturus pro certo quod nisi mandatum nostrum hac uice curaueris adimplere, non differemus ulterius quin officii nostri debitum exsequamur.

Datum, etc., ut supra, XuI Kalend. Iunii.



CLXXII. WILLIELMO REMEN. ARCHIEPISCOPO. SANCTAE SABINAE CARDINALI. Ut existat conseruator priuilegiorum Ecclesie S. Germani de Pratis Parisiis. 


Pia Patrum predecessorumque nostrorum sollicitudo se circa statum Ecclesie in sua integritate seruandum mirabiliter exhibuit circumspectam, ut uidelicet ipsas, que secularium turbationum fluctibus concutiuntur assiduis, protectione sedis apost. specialiter premuniret, et cum ipsa presens omnibus adesse non possit, per conuenientia instrumenta eisdem indulta sue potentiam auctoritatis  extendens, peruersorum malitiam cerceret. Sed cum malitia hominum excreuerit in immensum, nec modum sibi peruersitas eorum effrenata imponat, nos, quos eidem sedi gratia diuina prefecit, qui predecessorum nostrorum mandata seu institutiones soluere non uenimus, sed implere, iuxta malitiam temporis in his esse rigidiores oportet. Inde siquidem est quod cum Ecclesia Sancti Germani de Pratis Parisiensis, que Romane sedis filia deuota et specialis existit, priuilegiorum, indulgentiarum, confirmationum et libertatum plura obtinuerit a Romanis pontificibus instrumenta, quibus prelati Ecclesiarum et quamplures alii minime deferentes, ea infringere ipsisque temere obuiare non dubitant, sicque libertatibus sibi concessis uti plene non ualeat et in pluribus sustineat detrimentum,  te conseruatorem eorum que ad ipsius Ecclesie tranquillitatem a sede apostolica sunt indulta specialiter duximus concedendum. Quocirca fraternitati tue per apostolica scripta mandamus quatenus si quos indulgentiis, confirmationibus, priuilegiis seu quibuslibet aliis instrumentis apostolice sedis, seu aliis immutabilibus a quibuscunque monasterio Sancti Germani de Pratis preuia ratione concessis, per que libertas debet ecclesiastica integra conseruari, temere inueneris obuiantes, eos per censuram ecclesiasticam, monitione premissa, sublato cuiuslibet contradictionis et appellationis obstaculo, quemadmodum uideris expedire, a sua temeritate compescere non moreris, ipsiusque  iura monasterii Sancti Germani studeas illibata seruare. Nullis litteris etc. harum mentione non habita etc.

Datum, etc., ut supra, u Idus Maii.



CLXXIII. ROBERTO ABBATI S. GERM. PARISIEN. EIUSQUE FRATRIBUS, TAM PRAESENTIBUS QUAM FUTURIS, REGULAREM uITAM PROFESSIS, IN PERPETUUM. Quod eos recipiat sub protectione apostolica, ueteraque priuilegia, non paucis additis, confirmet. 

In eminenti apostolice sedis specula ad hoc sumus licet immeriti disponente Domino constituti,  ut iustas petitiones debeamus libenter admittere, et eis studeamus effectum utilem indulgere. Eapropter, dilecti in Domino filii, uestris iustis postulationibus annuentes, monasterium beati Germani de Pratis, in quo diuino mancipati estis obsequio, quod proprie beati Petri iuris existit, ad exemplar felicis memorie Paschalis, Innocentii, Lucii, Eugenii, Anastasii, Alexandri, Lucii, Urbani, Clementis et Celestini, predecessorum nostrorum Romanorum pontificum, sub beati Petri et nostra protectione suscipimus, et presentis scripti pagina communimus. In primis siquidem statuentes ut ordo monasticus, qui secundum Deum et beati Benedicti regulam in eodem monasterio noscitur institutus etc. usque ad uerbum illud obseruetur.  Preterea quascunque possessiones etc. usque ad illud illibata permaneant. Per presentis itaque priuilegii paginam uobis uestrisque successoribus in perpetuum confirmamus ut quecunque libertas, quecunque dignitas, priuilegio beati Germani, scriptis Childeberti, Clotharii, atque aliorum regum Francorum uestro monasterio collata est, eidem permaneat illibata. Ad hec, uolentes te, dilecte fili Roberte abbas, et monasterium tuum honoris et gratie priuilegio decorare, ad instar dictorum predecessorum nostrorum Alexandri et Celestini usum mitre et annuli atque sandaliorum tibi et per te successoribus tuis de consueta sedis apostolice benignitate duximus indulgendum. Precipimus autem ut chrisma, oleum sanctum, consecrationes  altarium, ordinationes et quecunque uobis ex pontificali sunt ministerio necessaria a nullo catholico episcopo uobis uestrisque successoribus denegentur. Sane missas, ordinationes, stationes, ab omni episcopo uel clero Parisien. Ecclesie in eodem monasterio preter uoluntatem abbatis uel congregationis fieri prohibemus; nec habeant potestatem aliquid ibi imperandi; sed nec diuina officia ipsis interdicere, nec excommunicare nec ad synodum uocare, aut abbatem aut monachos, presbyteros aut clericos ecclesiarum ipsius loci, tribuimus facultatem. Adiicimus  etiam ut in parochialibus ecclesiis, quas extra burgum beati Germani tenetis, presbyteri per uos eligantur,  et episcopo presententur; quibus, si idonei fuerint, episcopus animarum curam committat, ut ei de plebis cura, de rebus uero temporalibus ad monasterium pertinentibus, uobis respondeant; quod si facere forte noluerint, subtrahendi eis temporalia, que a uobis tenent, liberam habeatis auctoritate apostolica facultatem. Auctoritate etiam apostolica statuimus et uobis de consueta clementia et benignitate sedis apostolice indulgemus ut nullius legationi, nisi a latere Romani pontificis specialiter fuerit delegatus, subiacere uel subesse amodo debeatis; nec alicui liceat obtentu legationis ab apostolica sibi sede indulte uos uel successores uestros, seu monasterium  uestrum, uel ecclesias que infra burgum beati Germani sunt, ulla interdicti uel excommunicationis sententia pregrauare, uel super uos aut super dictas ecclesias iurisdictionem aliquam exercere, nisi specialiter hoc fuerit a Romano pontifice illi mandatum. Preterea compositionem que inter monasterium uestrum et bone memorie Guidonem quondam Senonen. archiepiscopum super procurationibus quas a uobis in quibusdam uillis petebat, rationabiliter intercessit, sicut prouide ac sine prauitate facta est et recepta et hactenus obseruata, atque in instrumento exinde confecto plenarie continetur, ratam habentes, auctoritate apostolica duximus confirmandam. Ad maiorem autem euidentiam compositionis ipsius rescriptum illud de  uerbo ad uerbum huic priuilegio duximus inserendum: cuius tenor talis est: In nomine sancte et indiuidue Trinitatis. Guido Dei gratia Senonen. archiepiscopus omnibus ad quos presentes littere peruenerint, in Domino salutem. Notum fieri uolumus uniuersis presentibus pariter et futuris quod discordia que erat inter nos et Fulconem abbatem sancti Germani de Pratis et ipsam ecclesiam, de procurationibus quas ab eis petebamus in Emant et Balneolo et Sancto Germano iuxta Musteriolum, in presentia domini Philippi Francorum regis ita terminata est. In hoc siquidem quitauimus Fulconi abbati et Ecclesie Sancti Germani in perpetuum procurationes quas in predictis locis petebamus ab eis, tali modo  quod abbas et successores sui nobis et successoribus nostris uel nostris certis nuntiis pro procurationibus illis reddent singulis annis octo libras Parisien. apud Emant in octauis Pasche. Et si nos uel successores nostri uenerimus semel in anno ad Emant, uel Balneolum uel ad uillam que dicitur Sanctus Germanus, abbas et successores sui aut ille qui domum tenebit recipient nos et successores nostros, et uiuemus ibi nos et successores nostri nocte una sumptibus nostris propriis; infra quod ille qui domum tenebit non tenebitur aliquid dare nobis uel successoribus nostris, preter hospitium, nisi hoc de gratia facere uoluerit. Et si nos uel successores nostri semel recepti fuerimus in uno predictorum locorum, non tenebuntur monachi recipere nos siue successores nostros in aliquo  illorum trium eodem anno. Nos autem fecimus quitari iamdicte ecclesie et abbati medietatem decime lane a presbyteris qui sunt in ecclesiis sancti Germani per archiepiscopatum Senonen. constitutis, scilicet Emant, Balneolo, uilla que dicitur Sanctus Germanus iuxta Musteriolum, Matriolis; et presbyteri dictarum ecclesiarum aliam medietatem eiusdem decime habebunt. Nuntii autem abbati Sancti Germani facient fidelitatem presbyteris qui in dictis ecclesiis erunt, et presbyteri per nuntios suos nuntiis abbatis, de dicta decima communiter et fideliter querenda et inter se diuidenda. Quod ne ualeat alicuius obliuione deleri uel malitiose peruerti, sigillo nostro fecimus id confirmari; astantibus Ecclesie nostre personis, Salomone decano,  Manasse archidiacono, Wilielmo thesaurario, Gaufrido precentore. Testes huius rei sunt Stephanus abbas Sancte Genouefe et canonici illius Hugo, Almaricus, Milo; abbas Sancti Remigii Senonensis, magister Ansellus de cancellaria, Ogerius de Auons. Actum apud Fontem Blaudi anno ab incarnatione Domini 1191. Deinde prohibemus ut monasterii uestri monachos, ubicunque de mandato abbatis habitauerint, nullus preter Rom. pontificem uel legatum ab eius latere missum absque speciali mandato apostol. sedis, uel preter abbatem, ad quem cura et custodia eorum pertinet, excommunicet aut interdicat. Obeunte uero, etc., usque ad uerbum illud eligendum. Electus autem uel a Romano pontifice uel a quo maluerit catholico episcopo munus  benedictionis accipiat. Sane noualium, etc., apostolica insuper auctoritate uobis duximus indulgendum, ut infra parochias ecclesiarum ad iamdictum monasterium pertinentium nullus oratorium, capellam, uel ecclesiam edificare, aut cemeterium facere, sine diecesani episcopi et uestro consensu audeat; nisi forte Templarii uel Hospitalarii fuerint, quibus hoc apostolice sedis priuilegiis indultum fuisse noscitur. Paci quoque et tranquillitati uestre pontificali uolentes prouisione prospicere, presenti priuilegio duximus statuendum ut si quis terras ad uos de iure spectantes, in quibus portionem habetis uel campos, donatione, aut uenditione seu quolibet alio alienationis titulo in aliam ecclesiam uel religiosa loca transtulerit, ecclesiis  illis uel locis religiosis ultra annum et diem eas sine assensu uestro non liceat retinere; sed iuxta consuetudinem Gallicanarum Ecclesiarum talibus personis pretio seu dono concedant, que uobis et monasterio uestro iura uestra cum integritate persoluant. Decernimus ergo, etc., salua sedis apostolice auctoritate. Si qua igitur, etc.

Datum Rome apud Sanctum Petrum per manum Rainaldi domini pape notarii, cancellarii uicem agentis, II Idus Maii, indictione prima, incarnationis Dominice anno 1198, pontificatus uero domini Innocentii pape III anno primo.



CLXXIu. HUGONI ABBATI SANCTI DIONYSII EIUSQUE FRATRIBUS, TAM PRAESENTIBUS QUAM FUTURIS, REGULAREM uITAM PROFESSIS IN PERPETUUM. Quod eorum iura priuilegiaque confirmet. 


Effectum iusta postulantibus indulgere et uigor equitatis et ordo postulat rationis: presertim quando petentium uoluntates et pietas adiuuat et ueritas non relinquit. Eapropter, dilecti in Domino filii, uestris iustis postulationibus clementer annuimus, et prefatum monasterium Sancti Dionysii, quod specialiter beati Petri iuris existit, in quo diuino estis obsequio mancipati, ad exemplar felicis recordationis Zacarie, Stephani, Leonis, Alexandri, Paschalis, Calixti, Innocentii, Eugenii et Lucii, Romanorum pontificum predecessorum  nostrorum, sub beati Petri et nostra protectione suscipimus et presentis scripti pagina communimus. In primis siquidem statuentes ut ordo monasticus, qui secundum Deum et beati Benedicti regulam, etc., usque ad uerbum obseruetur. Preterea quascunque possessiones, quecunque bona, etc. usque ad uerbum permaneant. In quibus hec propriis duximus exprimenda uocabulis. Locum ipsum in quo prefatum monasterium situm est cum omnibus pertinentiis suis, donationem prebendarum in ecclesia Sancti Pauli. In episcopatu Parisien. ecclesiam Sancti Leodegarii, ecclesiam Sancti Martini in strata, cellam Beate Marie prope Corbolium super fluuium Essone sitam cum appendiciis suis, eccles. de Trembleiaco, monasterium  Beate Marie de Argentolio quod situm est super fluuium Sequanam, cum pertinentiis suis. In archiepiscopatu Rothomagen. ecclesiam S. Petri de Caluomonte cum tribus capellis sibi adiacentibus, scilicet S. Marie, Sancti Ioannis et capella de Callel. ecclesias de Cergiaco, que nec synodum nec circatam persoluunt. Ecclesiam de Busiaco, ecclesiam de Sagiaco, ecclesiam de Cormeliis, ecclesiam de Caiz, ecclesiam de Monte Gerulfi, ecclesiam de Ablegiis, ecclesiam de Sancto Claro, ecclesiam de Monte Genuoldi. In Normania uero ecclesiam de Mo. Renniaco, ecclesiam de Liliaco, ecclesiam de Floriaco, ecclesiam de Berneualle, ecclesiam de Sancto Martino, ecclesiam  de Fregellis. In episcopatu Carnoten. ecclesiam de Trapis. Concessionem etiam patronatus ecclesie Beate Marie de Medonta cum omnibus possessionibus et appenditiis suis a carissimo in Christo filio nostro Philippo illustri rege Francorum uobis prouide factam, ita quod decedentibus canonicis eiusdem ecclesie, loco eorum uestri monachi ordinentur, per quos gratius in eadem ecclesia Deo seruitium assidue impendatur. In episcopatu Aurelianen. ecclesiam de Toriaco, campum Manerii, uillare uendrous, uillam Meui, Fiens, Luins. Ad hec, compositionem illam quam bone memorie Henr. quondam Syluanecten. episcopus super diuersis querelis que inter uos et nobilem uirum Wiliel. de Melloto, tam in talliis quam in corueis  et terris censualibus et quibusdam aliis uertebantur, statuit obseruandam. Concessionem uobis et per uos monasterio uestro factam a bone memorie Guidone quondam Senonen. archiepiscopo et eius antecessoribus de ecclesiis de Bella, de Sancto Lupo, de Iosanuilla, de uer. de Firiaco, de Grandipute, de Sancto Audeno. Presentationem etiam presbyterorum in eisdem ecclesiis. Concessionem similiter uobis factam a bone memorie Rog. quondam Cameracen. episcopo et eius antecessoribus Gualchero, Odone, Nicolao, de ecclesia de Forest, altari de Solemio, altari de uernuilo cum decimis et omnibus appenditiis eorum. Portionem cuiusdam decime de Rw. Item compositionem quam iamdictus Syluanecten. episcopus super controuersia que inter  uos et Albertum de Monte-Omorio de quadam uiatura et quibusdam prauis consuetudinibus uertebatur statuit obseruandam. Concessionem quoque cenobio uestro factam a uenerabili fratre nostro Philippo Beluacen. episcopo, tam de personatu quam de presentatione in ecclesiis sacerdotum, uidelicet ecclesiam Sancti Martini de Colle, ecclesiam de Asneriis, ecclesiam de uilliaco, ecclesiam de Ciris, ecclesiam de Croi, ecclesiam de Morentiaco, ecclesiam de Mafliers, ecclesiam de Nosaico, ecclesiam de Murno et ecclesiam de Buxorta. In pago Meten. cellam nouam cum omnibus appenditiis suis, uidelicet Hulspere, Asminge, Emelingas, ecclesiam de Fulcrepa, salinas ac patellas salinarum apud Massaltien. In episcopatu Laudunen. altare  de Cadursa, altare de sancto Gaberto, altare de Pirolis, altare de Seiriaco, cum capella sancti Dionysii que est apud Ribomontem. In Iusaualle, altare de Sorbeis, altare de Altrepia, altare de Rosbes, altare de Rocheniis, altare de Serenis Fontibus. Ex domo illustris memorie Ludouici quondam regis Francorum, quidquid in uilla de Trapis habebat, preter annualem hospitationem, quando ibidem iacuerit, et talliam quam apud Gergiacum in Wlcasin. et apud Cormelias uobis donauit. Ex dono bone memorie Gaufredi Carnoten. episcopi, altaria de Monaruilla et de Tubrido. Ex dono Aluisii bone memorie quondam Atrebaten. episcopi, altare de Anechin. Ex dono illustris memorie Eduardi scilicet et Will. quondam regum Anglie, Deherstiam  super fluuium Sabrine sitam, Tantoniam, Molam cum appenditiis suis. Ad hec, comitatum Wlcassini, qui iuris beati Dionysii est, quem illustris memorie Ludouicus quondam rex Francorum per Sugerium quondam abbati Sancti Dionysii in beneficium et feudum suscepisse cognoscitur, quoniam is possidet cuius nomine possidetur, tibi tuisque successoribus confirmamus. uicariam quoque et omnimodam iustitiam ac plenariam libertatem iuxta uillam Sancti Dionysii sicut subscriptis terminis distinguitur, a fluuio uidelicet Sequane, a molendino quod uulgo appellatur Baiart usque ad supremum caput uille que uocatur Alberuillare, quam prefatus rex iuris esse beati Dionysii recognoscens,  eidem monasterio restituit, uobis nichilominus confirmamus. Preterea omnimodam potestatem omnemque iustitiam et uniuersas consuetudines nundinarum iamdicti ipsius regis liberalitate uobis concessas, ut perpetuis eas quiete obtineatis temporibus, confirmationis nostre munimine roboramus. Ad hec, refutationem praue consuetudinis quam Burcardus de Monte-Morentiaco in uineis uestris monasterii in Diogilo uilla sitis habebat et rotagici terre sue. Similiter compositionem initam inter monasterium uestrum et ecclesiam sancti Exuperii Corbolien. in presentia bone memorie Ioannis quondam Carnoten. episcopi super integritate prebende eiusdem ecclesie. Ad exemplar insuper felicis memorie Innocentii et Anastasii Roman.  pontificum predecessorum nostrorum, compositionem super controuersia, que quondam inter monasterium uestrum et monasterium sancti Michelis uertebatur, sicut in eorumdem Romanorum pontificum plenarie [f. priuilegiis] continetur, auctoritate apostolica confirmamus. Has siquidem compositiones omnes seu refutationes, sicut absque prauitate facte sunt, recepte et in scriptis authenticis continentur et etiam hactenus sunt seruate, apostolico munimine roboramus. Sane noualium uestrorum etc. Liceat quoque uobis clericos etc. Prohibemus insuper etc. Discedentem uero etc. Auctoritate quoque apostolica prohibemus ne aliquis abbas monasterii ipsius terras, redditus ad ipsum spectantes, parentibus suis aut aliis, domos, uel etiam  ea que de caducis proueniunt, aut ministeria domus, nisi illa tantum que sunt seruientium clericorum, dare presumat nec pecuniam ultra centum libras sine assensu totius capituli uel maioris et sanioris partis mutuo suscipere audeat. Nulli quoque monachorum quidquam sine consensu abbatis ab aliquo mutuo recipere liceat. Is autem qui ministerium domus habuerit, ultra centum solidos mutuo non accipiat, preter abbatis consensum. Statuimus etiam ut abbas sigillum proprium habeat, sicut est de consuetudine hactenus obseruatum. In parochialibus autem ecclesiis quas habetis, liceat uobis sacerdotes eligere et diecesano episcopo presentare; quibus, si idonei fuerint, episcopus animarum curam committat, ut ei de spiritualibus,  uobis autem de temporalibus debeant respondere. Iustitias etiam aut officia laicorum, que bone memorie W. quondam abbas eiusdem monasterii ad manus suas ab omnibus in burgo Sancti Dionysii commorantibus legitime reuocauit, de cetero aliis assignari, regulares etiam consuetudines a predecessoribus uestris et a uobis hactenus obseruatas aliqua leuitate mutari, nisi de tua siue tuorum fuerit prouidentia successorum cum consensu capituli uel maioris et sanioris partis, auctoritate apostolica prohibemus. Nouas preterea et indebitas exactiones ab archiepiscopis, episcopis, archidiaconis seu decanis uel aliis ecclesiarum prelatis omnino uobis fieri prohibemus. Chrisma uero, oleum sanctum, consecrationes altarium seu  basilicarum, ordinationes clericorum seu monachorum, qui ad sacros ordines fuerunt promouendi, a quocunque malueritis suscipiatis episcopo; siquidem catholicus fuerit et gratiam apostolice sedis habuerit et ea uobis gratis et absque aliqua prauitate uoluerit exhibere. Inhibemus insuper ut infra fines parochialium ecclesiarum uestrarum nullus sine diecesani episcopi et uestro assensu capellam uel oratorium edificare presumat. Saluis priuilegiis Romane Ecclesie, missas sane publicas celebrari aut stationes in eodem monasterio, preter abbatis uoluntatem, fieri prohibemus. Sed nec interdicere nec excommunicare, nec ad synodum uocare uel abbatem uel ipsius loci monachos, episcopis  aut episcoporum ministris permittimus facultatem. Apostolica etiam auctoritate uobis duximus indulgendum ut non nisi legato a latere Romani pontificis destinato, legationis obtentu teneamini respondere. Porro tam tibi quam tuis successoribus licentiam indulgemus, in grauioribus negotiis sedem apostolicam appellare, nec appellantes ante negotii finem lesio ulla contingat, quatenus auctore Deo in sancte religionis studiis quieti ac seduli permanere possitis. Cum autem generale interdictum terre fuerit etc. Sepulturam uero etc. Libertates insuper, dignitates etc. Obeunte uero etc. usque ad uerbum eligendum. Electus autem uel a Romano pontifice uel a quo maluerit catholico episcopo munus benedictionis accipiat. Decernimus  ergo etc. salua sedis apostolice auctoritate, et in predictis Ecclesiis diecesanorum episcoporum canonica iustitia. Si qua igitur, etc.

Datum, ut supra, etc., II Idus Maii.



CLXXu. ABBATI ET CONuENTUI S. DIONYSII. Ut beneficia nondum uacantia, uel petantur uel etiam conferantur. 

Ex parte uestra fuit in audientia nostra propositum quod quidam clerici, quorum uita et conuersatio ignoratur, ecclesias, prebendas et beneficia nondum uacantia sibi contra decretum Lateranen. concilii conferri uolentes, uestrum monasterium intendunt multipliciter aggrauare. Nos igitur uolentes  eidem cenobio uestro super his paterna in posterum sollicitudine prouidere, auctoritate uobis presentium indulgemus ut, salua sedis apostolice auctoritate, a talium impetitione maneatis penitus absoluti. Nulli ergo, etc.

Datum, ut supra.



CLXXuI. ABBATI ET CONuENTUI CISTERCIEN. Ut pro se grauissimis omnium Ecclesiarum negotiis occupato Deum orent. 

Dum non solum quid in summo pontifice, uerum etiam in quolibet episcopo requiratur aduertimus, et grauitatem officii pastoralis et preteriti temporis attendimus libertatem, et fere prorsus in insufficentia  nostra deficimus, et in eo solo cuius uices in terris gerimus confidentes, de nostris meritis non speramus. Quamuis enim uariis sumus negotiis occupati, utpote quibus omnium Ecclesiarum sollicitudo semper incumbit, aliquando tamen in nos ipsos nostre considerationis aciem reflectentes, dum priorem statum presenti conferimus et utrumque ad alterum rationis lance pensamus, seruos seruorum  nos esse agnoscimus; qui non solum de nobis, sed de omnibus omnino fidelibus tenemur Deo reddere rationem. Cumque suscepti regiminis onus quod est debilibus nostris humeris importabile cogitamus, illud propheticum posse nobis  credimus coaptari: ueni in altitudinem maris, et tempestas demersit me . Et utinam illud nobis coaptari non ualeat: Exaltatus autem, humiliatus sum et confusus : ne forte simus ex illis, de quibus inquit Scriptura: Deiecisti eos dum alleuarentur . Quem enim sane mentis et intelligentie plene non terreat uerbum illud Apostoli ad Timoth. in sua loquentis epistola: Oportet episcopum irreprehensibilem esse, sobrium, prudentem, pudicum, ornatum, hospitalem, doctorem, non uinolentum, non percussorem, sed modestum, non litigiosum, non cupidum, sue domui bene prepositum . Nam, ut difficultatem capitulorum sequentium taceamus, quis se poterit irreprehensibilem exhibere, cum secundum  Ioannem apostolum, si dixerimus quia peccatum non habemus, nosmetipsos seducimus et ueritas in nobis non est ; cum et de illo qui peccatum non fecit, nec inuentus est dolus in ore eius, dictum fuerit: Ecce homo uorax, potator uini, publicanorum et peccatorum amicus ; et alibi seductor et habens demonium appellatus fuerit et cum impiis deputatus; cum etiamsi actus nostros in obseruatione mandatorum suorum ille dirigeret nec nos permitteret declinare ad dexteram uel sinistram, a quo bona cuncta procedunt, refrenare tamen non possemus os iniqua loquentium uel cauere nobis a labiis iniquis et lingua dolosa. Quia igitur non de nostra uirtute confidimus, sed de uniuersalis Ecclesie prece speramus, uniuersitatem uestram rogamus,  monemus et exhortamur attentius quatenus, preter communem orationem que pro nobis fieri consueuit, insufficientiam nostram uestris orationibus specialius adiuuetis, puras manus sine disceptatione leuantes ad Deum de corde puro et conscientia bona et fide non ficta, petentes ut quia non sunt in homine uie eius, ipse qui pro nobis factus est homo dirigat gressus nostros in semitis suis, ut uestigia nostra nullatenus moueantur; sed ipse qui dat omnibus affluenter et non improperat, gratiam suam in nobis multiplicet, motus interiores deponens et actus exteriores modificans; quatenus ea semper et meditemur interius et exterius operemur, que ad laudem nominis eius, ad salutem anime nostre necnon et profectum totius Ecclesie debeant  prouenire; nec nobis sed sibi det gloriam, qui est gloriosus in sanctis: concedens nobis, per suam misericordiam ineffabilem, quod sic transeamus per bona temporalia, ut non amittamus imo potius consequamur eterna.

Datum, etc., XII Kal. Iunii, pont. nostri anno primo.

Scriptum est autem super hoc abbati et conuentui Clareuallensi, abbati et conuentui S. uictoris Parisiensis, abbati et conuentui Premonstratensi.



CLXXuII. ARDMACHAN. ARCHIEPISC. Ut post acceptam episcopi Rathobotensis resignationem, electionem alterius confirmet. 


Per alias litteras tue fraternitati mandasse meminimus, ut uenerabilem fratrem nostrum Rathoboten.  episcopum ad recipiendam curam sue diecesis, quam aliter quam debuerat resignarat, compelleres; et si forsan eam postmodum in tuis manibus auctoritate sedis apostolice resignaret, Ecclesie ipsi in personam faceres electione canonica prouideri. uerum ne personam dilecti filii fratris G. reprobasse forsitan uideamur, si idem episcopus resumptam curam pastoralis officii spontaneus  uoluerit in tuis manibus resignare, et clerici eiusdem Ecclesie ipsum in episcopum canonice duxerint eligendum, confirmandi electionem ipsius et eum in episcopum consecrandi tibi licentiam non negamus.

Datum Rome, etc. Xu Kal. Iunii.



CLXXuIII P. PRESBYTERO CANONICO S. MICHAELIS MAIORIS PAPIEN. Quod confirmetur sententia lata per cardinalem S. Marie in causa P. et Iacobi clerici Papiensis. 

Cum tam tu quam dilectus filius Iacobus clericus Papien. pro controuersia ecclesie sancti Michelis prebende, que inter te et ipsum uertebatur, in nostra  essetis presentia constituti, uobis dilectum filium P. Sancte Marie in uia Lata diaconum card. concessimus auditorem: ante cuius presentiam taliter fuit ex parte ipsius I. allegatum, quod olim Streuua quondam prepositus et canonici dicte Ecclesie de communi consensu et uoluntate unanimi septem clericos in canonicos elegerunt, inter quos ipse in sexto loco fuit ab eis nominatus canonice et electus. Cumque procedente tempore duo ex ipsis electis obiissent, et de canonicis ipsius ecclesie unus in prepositum fuisset assumptus et duo uiam uniuerse carnis intrassent et primo uacatura prebenda deberet ipsi assignari, et ipse prepositus ad iam uacantem prebendam eum recipere recusaret, ipse cognoscens quod prebendam ipsam tibi conferre  uolebat, ne tua electio et receptio fieret, sedem apostolicam appellauit et curauit quantum potuit fortius inhibere et ad Romanam accedens Ecclesiam, ad dilectos filios B. maioris Ecclesie et magistrum I. Sancti Romani prepositos Papien. litteras impetrauit: qui cognito per testes idoneos et quosdam canonicos ecclesie memorate de electione ipsius, stallum ei in choro et locum in capitulo et refectorio assignarunt. Sed quia in litteris apostolicis de prebenda, que iam tibi collata fuerat, mentio non fiebat, iterum ad apostolicam sedem accessit et ad dilectum filium abbatem Sancti Petri in celo aureo et predictum prepositum Sancti Romani  litteras reportauit, ut ipsi causam audirent et eam appell. rem. fine canonico terminarent. Qui utriusque partis rationibus auditis ac testibus quos ipse l. produxerat receptis et attestationibus publicatis, pro eo sententiam promulgarunt; quam postulabat auctoritate apostolica confirmari. E contra uero tu taliter respondebas quod, cum felicis memorie Urbanus papa predecessor noster duos uellet clericos in prefata Ecclesia ordinare, ipsi ad mandatum apostolicum declinandum sex de nobilibus ciuitatis Papien. ad uacaturas prebendas, que non essent sacerdotales, in clericos nominarunt. Postmodum uero quidam de fratribus eiusdem Ecclesie, consanguineus I. antedicti, prepositum qui tunc erat et quosdam de fratribus rogauit attente ut  eum post dictos sex electos in clericum nominarent: qui, pluribus de fratribus irrequisitis qui presentes erant, Fiat, sicut dicitur, responderunt: pro quo dicebas eius electionem aliquam non fuisse; quia quamplurimum fratrum presentium non fuit requisitus assensus, cum electio consensum uel saltem requisitionem fratrum exigat singulorum. Dicebat etiam dilectus filius prepositus tuus in eiusdem cardinalis presentia constitutus quod a felicis recordationis Celestino papa predecessore nostro idem I. per falsam insinuationem et tacitam ueritatem ad predictos prepositos Papien. [commissionem] obtinuit, per quam se non esse cogendum prefato I. respondere in presentia ipsorum iudicum  allegauit; quia pro eodem negotio specialem nuntium ante citationem ad sedem apostol. destinarat, et quoniam ipsi iudices tam ipsam exceptionem quam alias quas proponebat admittere noluerunt, ipse sedem apostolicam appellauit: qui, appellatione contempta, ante litis contestationem pro ipso I. sententiam protulerunt: quam ideo non tenendam dicebat, quia post appellationes legitime interpositas et non seruato fuit iuris ordine promulgata. Post modicum autem temporis sepedictus I. contra te, qui tam per prepositum quam canonicos predicte Ecclesie uacantem prebendam canonice fueras assecutus, litteras ad predictos abbatem et prepositum impetrauit: quorum tu nolens iudicium subintrare, quia unus eorum consanguineus erat I. antedicti,  et alter super eadem causa tertio iudex fuerat delegatus, sedem apostolicam appellasti: qui, licet morte predecessoris nostri eorum iurisdictio expirasset, sententiam tamen contra te protulerunt; quam, sicut post appellationem a suspectis iudicibus et mandato expirato irrationabiliter latam, auctoritate postulabas apostolica infirmari. Predictus itaque cardinalis, auditis hinc inde propositis et diligenter inspectis de mandato nostro, habito prudentum uirorum consilio, cognoscens prefatam electionem contra Lateranen. concilium celebratam, canonicam non fuisse, cum in ea fratrum presentium assensus non fuerit requisitus, et ideo si quid ex ea uel ob eam factum fuit aliquo modo uel secutum, nullius debebat existere firmitatis,  eumdem I. nichil iuris in prebenda quam postulabat habere sententiando decreuit, et te et Ecclesiam predictam ab impetitione ipsius occasione electionis predicte penitus liberauit. Nos uero eiusdem cardinalis sententiam approbantes, eam auctoritate apostolica confirmamus et presentis scripti patrocinio communimus. Nulli ergo, etc.

Ut supra Xu, Kalend. Iunii.



CLXXIX. ABBATI S. DIONYSII. De electionis sui in abbatem confirmatione apostolica. 

Laudabilis uita in tuo degentium monasterio, quam ille a quo cuncta bona procedunt per morum consonantiam mirabiliter ordinauit, se nobis exhibet  plurimum in Domino commendandam; et ex eo quod in ordinationibus Ecclesie tue cum maturitatis multe consilio in uoluntate unanimi fit processus, quem in factis suis exsulans tanquam peregrina dissensio cordium non perturbat, uehementer inducimur ut eorum concordie noster concurrat assensus, et que rite aguntur fauore apostolico prosequentes, apponendo manum nostre confirmationis, eadem approbemus. Sane per litteras dilectorum filiorum conuentus eiusdem monasterii Sancti Dionysii nobis innotuit manifeste quod in electione tua tanta concordia fuerit animorum, ut ab eo qui fidelium mentes unius efficit uoluntatis, omnium uota in unum directa fuisse credantur. Unde nos paci et tranquillitati Ecclesie tue plurimum congaudentes  in Domino eorumque petitioni clementius annuentes, ipsam electionem de te canonice celebratam auctoritate apostolica confirmamus et presentis scripti patrocinio communimus. Nulli ergo, etc

Datum, etc., ut supra, XII Kalend. Iunii, Pont. nostri anno primo.



CLXXX. AGRIGENTIN. EPISCOPO. Quod ipsi liceat monasteria transferre ad loca tutiora. 

In his que pro religiosorum locorum reparatione requiris a nobis et que postulas pro statu ecclesiastico conseruando, tanto libentius assensum tibi  apostolicum impertimur, quanto ad id amplius pastoralis officii debitum nos inducit. Significasti siquidem nobis quod quedam monasteria in tua diecesi constituta, tempore seditionis inter Saracenos et Christianos exorte depauperata, quedam negligentia abbatum deserta, quedam uero omnino destructa fuerunt, que ad tutiora desideras loca transferre. Insuper in reditu tuo possessiones quasdam et decimas ad mensam clericorum Agrigentinen. Ecclesie pertinentes inuenisti alienatas ab ipsa, quas intendis ad usum ipsius de auctoritate sedis apost. reuocare. Eapropter, uenerabilis in Christo frater, tuis precibus annuentes, fraternitati tue auctoritate apost. indulgemus ut monasteria ipsa cum dignitatibus suis ad loca tutiora cum consilio metropolitani  tui transferre, possessiones et decimas et alia tam mobilia quam immobilia illicite alienata a mensa Ecclesie, ad eam tibi liceat legitime reuocare. Nulli ergo, etc.

Datum, etc. ut supra, Iu Idus Maii.



CLXXXI ABBATI ET CONuENTUI SANCTI GERMANI ANTISIODOREN. Indulgetur iis quod sacrum chrisma et oleum atque conseruationes ab alio catholico episcopo accipere liceat, si Antisiodorensis gratis impertiri nolit. 

Ex multiplicitate querelarum uestrarum, quas aduersus fratrem nostrum Antisiodor. episcopum propositas a uobis audiuimus, ipsum monasterio uestro usque adeo arbitramini infestum, ut per eum   sine difficultate non possitis pontificalia percipere sacramenta. Nos autem, quibus imminet uniuersorum necessitati prospicere, uolentes uobis ex ministerio suscepti regiminis prouidere, ne pro duritia ipsius episcopi defectum in talibus incurratis, presenti uobis scripto duximus indulgendum ut si memoratus episcopus a uobis humiliter requisitus, chrisma, oleum sanctum, consecrationes altarium, seu basilicarum, benedictionem abbatis, et ordinationes monachorum qui fuerint ad ordines promouendi, gratis et sine prauitate uobis indulgere noluerit uel malitiose distulerit, liceat uobis alium, quem malueritis, catholicum adire pontificem qui auctoritate nostra fretus uobis quod postulatur indulgeat. Indulgemus etiam  uobis ut, si quando homines monasterii uestri uinculo tenentur excommunicationis astricti, pro eorum absolutione prefatus episcopus uel quilibet alius potestatem non habeat pecuniam extorquendi. Et si in eos, quia propter hoc pecuniam non exsoluunt, ecclesiastica fuerit sententia promulgata, eam decernimus auctoritate apostolica non tenere. Nulli ergo, etc.

Datum, etc., ut supra, XuII Kalend. Iunii.



CLXXXII. LINGONEN. EPISCOPO. Quod controuersiam inter ipsum et suum capitulum exortam grauate audierit, et utrique parti certum agendi terminum prefigit 

 Licet iuxta testimonium ueritatis necesse sit ut ueniant scandala, quia tamen, secundum idem, ue homini illi per quem scandalum uenit, dolemus non modicum, cum inter uiros ecclesiasticos qui pacem euangelizare tenentur seditionis alicuius materia pullulat, litigiosorum incentiua subcrescunt; cum in Ecclesie corpore omnia debeant in uinculo pacis et unitate tractari. Quamuis autem super quorumlibet ecclesiasticorum uirorum discordia plurimum doleamus, maiori tamen dolore concutimur, cum uel pater in filios, uel filii seditionem suscitant in parentem et illos discordia diuidit quibus ad unius Ecclesie obsequium deputatis deberet esse cor unum et anima una. Sane cum tu Lingonen. Ecclesie caput  existas, dilecti autem filii decanus et canonici Lingonen. sint membra ipsius ac tua, tanto uos uellemus adinuicem caritatis uinculo couniri, ut uicissim uestra onera portaretis et ut membris dolentibus condoleres, et ipsi suis tibi uicibus in unitate spiritus deseruirent. uerum, sicut accepimus, inimico homine superseminante zizania, tanta inter uos discordia est suborta, ut dictis canonicis te coram uenerabili fratre nostro Lugdunen. archiepiscopo super dilapidatione et insufficientia in causam trahentibus, tu apost. sedis audientiam appellaris, festum beati Luce proximo futurum terminum appellationi prosequende prefigens; quem iidem canonici ad Dominicam qua cantatur Iubilate Deo proximo preteritam, sicut eorum continebant  littere, coarctarunt. Nos igitur utrique partium deferre uolentes, ne sub intemperie eris et caloris distemperantia cogamini ad sedem apostolicam laborare, fraternitati tue sub peremptorio per apostolica scripta mandamus quatenus hinc ad festum beati Michelis proximo futurum apostolico te conspectui representes, canonicorum responsurus obiectis et propositurus si quid proponere uolueris contra ipsos; nisi forsan interim inter uos pacis possint federa reformari. Scias autem nos partem aduersam ad eumdem terminum citauisse; ita ut illi quorum nomina per tuas nobis litteras expressisti, personaliter ad nos accedant, his que proposueris responsuri. Ad hec, tibi fortius inhibemus  ne occasione huius discordie bona Ecclesie tue dilapidare presumas.

Datum ut supra.



CLXXXIII. ATREBATEN. ET SYLuANECT. EPISCOPIS.

Pia Patrum predecessorumque nostrorum sollicitudo. Require superius epistola 72. Et sicut scriptum est pro Ecclesia S. Germani de Pratis, ita scriptum est pro monasterio Sancti Dionysii in Parisiensi diecesi constituto.



CLXXXIu. ABBATI ET CONuENTUI SANCTI GERMANI ANTISIODOREN. Quod excommunicatio episcopi Antisiodorensis iniusta et contra iuris ordinem inflicta, non obliget. 

  Grauis ex parte uestra fuit in auditorio nostro querela proposita, quod uenerabilis frater noster Antisiodoren. episcopus et presbyteri eiusdem diecesis homines uestros absque manifesta et rationabili causa, non seruato iuris ordine, excommunicationi subiiciunt pro sue arbitrio uoluntatis. uolentes igitur grauamini uestro paterna sollicitudine prouidere, si predictus episcopus et presbyteri in homines uestros excommunicationis sententiam absque manifesta et rationabili causa et iuris ordine non seruato duxerint promulgandam, eam decreuimus non tenere et uos auctoritate apostolica diuina eis officia celebretis. Nulli ergo, etc.

Datum, etc., ut supra, XuII Kalend. Iunii



CLXXXu EISDEM. Quod liceat archiepiscopum Senonensem pro iustitia adire, si Antisiodorensis eam administrare negligat. 


Cum uenerabilis frater noster Antisiodoren. episcopus usque adeo, sicut dicitis, sit uobis infestus, ut de parochianis suis malefactoribus uestris per eum iustitiam non possitis habere, nobis imminet prouidendum ne pro defectu iuris monasterium uestrum uiolentiis pateat et incursibus malignorum. Eapropter, dilecti filii, presentibus uobis litteris indulgemus ut ad uenerabilem fratrem nostrum Senonen. archiepiscopum pro cercendis ipsis malefactoribus  uestris recursum habere possitis, qui defectum ipsius episcopi de auctoritate nostra debeat in hac parte supplere. Nulli ergo, etc.

Datum ut supra.



CLXXXuI. EPISC. ET DECAN. MATISCON. Eis committitur causa Ecclesie Eduensis et cenobii Balmensis. 

Exposita nobis Eduen. Ecclesie petitio continebat quod, cum olim felicis recordationis Celestino pape predecessori nostro de posuissent de Balmen. monachis questionem, de terris et Ecclesiis in ualle Polliniaci constitutis et idem predecessor  noster causam ipsam uenerabili frater Cabilonen. episcopo et dilecto filio abbati de Firmitate commisisset fine debito terminandam, a prefatis tandem monachis fuit ab eisdem iudicibus appellatum. Ille uero qui abbas ipsius monasterii dicebatur, ad prosequendam appellationem accedens, semel se tantum apostolico conspectui presentauit, et de appellatione facta mentionem faciens, illicentiatus recessit. Cumque nuntius Eduen. Ecclesie ad appellationem prosequendam ad sedem apostolicam destinatus apud eam fuisset longo tempore commoratus, idem predecessor noster peremptorie citauit monachos antedictos, eis sub excommunicationis pena precipiens ut ille qui se gerebat abbatem, cum aliquibus ipsius monasterii monachis in  festo beati Luce proxime preterito ab eius presentiam sufficienter instructi accederent, ut Eduen. Ecclesie plenarie responderent et satisfacerent Romane Ecclesie de contemptu. Ipsi uero, licet iuxta formam mandati apostolici non uenissent, quidam tamen monachorum ad Romanam Ecclesiam accesserunt, quos nuntius prefate Eduen. Ecclesie inuenit apud sedem apostolicam commorantes, qui de suo negotio diffidentes, ante cause discussionem, ut magis aggrauarent Eduen. Ecclesiam, recesserunt, et ad uenerabilem fratrem nostrum Bellic. episcopum et dilectum filium abbatem de Balerna et priorem Boniloci per subreptionem, prefato nuntio Eduen. Ecclesie  ignorante, litteras, ut dicitur, reportarunt. Postmodum uero cum prefato nuntio Eduen. Ecclesie se quidam Balmen. monachus opposuisset, eis dilectos filios I. tit. sancti Stephani in Celio Monte presbyterum et G. Sancti Adriani diaconum cardinales concessimus auditores. In quorum presentia cum aliquandiu litigassent et sua scripta eisdem cardinalibus tradidissent, monachus ipse illicentiatus recessit et noluit sententiam exspectare. Cum igitur cuique simus in sua iustitia debitores et nolimus aliquem de fraude sua commodum reportare, discretioni uestre per apostolica scripta precipiendo mandamus quatenus conuocatis ad uestram presentiam partibus, si uobis constiterit Eduen. Ecclesiam a prefatis monachis predictis terris et Ecclesiis preter  iuris ordinem spoliatam, uos ei auctoritate notra predictas terras et Ecclesias cum fructibus inde perceptis, non obstante contradictione uel appellatione cuiuslibet, resignetis; predictis litteris nequaquam obstantibus, quas etiam morte prefati predecessoris nostri credimus exspirasse. Post restitutionem uero integram ablatorum et expensarum quas canonici Eduen. Ecclesie in appellatione monachorum prosequenda, quam ipsi monachi prosequi non curarunt, se rationabiliter fecisse probabunt, audiatis si quid emerserit questionis et illud fine debito appellatione postposita terminetis. Quod si ambo, etc., tu, frater episcope, etc

Datum Rome apud Sanctum Petrum, Idibus Maii,  pontificatus nostri anno primo.



CLXXXuII. CAPITULO MEDIOLANENSI Ut prebendam et domum episcopo Terdonensi suo college restituant. 

Sinceritatem eorum qui feruentiores in Ecclesie deuotione persistunt, Ecclesia Romana ampliori benignitate consueuit amplecti et iuxta meritorum suorum prerogatiuam eis debiti honoris gratiam impertiri. Insinuauit siquidem nobis uenerabilis frater noster O. episcopus Terdonen. quod, cum bone memorie Celestinus predecessor noster eidem per apostolicam indulgentiam concessisset ut beneficia que habebat quando fuit ad officium pontificale uocatus,  ei liceret usque ad triennium possidere et auctoritate illius indulgentie prebendam quam in Ecclesia uestra fuerat assecutus  integre possedisset, ita quod in electione archiepiscopi uestri sicut unus canonicorum uocem habuit, et in uenditionibus aliisque negotiis Mediolanen. Ecclesie, ipsius tanquam canonici fuit requisitus assensus et in instrumentis etiam manum subscriptionis apposuit: uos, super quo de prudentia uestra miramur, post appellationem ab ipso episcopo ad nos interpositam, ex quo etiam iter arripuit ad sedem apostolicam ueniendi, non exspectantes terminum in ipsa indulgentia prefinitum, cum ipse, sicut asserit, non  renuntiauerit indulgentie, in contemptum Ecclesie Romane presumpsitis de ipsa prebenda in eius preiudicium ordinare et eam cuidem clerico assignastis, ac domum eius non estis ueriti occupare. Non ergo, si uerum est quod asseritur, reuocantes in irritum quidquid per uos contra formam prescripte indulgentie in preiudicium eius noscitur attentatum; uobis per presentia scripta mandamus atque precipimus quatenus tam prebendam quam domum ei restituere minime differatis et antequam prescriptus terminus compleatur, cum interim non intelligatur uacare prebenda, super ipsa nullum ei grauamen uel molestiam irrogetis; sed eum plena et quieta permittatis illius possessione gaudere. Alioquin noueritis nos uenerabili fratri nostro uercellen. episcopo  dedidisse firmiter in mandatis ut ipse auctoritate nostra sine appellationis obstaculo que premisimus exsequatur.

Datum, etc., uIII Kalend. Iunii, pontificatus nostri anno primo.

Illi scriptum est super hoc.



CLXXXuIII. ARCHIEPISCOPO SENONEM. Ut cogat episcopum Eduensem cum abbate Flauiniac. initam concordiam obseruare. 

Cum olim dilectus fil. G. abbas Flauiniacen. pro iniuriis et grauaminibus que ipsi uen. fra. noster  episcopus Eduen. intulerat, ad sedem apostolicam accessisset et ibidem non sine dispendio, si forte aliquis aduersarius appareret, diutius exspectasset, tandem nuntii eius post moram diutinam aduenerunt: qui cum parati fuissent ad inuicem litigare, facta compromissione hinc inde legitima in uenerabilem fratrem nostrum O. Ostien. episcopum conuenerunt, eodem post multam deliberationem arbitrii sententiam proferente, quam ipse episcopus in scriptum de utriusque partis assensu redegit, pena hinc inde statuta si quis ab arbitrio resiliret, sicut in scripto authentico eiusdem episcopi continetur. Inde est quod eidem episcopo Eduensi mandamus ut sententiam illam arbitrii absque refragatione qualibet studeat obseruare. Si enim contra eam, quod non credimus,  temere ipsum uenire contingeret, nullatenus dissimulare possemus quin eum ad obseruationem illius, uel ad solutionem pene statute, preuia ratione cogeremus inuitum. Unde fraternitati tue per apostolica scripta mandamus quatenus diligenter inquiras utrum predictum arbitrium a partibus obseruetur et per quam et ex qua causa stare cognoueris quominus ipsum obseruetur arbitrium, et secundum formam ipsius fiat restitutio ablatorum, nobis non differas intimare; atque in irritum appellatione postposita reuocans si quid in preiudicium ipsius abbatis uel Ecclesie sue post iter ad sedem apostolicam arreptum et post appellationem ad sedem apostol. interpositam temere inueneris attentatum, non permittas ipsos indebite molestari. uerum quia antequam  idem abbas iter arripuisset ad sedem apostolicam ueniendi, tam eum quam obedientes ei excommunicasse predictus Eduen. episcopus dicebatur et terram eius supposuisse sententie interdicti, licet eedem sententie late minus legitime uiderentur, cum ipse abbas prius ad sedem apost., ut asserit, appellasset, per dictum tamen Ostien. episcopum, ad maiorem cautelam, munus ei fecimus absolutionis impendi.

Datum Rome, etc., XI Kal. Iunii.

Scriptum est autem Eduen. episcopo ut ipsam sententiam arbitrii absque refragatione qualibet studeat obseruare.



CLXXXIX. HUGONI ABBATI uIRZILIACEN. ECCLESIAE. Confirmat electionem ipsius, hortaturque ut magno et forti animo tantum opus aggrediatur .


Cum status Ecclesiarum et rigor monastice ac canonice discipline ex maiori parte pendeat ex prelatis, utpote qui probitatis uel prauitatis exemplo uel informant subditos uel corrumpunt, cum aliquis ad officium prelationis assumitur, per quem committenda ei Ecclesia spiritualibus possit et temporalibus suscipere incrementum, gaudemus plurimum et electionis canonice apostolicum libenter impertimur assensum. Significarunt si quidem dilecti filii prior et conuentus uirziliacen. per litteras suas, et iidem dilecti filii, monachi et nuntii eorum sua nobis relatione monstrarunt quod G. quondam ipsorum  abbate uiam uniuerse carnis ingresso, uolentes sue Ecclesie filiali sollicitudine prouidere in te uota sua unanimiter contulerunt, patrem te sibi et fratribus suscitantes, qui eis utilius et melius presis et prosis, cum te non aliunde uocatum, sed de ipsis eisdem unanimi cognoueris electione assumptum. Circa commendationem quoque persone plurimum institerunt, asserentes per eosdem nuntios et litteras quod talis existas qui et temporalia utiliter dispensare noueris et spiritualia laudabiliter ministrare, et per quem possint proficere uita pariter et doctrina. Preterea uenerabilis frater noster Senonen. archiepiscopus per litteras suas et electioni canonice testimonium perhibuit et personam idoneam esse asseruit ad officium  abbatie. Nos igitur super forma electionis nuntiis et litteris ipsorum, super idoneitate uero persone fidem dicto archiepiscopo adhibentes, quem credimus nichil nobis contra conscientiam suggesturum, quod ad ipsis canonice factum est auctoritate apostolica confirmamus et presentis scripti patrocinio communimus. Hortamur autem ut in eo confidens qui aperit ora mutorum et linguas infantium facit disertas, sollicitudinem, ad quam ipsius es prouidentia euocatus, assumens, talem te subiectis exhibeas, ut te non tam prelatum quam patrem experiantur, et sic se in bonis a te foueri congaudeant quod circa correctionem excedentium rigorem in te uigere sentiant monastice discipline.

Datum ut supra.



CXC. ARCHIEPISCOPO ET ARCHIDIAC. SENONEN. Clericus, qui casu puerum occiderat, absoluitur. 


Exposuit nobis dilectus filius M. presbyter de Stabulis, quod cum olim inuitatus a quibusdam pueris, de manu unius eorum arcum receperit et sagittam, et eam dirigere uoluerit in arborem que obstabat, manu errante sagitta eadem discurrens per erem, puerum quemdam ualde distantem modicum uulnerauit in capite; propter quod idem puer creditur postmodum exspirasse. Quod cum idem presbyter bone memorie G. predecessori tuo, frater archiepiscope, sponte curasset humiliter confiteri, ipse penitentiam et contritionem ipsius attendens,  super beneficio Ecclesie de Stabulis quam in archidiaconatu tuo, fili archidiacone, adeptus fuerat, misericorditer dispensauit, ut ipsum quoad uiueret possideret; mandans eidem ut ad sedem apostolicam accederet, mandatis super officio apostolicis pariturus. Quia uero in hoc non ex uoluntate, sicut asserit, sed casu deliquit, discretioni uestre per apostolica scripta mandamus quatenus, si uerum est quod asserit, factam cum eo misericordiam attendentes, quod a dicto archiepiscopo factum est ratum habentes et firmum, eum super beneficio predicto propter hoc nullatenus molestetis aut patiamini ab illis molestari.

Datum, etc



CXCI. TRECEN. EPISCOPO. Ut plura beneficia habentes, resignare cogantur; et quod clericos suos, quando publica salus postulat, ad maiores ordines suscipiendos compellere queat. 


Iniuncti nobis officii ratione compellimur et caritatis debito prouocamur fratribus et cepiscopis nostris in suis iustis petitionibus fauorem apostolicum impertiri; ut qui specialiter in partem nostre sollicitudinis sunt uocati, tanto commissum sibi officium liberius exsequantur, quanto se et iura sua maiori uiderint sedis apostolice benignitate iuuari. Eapropter, uenerabilis in Christo frater, tuis iustis precibus benigno concurrentes assensu, ad exemplar  predecessorum nostrorum felicis memorie Lucii et Clementis Romanorum pontificum auctoritate tibi presentium indulgemus ut clericos tue diecesis, qui contra statuta Lateranen. concilii praue cupiditatis ardore plures Ecclesias uel ecclesiastica beneficia detinere contendunt, cum de prouentibus unius ipsi congrue ualeant sustentari, ad canonicum ualeas reducere moderamen. Clericos uero Ecclesie tue, quos necessitas postulauerit ad sacros ordines promoueri, secundum priuilegium M. predecessori tuo et successoribus tuis a felicis record. Alexandro papa predecessore nostro indultum, liceat tibi, si idonei fuerint nec de canonica potuerint institutione repelli, ad eosdem ordines suscipiendos secundum canonum instituta compellere, uel si  inobedientes fuerint, animaduersionis ecclesiastice sententia cogere; nisi contra hoc alicui fuerit cedis apostolice auctoritate indultum ut ad suscipiendos ordines non cogatur. Et quia Trecen. Ecclesia tue prouisioni commissa, tuo debet moderamine gubernari nec ullus in messem tibi creditam falcem debet ausu temerario mittere, presentium auctoritate statuimus ut nulli subditorum tuorum liceat, post appellationem ad te rationabiliter factam, parochianos tuos excommunicatione percellere uel commissas tibi Ecclesias supponere interdicto. Quod si presumptum fuerit, sententiam decernimus non tenere; et si non precedente appellatione sententia talis ab aliquo subditorum tuorum fuerit irrationabiliter promulgata, sententiam talem ualeas, prout iustum  fuerit, relaxare. Nullis litteris institutioni canonice preiudicium facientibus a sede apostolica impetratis.

Datum Rome apud Sanctum Petrum.



CXCII SENONEN. ARCHIEPISCOPO ET TRECEN. EPISCOPO Ne quid in proprium commodum et successorum detrimentum canonici constituant. 

Cum omnes unum corpus simus in Christo, singuli autem alter alterius membra, non debent maiores minoribus aut seniores iunioribus inuidere; sed omnes qui in una Ecclesia uni Domino famulantur, pari gaudeant libertate; cum pondus et pondus,  mensura et mensura, utrumque abominabile sit apud Deum et euangelicus paterfamilias pari mercede primos uinee sue operarios remunerauerit et extremos. uerum ad audientiam apostolatus nostri peruenit quod dilecti filii Trecen. canonici, propriis inhiantes commodis et aliorum profectibus inuidentes, nouum fecerunt in Trecen. Ecclesia constitutum, ut eis tam in presentia sua quam absentia redditus suos ex integro percepturis, qui in eadem Ecclesia post illam institutionem fuerunt uel de cetero fuerint instituti, redditus ex ea in absentia non percipiant, sed tunc solum cum in ea fuerint residentes; cum secundum Trecen. Ecclesie consuetudines omnes in hoc consueuerint esse pares. Statuerunt  etiam ut cum singulis prebendis annexe sint uinee, ipsis suas, dum uixerint, possidentibus, uinee decedentium ad successores non transeant, sed prouentus earum inter singulos diuidantur. Cum igitur quod quisque iuris in alterum statuit, ipse debeat uti eodem, et sapientis dicat auctoritas: Patere legem quam tuleris, fraternitati uestre per apostolica scripta mandamus quatenus antiquos canonicos iunioribus et iuniores in perceptione fructuum tam prebendarum quam uinearum cequetis antiquis, secundum priorem consuetudinem usque ad tempus predicte institutionis seruatam uel secundum rationabilem institutionem deinceps obseruandam, illos per districtionem eccle. percellentes, si qui duxerint renitendum. Nullis litteris,  etc., harum tenore, etc. Quod si ambo, etc., alter uestrum, etc.

Datum, etc.



CXCIII. TRECEN. EPISCOPO Inite concordie confirmatio apostolica. 

Iustis petentium, etc., usque ad uerbum assensu. Compositionem super abbatia Belliloci quoad uixeris ordinanda, inter te ex una parte et dilectos filios Alesmum abbatem Calmontensem, Robertum et Geruasium canonicos Premonstraten. nomine abbatis et totius conuentus Premonstraten. apud Ecclesiam Romanam agentes ex altera, per dilectum filium S. tit. Sancte Praxedis presbyterum cardinalem de  mandato apostolico celebratam, sicut sine prauitate qualibet facta est, et ab utraque parte recepta, et in eiusdem cardinalis authentico plenius continetur, auctoritate apostolica confirmamus. Nulli ergo, etc.

Datum Rome apud Sanctum Petrum.



CXCIu. XANCTONEN. EPISCOPO. Ut prior de Prato dilapidator deponatur. 

Inter ea per que status Ecclesie uacillat, sepius est causa potior incuria seu perniciosa negligentia prelatorum. Nam cum forte caput est languidum, est necesse quod membra langueant: et infecta morbi contagia nec fomentum medendis capiunt  nec pristine possunt de facili restitui sanitati. Sane dilecti filii pauperes canonici de Prato apostolatui nostro significare curarunt, quod cum Petrus nunc prior ipsorum olim in Grandimonten. Ecclesia sub religionis habitu per annos plurimos permansisset, arctam tandem deuitans regulam, ad ollas carnium redire uoluit et oblitus uoti quod fecerat, ad canonicos se transtulit regulares et in ipsa Ecclesia de Prato uoluit eligi in priorem. Cumque domus sibi dominium commissum iam esset a fratribus, debacchatur in gregem subditum nec illorum bona distrahere pertimescit, sed solus fugiens fratrum mensam atque collegium, ab illorum quidem consortio se reddit sepius alienum. Unde quisque passim  ad libitum impune potest excedere et sic perit honestas ordinis, per quam locus olim floruerat, et uilescit quod charum omnibus religionis hospitalitatisque gratia prepollebat. Adiecerunt insuper quod cum domus bona deficerent, plures ibidem canonicare presumpsit. Laicos etiam contra approbatam Ecclesie consuetudinem multos intrudere non expauit; sed quod ab eis fuerat elargitum non transfundit in usus fratrum egentium, sed male acquisita iuxta motum proprie uoluntatis expendit. Nolentes igitur ut arbor sterilis occupatam diutius terram detineat, fraternitati tue per apostolica scripta mandamus quatenus de ueritate predictorum inquirere non postponas; et si rem noueris ita esse, ipsum ab administratione prioratus amoueas et  predictis canonicis eligendi personam idoneam auctoritate nostra liberam tribuas facultatem; dictumque priorem, ut ad claustrum predictum redeat, per censuram ecclesiasticam appellatione cessante compellas; et cum antiqua sit ipsius Ecclesie consuetudo et approbata ut in singulis officiis singule persone ponantur, que ordinanda uideris auctoritate nostra disponas. Nullis litteris ueritati et iustitie pre., etc.

Datum ut supra, II Idus Maii, etc



CXCu. XANCTONEN. ET MAG. P. PETRAGORICEN. ARCHIDIAC. Eiusdem fere argumenti. 

Inter ea, ut supra usque ad uerbum sanitati. Insinuantibus  siquidem nobis dil. filiis monachis de Brantomo nostro fuit apostolatui declaratum, quod cum abbati suo domus dominium, etc., usque ad uerbum facultatem; excepto quod ubi superius dictum est canonicare, hic dicitur sine fratrum assensu monachare; et cum antiqua sit ipsius Ecclesie, etc., usque in finem ut supra. Nullis litteris, etc., ut supra.

Datum, etc., uI Kalend. Iunii.



CXCuI. ABBATI ET FRATRIBUS PRAEMONSTRATENSIBUS. Ut disciplina monastica obseruetur, et quod pontifex eam non uelit turbare. 

Usque adeo nos et predecessores nostros flagrans  religionis uestre fama respersit, ut odore sincere opinionis uestre in Domino delectati, super his que a uobis in communi abbatum uestri ordinis capitulo statuuntur, nisi uel honori nostro uel iustitie apertius obuiarent, nullatenus dubitemus quin ad ea secundum Deum et statuta uestra recte ac rationabiliter procedatis. Sane cum predecessores nostri Romani pontifices ordini uestro priuilegium indulserint speciale et speciali semper gratia uos fuerint prosecuti, in his que ad correctionem fratrum uestrorum pertinent uos non intendimus aggrauare quominus in delinquentes exerceatis libere canonicam disciplinam. Presentate siquidem nobis fuerunt ex parte uestra bine littere, a sede apostolica  diuersis temporibus impetrate: in quarum primis bone memorie Celestinus papa predecessor noster sententiam quam in Balduinum et Hugonem eius socium tuleratis ratam habens et uolens inuiolabiliter obseruari, uobis mandabat ut neutrum eorum admitteretis ad consortium uestrum, preter mandatum sedis apostolice speciale; nisi forsan in tantum ad uos in corde contrito et spiritu humiliato accederent, quod eorum postulatio uobis uideretur misericorditer admittenda. In aliis uero uniuersitati uestre mandauit ut memoratum Balduinum, nulla facta mentione de ordinis disciplina, in uestrum consortium admittere nullatenus differretis. Quia uero, sicut uestre littere continebant, in eiectione predictorum B. et H. et fautorum eorum exsulauit a uobis scandalum  et pax inter uos et concordia plena regnauit; ne ex receptione talium concordia uestra turbetur, quid de his uel aliis, quos secundum statuta uestri ordinis a uestro consortio amouistis uel duxeritis in posterum amouendos, statuendum fuerit uestre discretioni relinquimus: ne per nos rigor uestri ordinis eneruetur. Ad hec, uobis auctoritate apostolica indulgemus ut si pro receptione alicuius, qui a uobis eiectus fuerit, litteras uobis apostolicas duxerimus destinandas, eum nullatenus recipere teneamini, nisi litteris nostris expressum fuerit, salua ordinis disciplina.

Datum, etc., ut supra, u Idus Maii.



CXCuII. P. ABBATI PRAEMONSTRAT. ET EIUSDEM ORDINIS ABBATIBUS. Confirmatur constitutio quod Premonstratenses non debeant uti mitra et chirothecis. 


Que in fauorem religionis ad subtrahendam dissolutionis materiam sunt prouide instituta, firma debent et illibata seruari et, ne infringi ualeant, apostolico presidio communiri. Significasti siquidem nobis quod communi consilio abbatum uestri ordinis statuistis quod nullus abbatum uestrorum mitra uel chirothecis utatur, ne forsan ex ipsis supercilium elationis assumat, aut sibi uideatur sublimis, cum his uti se uiderit que pontificibus et maioribus Ecclesiarum prelatis a sede apostolica sunt concessa.  Nos igitur institutionem ipsam, sicut a uobis prouide facta est recepta, auctoritate apostolica confirmamus et presentis scripti pagina communimus; statuentes ut si qua forsan Ecclesia laxioris ordinis uestram uoluerit regulam profiteri, huiusmodi pontificalibus, etiamsi ea prius habuerit, ulterius non utatur, imo potius humilitatem seruet et in ea statuta uestri ordinis imitetur. Presenti quoque institutioni adiicimus quod nullus fratrum uestrorum ad apostolicam sedem accedens uel recedens ab ipsa uel alias, incedat in habitu seculari, nisi euidens hoc necessitas postularit. Inhibemus preterea ne quis contra statuta generalis capituli, siue in habitu siue in uniformitate officii, seu etiam in temporalibus, temere uenire presumat. Quod si quis  presumpserit, regulariter puniatur. Nec aliquis assumat honorem, ad quem fuerit forsan electus, sine licentia uel precepto illius cui obedire tenetur, nisi forte ipse sibi eam malitiose presumpserit denegare, ut tandem pro licentia obtinenda maiori liceat supplicari. Nulli ergo, etc.

Datum, etc., Iu Idus Maii.



CXCuIII. P. ABBATI PRAEMONSTRAT. ET CAETERIS EIUSDEM ORDINIS ABBATIBUS. Confirmatur constitutio quod Premonstratenses conuersas recipere non teneantur, nec bona sua alienare possint. 

Cum a nobis petitur, etc., usque ad uerbum effectu.  Significastis siquidem nobis quod ad implendum illud apostolicum: Ab omni specie mala abstinete uos , ad reprimendum os loquentium iniqua, qui detractionibus gloriantur, et opinionem iustorum nituntur multipliciter infamare, olim in communi capitulo statuistis et postmodum sub interminatione grauis pene sepius innouastis, ut nullam de cetero in sororem recipere teneamini uel conuersam, presertim cum ex hoc aliquando incommoda fueritis multa perpessi. Nos igitur institutionem ipsam, sicut de communi consilio abbatum ad commune capitulum conuenientium prouide facta fuit, auctoritate apostolica confirmamus et presentis scripti pagina communimus. Ad hec adiicimus, ne aliquis abbas uel conuentus possessiones ecclesiarum  uestri ordinis preter assensum generalis capituli uendere audeat uel sine patris abbatis licentia commutare. Nulli ergo, etc.

Datum, etc., III Idus Maii.



CXCIX. DECANO, CANTORI ET MAGISTRO P. CANONICO. REMEN. Ut ablatum contumeliose equum abbati restitui curent. 

Significarunt nobis dilecti filii abbas et fratres Premonstraten. quod cum dilectus filius Hugo de Petraponte archidiaconus Laudun. in promotione ipsius abbatis palefridum ab eo obtentu cuiusdam praue consuetudinis exegisset, quia super hoc ei acquiescere recusauit, conuersum quemdam ipsius de equitatura cui insedebat deponere, et eam secum  abducere per uiolentiam non expauit. Unde nos eidem archidiacono per litteras nostras mandauimus ut similia de cetero non presumat, imo de hoc ipso eidem abbati satisfactionem exhibeat competentem. Ideoque discretioni uestre per apostolica scripta mandamus quatenus, si dictus archidiaconus ea que premissa sunt adimplere noluerit, tam eum quam alios, qui pro benedicendis, installandis uel deducendis ad sedem tam abbatibus quam aliis ecclesiasticis personis palefridum uel aliud exigere uel extorquere presumpserint in posterum uel hactenus presumpserunt, nisi ad commonitionem uestram a sua presumptione destiterint et de perceptis taliter satisfecerint competenter, excommunicationis censura  appellatione postposita percellatis et sicut excommunicatos faciatis ab omnibus arctius euitari. Quod si omnes, duo uestrum, etc.

Datum Rome, etc., Iu Idus Maii.

Scriptum est autem ipsi archidiacono super hoc.



CC. UNIuERSIS ARCHIEPISCOPIS ET EPISCOPIS, IN QUORUM PAROCHIIS GRANGIAE PRAEMONSTRATEN. ORDINIS SITAE SUNT. Ne procurationis pretextu contra apostolica priuilegia Premonstratenses grauentur. 

Si ueri Christiane religionis amatores et cultores essetis, religiosis uiris in personis uel rebus nullam molestiam inferretis, quorum potius tenemini grauaminibus  obuiare. uerum conquerentibus dilectis filiis abbate et fratribus ordinis Premonstraten., nostris est auribus intimatum quod, licet in eorum priuilegiis inhibitum sit expresse ne quis archiepiscopus uel episcopus, nisi in manifesta necessitate, in eorum grangiis hospitetur, quidam uestrum in singulis grangiis eorumdem fratrum in suis diecesibus constitutis procurationes exigunt annuatim; que si eis aliquando forte negantur, ministri eorum de animalibus eorumdem fratrum predas uiolenter abducunt, quas uel pignori obligant uel alienant omnino; nec fratribus ipsis restituunt, donec pro requisita procuratione certa pecunia persoluatur; qui, ut auaritiam suam et exactionem excusent, friuolas exigende procurationis causas assignant: uel quod  in grangiis ipsis decime colligantur: uel quod canonici qui parochialem Ecclesiam in uicinis locis obtinere noscuntur aliquando commorantur in grangiis: uel quod in eis claustrum sororum habetur; que potius ex accessu uestro materiam dissolutionis accipiunt, dum confabulantur cum clericis et per officinas discurrunt, quam doctrinam recipiant salutarem. Quia uero cause huiusmodi friuole sunt nec earum occasione fratres ipsos in exhibendis procurationibus credimus esse cogendos, fraternitati uestre per apostolica scripta mandamus et districte precipimus quatenus fratres ipsos contra indultam sibi a sede apostolica libertatem nec in predictis nec in aliis aggrauetis, nec exactiones  aliquas ipsis imponere presumatis. Alioquin non poterimus sub dissimulatione transire quin eorum indemnitati contra exactiones uestras paterna sollicitudine consulamus

Datum Rome, etc., ut supra.



CCI. EPISCOPO, DECANO, ET ARCHIDIACONO SUESSIONEN. Ut ob turpe et illicitum iuramentum puniantur nec tamen seruare debeant. 

Significauit nobis dilectus filius abbas sancti Eligii Nouiomen. quod, cum olim monasterium sancti Eligii abbatis esset regimine destitutum, omnes fratres ipsius monasterii de substituendi abbatis electione  tractantes, sacramento firmarunt quod quicunque assumeretur ad officium abbatie, tres tantum obedientias modicas et exiles in manu sua teneret, singulos monachos instituens in singulis reliquarum. Postmodum autem in abbatem assumptus, cum quosdam monachos ratione suorum excessuum a concessis sibi obedientiis intenderet amouere, aliis resistentibus non solum eos obedientiis non priuauit, imo potius seruato priori iuramento in ueritatis uerbo promisit quod nullum de cetero, nisi de consilio et assensu duorum obedientiariorum et trium uel plurium aliorum, concessa sibi obedientia spoliaret, nec ad uenerabilem fratrem nostrum Remen. archiepiscopum sancte Sabine cardin., nec ad apostolice sedis audientiam appellaret super iniuriis  que sibi a monachis inferrentur. Qui tamen postmodum de consilio quorumdam monachorum, licet non habito prefato numero, prepositum eiusdem monasterii ab officio suo amouit, in quo minus utiliter ministrabat. Quia igitur hec sub dissimulatione transire non possumus nec debemus, discretioni uestre per apostolica scripta mandamus quatenus, si uobis constiterit de predictis, tam abbati quam monachis penam debitam infligatis et imposita eis de lesione fidei penitentia competenti, quod illicite iurauere eos cogatis, appellatione remota, nullatenus obseruare. Quod si omnes, etc., tu, frater episcope, etc.

Datum ut supra, Idibus Maii.



CCII. P. ABBATI PRAEMONSTRAT. Ut dissoluti atque rebelles monachi puniantur serueturque monastica disciplina. 


Inter cetera desideria cordis nostri et hominis in terioris affectus, hoc preter diuinam gratiam quasi precipue affectamus ut temporibus nostris melius religio Christiana proficiat et instituta regularia per nos de die in diem amplius conualescant. Multum enim Christiane fidei deperiret, si rigor monastice ac canonice discipline eneruaretur per incuriam prelatorum aut dissolueretur, quod absit! per negligentiam nostram, qui tenemur errata corrigere  et bene acta fortius roborare. Accepimus siquidem quod cum Petrus Rufus, Rainaldus de Ribemonte, Ioannes de Leeris, Arnulfus Delier canonici sancti Martini Laudunen. contra abbatem suum nequiter coniurassent, et eum super dilapidatione domus nixi fuissent multipliciter infamare, qui eam pro maiori parte releuauerat ab onere debitorum, detecta eorum malitia per fratres qui exteriores obedientias procurabant, ipsos censuisti per abbatias Premonstraten. ordinis diuidendos. uerum ipsi correctionem tuam nullatenus admittentes, imo iniquitate iniquitati addita hoc fecerunt ut quidam eorum fautores coram te et aliis abbatibus Premonstraten. ordinis in abbatem suum per uiolentiam irruentes, manus in eum iniicerent uiolentas et usque ad effusionem  sanguinis eum inhoneste ac turpiter pertractarent; qui cum postmodum non inuenissent qui eos contra te in hac malitia tueretur, ad te, sicut uidebatur, cum humilitate reuersi postulatam ueniam acceperunt. Sed quidam eorum in priori proposito perdurantes, quibusdam rebus monasterii furto sublatis, fugam latenter arripere presumpserunt. Quia uero dubitas ne super receptione talium te aliquatenus molestemus, et propter hoc seriem facti nobis duxisti per tuos nuntios exprimendam, quid de his et similibus sit agendum tue discretioni relinquimus; ne per nos religionis uestre rigor depereat uel in aliquo minoretur.

Datum Rome ut supra. Iu Idus Maii.



CCIII. UNIuERSIS ABBATIBUS ET PRAEPOSITIS PRAEMONSTRATEN. ORDINIS IN SAXONIA ET CONFINIO SAXONIAE CONSTITUTIS. Ut omnes abbates atque prepositi Premonstratenses iuxta regule constitutionem certis temporibus Premonstratum ueniant, nullo priuilegio excusante. 


In eo sumus loco et officio constituti ut uiros religiosos manutenere ac defendere teneamur nec patiamur regularia instituta per aliquorum insolentiam eneruari. Accepimus siquidem quod a prima plantatione religionis uestre generalis institutio emanauit ut abbates et prepositi uestri ordinis certis temporibus conueniant Premonstratum; ut si qua forsan  uel in institutionibus uestris uel personis fuerint corrigenda, de communi abbatum et prepositorum consilio corrigantur et reformentur in melius que uisa fuerint reformanda. uerum uos contra hanc tam generalem et necessariam constitutionem temere uenientes, ad generale capitulum non acceditis nec uultis communibus institutionibus uestri ordinis obedire, asserentes uos a sede apostolica exemptionis priuilegium impetrasse, quod tamen non profertis aliquatenus in commune. Quia igitur hoc in dissolutionem ordinis non est dubium redundare, uniuersitati uestre per apostolica scripta mandamus et districte precipimus ut, cum in priuilegiis generali capitulo Premonstraten. ab apostolica sede  indultis contineatur expresse ne quis ordinem ipsum professus contra communia instituta priuilegium impetrare presumat, uel impetratum audeat retinere, priuilegio quod uos a sede Romana obtinuisse asseritis non utamini, imo potius ad commune capitulum statutis temporibus accedatis, ut inde recipiatis correctionem unde formam religionis et ordinis accepistis. Alioquin noueritis nos dilectis filiis abbati Premonstraten. et ceteris abbatibus eiusdem ordinis in generali capitulo conuenientibus Premonstratum dedisse firmiter in mandatis ut, si ad commonitionem ipsorum uenire contempseritis Premonstratum ad generale capitulum celebrandum, uos excommunicationis sententia, appell. re., percellant et faciant sicut excommunicatos ab omnibus  arctius euitari. uenerabilibus etiam fratribus archieepiscopis et episcopis in Saxonia et in confinio Saxonie constitutis districte precipiendo mandauimus, ut si post commonitionem uobis factam ab ipsis inuenti fueritis contumaces, cum a prefatis abbate et generali capitulo Premonstraten. super hoc fuerint requisiti, uos excommunicationis censura nichilominus, appellatione remota, percellant et Ecclesias uestras sententie interdicti subiicere non postponant.

Datum Rome, etc., III Idus Maii.

Illis scriptum est super hoc.



CCIu. ARCHIEPISCOPIS, EPISCOPIS, ABBATIBUS, PRIORIBUS ET CAETERIS ECCLESIARUM PRAELATIS. Ut Premonstratenses monachos ab iniuriis et contumeliis defendant. 


Non absque dolore cordis et plurima turbatione didicimus quod ita in plerisque partibus ecclesiastica censura dissoluitur et canonice sententie seueritas eneruatur, ut uiri religiosi et hi maxime qui per sedis apostolice priuilegia maiori donati sunt libertate, passim a malefactoribus suis iniurias sustineant et rapinas, dum uix inuenitur qui congrua illis protectione subueniat et pro fouenda  pauperum innocentia murum se defensionis opponat. Specialiter autem dilecti filii nostri abbas et fratres Premonstraten. et ceteri ordinem ipsorum professi, tam de frequentibus iniuriis suis quam de ipso quotidiano defectu iustitie conquerentes, uniuersitatem uestram per litteras petierunt apostolicas excitari; ut ita uidelicet eis in tribulationibus suis contra malefactores eorum prompta debeatis magnanimitate consurgere, quod ab angustiis quas sustinent et pressuris uestro possint presidio respirare. Ideoque uniuersitati uestre per apostolica scripta mandamus atque precipimus quatenus illos qui in aliquem de predictis fratribus instigante diabolo manus uiolentas iniecerint, siue possessiones uel  res seu domos Premonstraten. aut aliorum fratrum ipsius ordinis uel hominum suorum irreuerenter inuaserint, aut ea que predictis fratribus e testamento decedentium relinquuntur contra iustitiam detinuerint, seu in ipsos fratres contra apostolice sedis indulta sententiam excommunicationis aut interdicti proferre presumpserint, uel decimas laborum seu nutrimentorum suorum, spretis priuilegiis apostolice sedis, extorserint: si laici fuerint, publice candelis accensis excommunicationis sententia percellatis; clericos autem, canonicos siue monachos, appellatione remota, ab officio et beneficio suspendatis, neutram relaxaturi sententiam, donec predictis fratribus plenarie satisfaciant, et hi precipue qui pro uiolenta manuum iniectione uinculo fuerint anathematis  innodati, cum diecesani episcopi litteris ad sedem apostolicam uenientes, ab eodem uinculo mereantur absolui; nisi forte monachi uel canonici regulares per abbates uel priores suos post satisfactionem congruam, secundum ordinis disciplinam fuerint absoluti. uillas autem in quibus bona predictorum fratrum seu hominum suorum per uiolentiam detenta fuerint, quandiu ibi sunt, interdicti sententie supponatis.

Datum Rome, etc., Idus Maii, etc.

Scriptum est super hoc in eumdem fere modum pro fratribus militie Templi.



CCu. SYLuANECTEN. EPISCOPO. Ne alicui dimidia prebenda conferatur nec prebende secentur. 


Cum in Turonen. concilio inhibita sit sectio prebendarum et de rigore iuris redintegrari debeant officia decurtata, uix de tua possumus fraternitate sperare quod prebendam aliquam ad preces nostras conferres alicui, qui ad duplex mandatum bone memorie Clementis pape predecessoris nostri, quod predicti concilii erat auctoritate munitum, dimidiam prebendam dilecti filii magistri Aimerici noluisti aliquatenus integrare, imo uacantem prebendam, de qua iuxta tenorem mandati apostolici  dimidie debueras supplere defectum, alii in contemptum sedis apostolice contulisti. Ne igitur quod de predicto magistro inceptum est, remaneat imperfectum, fraternitati tue per apostolica scripta mandamus atque precipimus quatenus de prebenda ad donationem tuam spectante, quam primo in Ecclesia tua uacare contigerit, non obstante inuestitura de non uacante contra statuta Lateranen. concilii facta, eiusdem magistri dimidiam non differas integrare, nec aliquem de cetero ad dimidiam prebendam admittas. Alioquin tandiu te noueris a prebendarum collatione suspensum, donec eidem magistro super integratione dimidie fuerit satisfactum. Dilectis etiam filiis canonicis Syluanecten. districtius inhibemus ne priusquam satisfiat eidem  magistro, aliquem in canonicum uel fratrem admittant, etiamsi contra statuta Lateranen. concilii de uacatura fuerit inuestitus uel stallum in choro uel locum in capitulo uacature nomine assecutus. Nullis, etc., harum mentione, etc.

Datum Rome, etc., uII Kalend. Iunii, etc.

Illis scriptum est super hoc.



CCuI. ILLUSTRI REGI ANGLIAE. Quatuor aureorum annulorum mysterium explicat. 

 Inter opes terrenas quas mortalis oculus concupiscit, quasi cariora desiderat aurum obryzum, et lapides pretiosos. Licet autem his aliisque diutius  excellentia regalis abundet, si signum tamen dilectionis et gratie, quatuor annulos aureos cum diuersis lapidibus pretiosis tue magnitudini destinamus; in quibus te uolumus spiritualiter intelligere formam et numerum, materiam et colorem, ut mysterium potius quam donum attendas. Rotunditas enim eternitatem significat, que initio caret et fine. Habet igitur regalis prudentia quid in annuli forma requirat, ut de terrenis transeat ad celestia, de temporalibus ad eterna procedat. Quaternarius autem, qui numerus est quadratus, constantiam mentis insinuat; que nec deprimi debet aduersis nec prosperis eleuari. Quod tunc laudabiliter adimplebit, cum quatuor uirtutibus principalibus fuerit  adornata, uidelicet iustitia, fortitudine, prudentia, temperantia. Intelligas igitur in primo iustitiam quam exerceas in iudiciis; in secundo fortitudinem quam exhibeas in aduersis; in tertio prudentiam quam obserues in dubiis; in quarto temperantiam quam in prosperis non dimittas. Per aurum uero sapientia designatur; quia sicut aurum preeminet uniuersis metallis, sic sapientia donis omnibus antecellit, propheta testante, qui ait: Requiescet super eum spiritus sapientie et intellectus, etc. . Nihil est quod magis oporteat regem habere. Unde rex ille pacificus Salomon solam a Deo sapientiam postulauit, ut populum sibi commissum sciret prouide gubernare. Porro smaragdi uiriditas fidem, sapphiri serenitas spem, granati rubicunditas caritatem,  topazii claritas operationem significat, de qua Dominus ait: Luceat lux uestra coram hominibus, ut uideant opera uestra bona, et glorificent Patrem uestrum qui in celis est . Habes igitur in smaragdo quod credas, in sapphiro quod speres, in granato quod diligas, in topatio quod exerceas; ut de uirtute in uirtutem ascendas, donec Deum deorum uideas in Sion.

Datum Rome apud S. Petrum, Iu Kal. Iunii.



CCuII. EPISCOPO LEXOuIEN. Ut pensiones ad uerum moderamen reducantur. 

Cum a nobis petitur, etc., usque ad uerbum assensu,  auctoritate tibi presentium indulgemus ut ad debitum statum reducere possis appellatione postposita pensiones Ecclesiarum tue diecesis contra Lateranense concilium augmentatas. Nulli ergo, etc.

Datum Rome, etc., XII Kalend. Iunii, pont. nostri anno primo.



CCuIII. EIDEM. Ut frustratorie appellationes non recipiantur, et relique debito tempore finiantur. 

Licet sit appellantibus deferendum ut sacrorum canonum approbant instituta, non tamen usque adeo relinquenda est appellantibus effrenata licentia  motus iudicis euadendi, ut ea que correctione indigent in aliorum et appellantium detrimentum remaneant incorrecta uel alterius ius esse diutius oporteat in suspenso, aut ei debeat preiudicium aliquod generari. Sane proposuisti nobis in nostra presentia constitutus quod cum multi plerumque de tua diecesi aduersarios suos sub examine tuo conueniant, iidem ad oppressionem eorum appellationes frustratorias interponunt nec ipsas uolunt prosequi ut tenentur. Quocirca fraternitati tue auctoritate presentium indulgemus ut, cum a tuis subditis ad sedem apostolicam fuerit appellatum, licitum tibi sit competentem ei terminum ad prosequendam appellationem prefigere; infra quem si contempserit  appellationem prosequi quam emisit, ex tunc in ipso negotio procedendi appellatione interposita non obstante, nisi appellans [legitimo] impedimento fuerit impeditus, liberam habeas facultatem. Nulli ergo, etc.

Datum, etc., XIII Kal. Iunii, etc.



CCIX. R. ET R. ARCHIDIACON. BAIOCEN. ET II. ARCHIDIACONO CONSTANTIEN. De cuiusdam decani audacia cercenda et ne absoluatur, nisi lesis prius satisfecerit. 

Querela uenerabilis fratris nostri Lexouien. episcopi nobis exposita demonstrauit quod minor decanus uen. fratris nostri Rothomagen. archiepiscopi  et Simon capellanus eiusdem Ecclesiam Sancti Candidi minus reuerenter intrantes, in Lucam presbyterum non tantum manus iniecere uiolentas, uerum etiam ad sacra uestimenta manus sacrilegas extendere presumpserunt, atque tam Ecclesiam ipsam quam clericos eius aliis iniuriis intolerabiliter molestantes, eamdem parochiam contra iustitiam inuasere, corpora mortuorum in eorum preiudicium ad suam ecclesiam deferentes. Quia igitur preter hec enormia dictus decanus quamdam mulierem pregnantem pede taliter dicitur percussisse quod ex eo fecit aborsum, discretioni uestre per apostolica scripta mandamus quatenus, si uobis constiterit de premissis, predictum decanum ab officio beneficioque suspensum et capellanum ipsum  tandiu appellatione postposita nuntietis ut excommunicatos ab omnibus arctius euitari, donec passo iniuriam satisfecerint competenter, et cum uestrarum testimonio litterarum ad sedem apostolicam ueniant absoluendi. Nullis litteris, etc. Quod si omnes, etc., duo uestrum, etc.

Datum ut supra, u Kalend. Iunii.



CCX. EPISCOPO EBROICEN. ET ARCHIDIACON. LEXOuIEN. Ut a Rodulpho milite constructam ecclesiam consecrent, dedicentque. 

Dilectus filius nobilis uir Radulphus de Rupetra miles nobis humiliter fecit exponi quod, cum in diuersis  ecclesiis ius obtineat patronatus, in quadam capella sua de Rupetra, que est in suo proprio patrimonio constructa, de auctoritate nostra proposuit canonicos instituere seculares; ita quod redditus predictarum ecclesiarum, decedentibus earum prelatis, ad eosdem canonicos deuoluantur. Quocirca discretioni uestre per apostolica scripta mandamus quatenus inquiratis super premissis diligentius ueritatem, et prout id secundum Deum uideritis adimplendum, eiusdem nobilis propositum effectui mancipare curetis. Quod si ambo, etc., tu frater episcope, etc.

Datum, etc., Iu Kalend. Iunii, etc.



CCXI ILLUSTRI REGI NAuARRAE. Ut regi Anglorum quedam castella tradat. 


 Charissimus in Christo filius noster rex Anglorum illustris transmissa nobis conquestione monstrauit quod quedam castella, uidelicet castrum Sancti Ioannis de Pedeportus et de Rochabrun, que bone memorie pater tuus in dotem cum filia sua liberaliter ipsi concessit, pro tua detines uoluntate et adhuc ea reddere contradicis. Unde regiam magnitudinem rogamus attentius et hortamur, per apostolica tibi scripta mandantes quatenus castella illa sine qualibet difficultate restituas conquerenti. Alioquin noueris nos uenerabili fratri  nostro archiepiscopo Narbonen. scripsisse ut te ad restitutionem eorum per censuram ecclesiasticam monitione premissa, cessante appellatione, iustitia mediante compellat.

Datum ut supra.



CCXII. PRIORI ET CONuENTUI BURGULIEN. Quod abbas ipsorum et cenobii bona obligare non possit. 

Quanto per professionem monastici ordinis diuinis estis obsequiis fortius obligati, tanto ea sollicitius uolumus remouere que normam religionis et profectus spiritualis in uobis suscitatis dissensionibus poterant facilius impedire. Ideoque uolentes  quieti uestre et indemnitati monasterii uestri benignitate apostolica prouidere, presentium uobis auctoritate concedimus ut abbas qui pro tempore fuerit, sine maioris et sanioris partis assensu uestrum, nisi manifesta et rationabilis causa emerserit, per quam sine manifesto et graui monasterii detrimento id euitare non possit, domum uestram grauibus non possit debitis aggrauare. Quod si forte tentauerit, ad soluendum ea que contra formam nostre concessionis acceperit, personas seu monasterium uestrum nullatenus eis uolumus obligari quibus ante contractum debitum hec forma nostre concessionis innotuit. Nulli ergo, etc.

Datum Rome, etc., III Kal. Iunii.



CCXIII. BRACHAREN. ARCHIEPISC. ET ABBATI DE BURIO Ut causam Ecclesie S. Christine de Longos et Hospitalariorum ratione decimarum audiant.


Ex conquestione dilecti filii P. prelati ecclesie sancte Christine de Longos nobis innotuit quod; cum Menendus miles quasdam possessiones suas infra parochiam eiusdem ecclesie, in quibus predecessor ipsius P. uineas plantauerat et domos construxerat in expensis Ecclesie supradicte, cum aliis possessionibus suis domui Hospitalis cum ipsius predecessoris assensu in Ecclesie maximum preiudicium contulisset, hac tamen conditione retenta, ut domos  Hospitalis prenominate Ecclesie de omnibus possessionibus prelibatis deberet persoluere decimas annuatim, Hospitalarii, quamuis decimas ipsas Ecclesie diu persoluerint sine lite, nunc eas eidem auferunt uiolenter, fulti potentia laicali. Quia igitur omnibus ad nos clamantibus tenemur iustitiam exhibere, discretioni uestre per apostolica scripta mandamus quatenus euocatis quos propter hoc noueritis euocandos, causam inter eos audiatis et appellatione remota mediante iustitia terminetis. Nullis ueritati et iustitie, etc. Quod si ambo, etc. tu, frater archiepiscope, etc.

Datum.



CCXIu. BITURICEN. ARCHIEPISCOPO ABBATI S. EPARCHII, ET DECANO PETRAGORICEN. Ut causam inter episcopum et capitulum Engolismense, super numero canonicorum audiant. 


Accedentes ad presentiam nostram, circa promotionis nostre primordia, W. presbyter et R. diaconus, nuntii Engolismen. capituli, proposuere firmiter [f. similiter] coram nobis quod uenerabilis frater Engolismen. episcopus, cum Ecclesiam ipsam per auctoritatem mandati apostolici ordinasset, grauatam illam attendens sterilitate temporis et longarum turbatione guerrarum, ipsam sufficienter ordinatam fuisse publice recognouit et super hoc promisit testimoniales litteras se daturum et quod eis litteras apostolicas, quarum occasione processerat, resignaret. Innotuit etiam nobis per litteras bone  mem. Clementis PP. predecessoris nostri quas in medium produxerunt, quod tempore dilecti filii Iord. tit. Sancte Prudentiane presbyteri cardinalis, cum ibi fungens legationis officio quosdam ad prebendam ipsius Ecclesie nominasset, idem episcopus suo testimonio demonstrauit Ecclesiam in facto illo multipliciter pregrauari, cum esset de personis idoneis sufficienter ornata: a quo tempore non est canonicorum numerus imminutus, sed auctus. Per litteras insuper uenerabilis fratris nostri Burdegalen. archiepiscopi ostendebant quod anno preterito, cum dilectus filius Gregorius S. Angeli diac. cardinalis, tunc apost. sedis legatus, de partibus Hispanie remearet, hoc idem ei fuit testificatus episcopus, et ex tunc  non fuerat canonicorum numerus imminutus. uerum cum episcopus post promissionem factam utrasque litteras denegaret, a capitulo requisitus, canonici contra eum suspicionis materiam conceperunt; presertim cum ad eorum, sicut dicebant, audientiam peruenisset ipsum cum archidiacono de ordinanda Ecclesia litteras alias a sede apostolica impetrasse; super quo, ab eis sepe commonitus, exprimere noluit ueritatem. Unde cum propter hoc ad sedem apostolicam appellassent, statum Ecclesie protectioni apostolice supponentes, appellatione facta sepius innouata, ad prosequendam eam dicebant se prefati nuntii ab eisdem canonicis ad sedem ap. destinatos. Cumque super grauaminibus predictis et aliis, si que idem episcopus post appellationem et iter  arreptum intulerat, postularent sibi a benignitate sedis apostolice remedium adhiberi, dilecti filii cantor, magister Hel. Bran. et Petrus Rossinol. canonici eiusdem Ecclesie necnon et ex alia parte dilectus filius I. Morelli procurator eiusdem episcopi aduenere: quibus primo dilectos filios, I. tit. Sancte Prudentiane et S. tit. Sancte Praxedis presbyteros et G. Sancte Marie in Aquiro et postmodum P. Sancte Marie in uia lata diaconos cardinales concessimus auditores: in quorum presentia fuit premissis ex parte canonicorum adiunctum quod Dominica ultima ante Natale Domini, cum in domo de Corona pro consecratione uener. fratris nostri Petragoricen. episcopi dictus archiepiscopus cum Xanctonen. et dicto Engolismen.  episcopis conuenisset, ex parte capituli sub eorum testimonio fuit iterum solenniter appellatum et denuntiatum, ante omnem citationem quod nuntios suos iam ad curiam destinassent; ideoque cum hoc audiens episcopus tacuisset, ipsum admisisse appellationem factam merito crediderunt. Addebant insuper quod tam ex parte sua quam Ar. de Mairinac sub persona archidiaconi postmodum primo mandauerat per litteras ad certas causas capitulum conuocari, ut uidelicet litteras domini pape continentes auctoritatem quam habebant de Ecclesia ordinanda ostenderent et tractarent de pace Ecclesie et cantoris. Die autem statuta, post completorium, claustrum intrarunt et fecerunt litteras, in quibus pendebat sericum, recitari, quas dicebant se a sede  apostolica recepisse quarum copiam postulantes canonici habere nullatenus potuerunt; licet personam legentis suspectam esse assererent et nescirent an in bulla uel scriptura uel alio quolibet uitium continerent. Proposuerunt preterea coram ipsis quod de primis litteris, ordinatione facta per eas, mentionem aliquam non habebant, cum ex hoc, etsi ualerent alias, uiribus carere deberent: quia in obtentu earum fuerat sedes apostolica circumuenta et etiam interuenerat fraus tacendi. Sed super hoc et aliis exceptionibus quas canonici pretendebant fuit eis audientia penitus denegata. Unde cum propter grauamen istud iterum appellassent et nulla ordinatione seu nominatione sciente capitulo facta, predicti  cantor et P. Rossinol. euntem ad domum suam episcopum sequerentur, ab eo petierunt licentiam ad curiam ueniendi, quia timebant eum uelle contra Ecclesiam malignari; et in mane, audita missa in maiori Ecclesia, iter ueniendi ad sedem apostol. inceperunt. Per hec quidem et alia multa que coram predictis cardinalibus firmiter proponebant, si quid factum erat postea contra ipsos uel etiam ante, occulte ac sine conscientia sua, postulabant penitus uacuari, propotentes ipsa de iure ullatenus non ualere; attendentes quoque quod, quandiu ibi fuerant, communicauerat eis episcopus, nec tunc uenerat ad eorum notitiam quod aliquam in eos sententiam promulgasset. Econtra uero prefatus procurator episcopi proponebat quod idem episcopus uidens  tempore suo, propter defectum canonicorum, seruitium Ecclesie deperire, capitulum sepe monuerat ut cum eo de ordinanda Ecclesia conuenirent. Sed canonici lucrum proprium attendentes et precipue cantor, qui recipiebat de bonis Ecclesie in maxima quantitate, bone uoluntati episcopi resistebant. Quod cum ad felicis memorie Celestini pape predecessoris nostri notitiam peruenisset, desolationi Ecclesie paternis uoluit affectibus prouidere, et tam eidem episcopo quam archidiacono dedit firmiter in mandatis ut Ecclesiam tam in canonicis quam aliis ordinarent. Ipsi autem mandato suscepto fecerunt capitulum euocari; et licet scriptum apostolicum coram omnibus legi fecissent, ad faciendam ordinationem capitulum ipsum diligentius premonendo,  noluit tamen ullatenus consentire. Unde cum in defectu canonicorum uellent mandatum apostolicum adimplere, tam cantor quam alii eis deuotissime supplicarunt ut quinque cum pace Ecclesie ordinarent: quorum supplicationibus pro uitando scandalo annuerunt; sed et duos ad eorum instantiam admiserunt, uenerabilem uidelicet fratrem nostrum patriarcham Antiochenum et nepotem eius ab eodem patriarcha uocatum, ut maiorem possent institutorum numerum predicare. Sed ipsi hoc in fraudem factum esse postmoduum cognoscentes, dixerunt quod non reputabant sufficienter ordinatam Ecclesiam, imo electionem et nominationem quam fecerant apostolici auctoritate mandati tempore congruo  effectui manciparent. Ceterum processu temporis litterarum aliarum auctoritas superuenit, ex quibus plenam facultatem habebant Ecclesiam ordinandi: quarum auctoritate uocati canonici et diligenter admoniti ut ordinandi consentirent, assensum prebere nullatenus uoluerunt. Unde ipsi cum magistro scholarum et supradicto I. Morelli, cum uillielmo Arnaldi, et magistro u. Testaldi, et quibusdam aliis canonicis, quorum assensum habebant, ordinationem Ecclesie de personis idoneis et honestis qui in prima ordinatione electi fuerant secundum facultates Ecclesie, auctoritate apostolica compleuere; ita quod ordinati fuere de canonica per eiusdem episcopi annulum inuestiti et contradictores excommunicatione notati. Sed instituti statim se et  canonicas suas et alia beneficia sub protectione sedis apostolice posuere, contra omnem hominem qui eos uellet impetere appellantes. Hec autem institutio extra matricem Ecclesiam fuit facta, cum eadem esset ob delictum comitis interdicta. Postmodum uero Ecclesia absoluta episcopus in uigilia Circumcisionis capitulum conuocauit, et ei cum archidiacono ordinationem factam et excommunicationem latam in contradictores denuntiare curauit, et litteras predecessoris nostri, auctoritatem quam de Ecclesia ordinanda susceperant continentes, fecit ostendi et publice recitari. Sed et sequenti die, uidelicet Circumcisionis festo, post celebrationem misse maioris, institutis presentibus et procuratoribus absentium, stalla in choro et loca  in capitulo, presentibus clero et populo, qui ad festum conuenerant, assignarunt et in corporalem prebende possessionem miserunt, quare ipsos institutos asserit possidere. uerum quia canonici excommunicati in Ecclesia celebrabant, institutis accessum ad maius altare, libros et alia ornamenta Ecclesie prohibentes, in eos fuit excommunicationis iterum lata sententia et Ecclesia supposita interdicto. Sed ipsi nichilominus ibi diuina celebrare presumunt. Cum uero pars canonicorum assertionem suam per instrumenta et testes uellet in continenti probare, et testes eius essent saluis exceptionibus et iure partis aduerse recepti, et ideo peterent publicatis dictis testium negotium diffiniri, procurator episcopi proponebat se in terra sua quedam  capitula probaturum, uidelicet quod tempore ordinationis ordinari Ecclesia indigebat, et quod canonici ab episcopo sepe commoniti, ad ordinandum secum Ecclesiam conuenire noluerant, quod episcopus et archidiac. auctoritate ap. ordinauerant Ecclesiam de personis que Ecclesie debeant deseruire et de aliis idoneis et honestis, et quod illi qui fuerunt modo ultimo instituti electi fuerant cum quinque primitus ordinatis, et quod tam nouis quam antiquis residentibus secundum consuetum cursum Ecclesie suppetunt facultates, et quod omnes qui modo sunt ibi canonici residentes consuetum numerum non excedunt, et quod facto suo plures de maioribus Ecclesie consensere; quod et primum et secundum rescriptum fuerit canonicis recitatum,  et quod contradictores post excommunicationem diuina presumpserunt officia celebrare. Unde, sicut dicebat, sine ipsorum cognitione, absque preiudicio partis sue, causa illa non poterat terminari. Nos igitur eamdem uobis de fratrum nostrorum consilio committentes, discretioni uestre per apostolica scripta mandamus quatenus inquiratis utrinque super premissis omnibus diligentius ueritatem, tam ex attestationibus quas uobis sub bulla nostra transmittimus, quam ex aliis que duxerint proponenda. Et si legitimis probationibus uobis constiterit post appellationem rationabiliter interpositam prenominatos episcopum et archidiaconum processisse, quod ab eis factum esse dignoscitur,  appel. cessante, decernatis irritum et inane; et nisi uobis constiterit rescriptum apostolicum fuisse subreptum, et prefatos episcopum et archidiaconum contra formam ipsius mandati preter iuris ordinem processisse, dummodo suppetant Ecclesie facultates et institute persone sint utiles et idonee, nec excedant numerum consuetum, ordinationem ipsam, omni contradictione et appellatione cessante, auctoritate apostolica confirmetis; et si qui se duxerint opponendos, per censuram ecclesiasticam compescatis; eos qui post excommunicationem diuina dicuntur officia celebrasse, cum uobis constiterit, nisi legitima precesserit appellatio, pena canonica percellentes; satagentes ut uia regia procedatis; ita quod in iudicio uestro  nulla sit personarum acceptio, sed iuxta mandatum diuinum iuste quod iustum est iudicetis; ne forte propter defectum iustitie partes cogantur ulterius laborare. Ad hec, uolumus et mandamus ut tam indulgentie quam mandati rescripta faciatis uobis in iudicio resignari, ne occasione illorum Ecclesia ulterius pregrauetur. Testes autem cogantur. Nullis litteris, etc., si que apparuerint preter assensum partium, etc. Quod si omnes, etc., duo uestrum, etc.

Datum Rome, etc., Iu Kalend. Iunii, etc.



CCXu. EGID. CANONICO uASTINEN De causa ipsius contra Hugon. et pro ipso iudicatur. 

 Cum super prebenda uastinen. Ecclesie inter te ex una parte et Hugonem Capusum procuratorem et canonicum Ecclesie uastinen. ex altera questio uerteretur et propter hoc ad sedem accessissetis apostolicam, in presentia uenerabilis fratris nostri Octauiani Ostien. episcopi, quem uobis dedimus auditorem, pro te fuit taliter allegatum quod a bone memorie Celestino papa predecessore nostro pro tua receptione in Ecclesia uastinen. rogatorias primum litteras, secundo preceptorias et exsecutorias impetrasti. Sed canonici Ecclesie, ut euadere possent apostolicam iussionem, ad Rom. Ecclesiam nuntios destinarunt: qui de mandato premisso tacita ueritate, ut a tua de cetero essent impetitione liberi, et infra terminum neminem recipere  cogerentur, indulgentiam impetrarunt. Tu uero denuo ad eosdem litteras impetrasti, ut elapso spatio indulgentie, prebendam tibi conferrent, interim stallum in choro et locum in capitulo sublato appellationis obstaculo assignantes; et super hoc ipso dilecti filii de Domo Dei  et de Oliueto abbates et prior Exoldunen. exsecutores fuerunt a sede apostolica deputati. Cumque litteras predecessoris nostri et exsecutorum qui eis certum diem prefixerant ut mandatum apostolicum adimplerent, priori et canonicis presentasses, sicut in exsecutorum litteris continetur, nec mandatum predecessoris nostri exsequi nec litteras recipere uoluere, appellationis obstaculum pretendentes. Ipsi uero exsecutores  iuxta tenorem rescripti te inuestientes de prebenda, stallum in choro tibi et locum in capitulo assignarunt: canonicis comminantes quod nisi prefixo eis tempore mandatum apostolicum adimplerent, eorum extunc contumaciam debita seueritate punirent. Ceterum cum nec sic possent a sua pertinacia reuocari, elapso tempore constituto excommunicationis in eos sententiam promulgarunt, quam et inuestituram tibi factam petebas humiliter confirmari. uerum ex aduerso fuit ab Ecclesie procuratore responsum, quod quando tu preceptorias obstinuisti litteras pro prebenda, Her. et A. de  Curia clerici, ut et ipsi canonici fierent, litteras detulerunt. uidentes ergo canonici quod super trium clericorum receptione plurimum ecclesia grauaretur, quod dictum A. clericum in fratrem reciperent, eidem predecessori nostro per P. Belin. canonicum et nuntium Ecclesie intimarunt, et per indulgentiam, de qua premissum est, ab impetitione tua et dicti Her. expressis uestris nominibus fuere penitus absoluti. Postea uero tu exsecutorias, ut dictum est, litteras asportasti, quas procurator Ecclesie dicebat falsa suggestione obtentas. Priori etiam memorate Ecclesie de uasten. alias presentasti; contra quas appellans, cum auctoritate obtente indulgentie ab impetitione tua sciret suam ecclesiam liberatam, octauas Pasche appellationi  sue terminum assignauit. Easdem etiam litteras absente priore quibusdam de canonicis presentasti; quas, cum eorum non interesset, recipere noluerunt. Post paucos uero dies eorumdem exsecutorum litteras in absentia prioris capitulo presentasti. Consequenter uero iidem exsecutores ad Ecclesiam uenientes domum prioris intrarunt, et quod exsecutores ad hoc dati essent et ordine debito uellent in facto procedere coram paucis canonicis edixerunt. Quibus prior et indulgentie beneficium retulit et quod a parte ipsorum erat ad sedem apostolicam appellatum ipsamque appellationem eis presentibus innouauit. Alter etiam exsecutorum, uidelicet abbas de Oliueto, predecessoris nostri obitum quibusdam de canonicis proponitur nuntiasse.  Unde mandatum ad ipsos emissum cum mandatore dicebant penitus exspirasse, et post predicta impedimenta exsecutores contradicentibus omnibus canonicis processisse. Ad hec, proponebat eiusdem Eccl. procurator afflictionem eius de regum  discordia procedentem, et quod nunc uiginti quatuor sint in ea canonici, cum non nisi sedecim esse consueuerint ab antiquo, nec redditus excreuerint augmentato numero personarum. Unde ne ad recipiendum aliquos cogerentur suppliciter postulabant. Sane cum a dicto episcopo Ostiensi hec et similia essent nobis et nostris fratribus enarrata, nos uolentes, quantum cum Deo et honestate possumus, facta predecessoris nostri obtinere debitam firmitatem,  illud etiam attendentes quod beneficio indulgentie in Ecclesie fauorem concesse non sit per sequentes litteras in grauamen Ecclesie derogatum, cum pro stallo chori et loco capituli nullum preiudicium Ecclesie generetur, inuestituram tibi factam ratam habentes, ita duximus sententialiter statuendum; ut tu sine contradictione uel dilatione qualibet stallum in choro et locum in capitulo consequaris, post triennium ab indulgentie tempore numerandum prebendam integram habiturus. Nulli ergo, etc.

Datum, etc. uII Kalend. Iunii.



CCXuI. BESuENSI ABBATI. Quod ipsi liceat aliquos ex aliis cenobiis ad instaurandum suum euocare et ex suo quosdam ad alia remittere. 


Cum a nobis petitur, etc., usque ad uerbum assensu, auctoritate tibi presentium indulgemus ut quia Besuensis Ecclesia pro incendio quod sustinuit ad tantam deuenit inopiam, ut monachis et confratribus ibi manentibus uite saltem necessaria ministrare non potes, liceat tibi aliquos de monachis et confratribus tuis ad obedientias Cluniacenses pro uite sustentatione transmittere et aliquos de monachis Cluniacensibus, quos ad hoc magis noueris expedire, ad Ecclesiam tuam pro reformatione  et conseruatione ordinis sublato appellationis obstaculo conuocare, donec Ecclesia tua dante Domino restauretur. Nulli ergo, etc.

uII Kalend. Iunii.



CCXuII. BERGENSI EPISCOPO. Quod mercatores Ecclesie decimas persoluere cogantur. 

Cum a nobis petitur, etc., usque ad uerbum effectum. Sane, sicut ex tua significatione comperimus, mercatores diecesana tibi lege subiecti, cum eos negotiationis causa in Islandiam transfretare contingit, decimas quas Ecclesia tua percipere ab antiquis  temporibus consueuit, contra salutem suam detinent, eas reddere denegantes. uolentes igitur tibi et Ecclesie tue paterna sollicitudine prouidere, fraternitati tue auctoritate apostolica indulgemus quatenus mercatores ipsos ad persoluendas consuetas et debitas decimas, si monitione premissa noluerint, ecclesiastica districtione, subl. appellationis obstaculo, compellendi liberam habeas facultatem. Nulli ergo, etc.

Datum ut supra, uIII Kalend. Iunii.



CCXuIII. ORCHAD. ET ROSMARCHN. EPISCOPIS. De annatis et decimis promissisque eleemosynis Romane Ecclesie persoluendis. 

 Dilectus filius nobilis uir H. Catenensis et Orchadiensis comes nobis significare curauit quod ipse pro redemptione peccatorum suorum a tempore felicis memorie Alexandri PP. predecessoris nostri denarium unum de qualibet domo in comitatu Catenensi habitata annuatim statuit pro eleemosyna colligendum, et ob reuerentiam beatorum apostolorum Petri et Pauli ad sedem apostolicam dirigere consueuit: quam uisitationem nomine eleemosyne annuatim ad opus Romane Ecclesie colligendam tam suo quam bone memorie A. olim Catenen. episcopi et aliorum nobilium illarum partium testimonio confirmauit. Cum autem postea memorato A. Catenen. episcopo uiam uniuerse carnis ingresso, uenerabilis frater noster I. in eadem Ecclesia fuisset  in episcopum institutus, predictam eleemosynam irritare presumens, eam ab his qui sunt in sua diecesi constituti, auctoritate propria interdixit exsolui. Quocirca fraternitati uestre per apostolica scripta mandamus quatenus si uobis constiterit de predictis, prefatum Catenensem episcopum, si monitione premissa hoc facere neglexerit, ad satisfaciendum de eleemosynis subtractis hucusque et ne eas reddi de cetero interdicat, sicut iustum fuerit auctoritate nostra, sublato appellationis obstaculo, per censuram ecclesiasticam compellatis. Quod si ambo, alter uestrum, etc.

uI Kalend. Iunii.



CCXIX. ARCHIEPISC. LUGDUNEN. ET ABBATI ATHANACENSI. Ut littere apostolice, que subreptitie erant impetrate, reuocentur. 


Dilecti filii canonici Matisconenses nobis per suas litteras intimarunt quod, cum olim ualterus de Berziaco eorum concanonicus, tempore bone memorie Celestini PP. predecessoris nostri, ad sedem apostolicam accessisset, licet fide interposita firmauisset quod contra diuisionem terrarum uacantium, quam dilectus filius Anninus eiusdem Ecclesie decanus iuxta sue uoluntatis arbitrium ordinaret, deberet nullatenus obuiare, et tam pro hac quam aliis multis causis periurii reus existens, pro debitis Ecclesie que retinuerat uiolenter et fractura  claustri sententia excommunicationis teneretur astrictus, per suggestionem falsi, nulla facta super premissis omnibus mentione, ab eodem predecessore nostro quamdam obedientiam, que presteria nuncupatur, in salutis sue perniciem obtinuit sibi dari, tam ab eo quam a nobis confirmatione super hoc impetrata. Quia igitur id in graue preiudicium Ecclesie noscitur redundare, cum de prouentibus illius presterie illis qui assidue in Ecclesia seruiunt memorata consueuerint necessaria ministrari: discretioni uestre per apostolica scripta mandamus quatenus si predictas confirmationis litteras per suppressionem ueri et falsi suggestionem, ut supra dictum est, uobis constiterit impetratas, nullatenus  permittatis quod dictus Galterus ex his fructum aliquem consequatur; quin potius tam Ecclesiam quam canonicos antedictos ab impetitione ipsius, quantum ad obtinendum presteriam illam, appellatione remota, penitus absoluatis; cum secundum canonicas sanctiones mendax precator carere debeat impetratis; in statum debitum reuocantes si quid post appellationem ad nos legitime interpositam in eorumdem canonicorum preiudicium temere noueritis attentatum, et facientes quod exinde duxeritis statuendum per censuram ecclesiasticam inuiolabiliter obseruari. Nullis litteris ueritati et iustitie, etc. Quod si ambo, etc., tu frater archiepiscope, etc.

Datum. etc., III Kalend. Iunii



CCXX. ABBATI DE IUGO DEI ET PRIORI DE SEILLIN  . Ne pro mortuorum sepultura et coniugum copulatione pecunia exigatur. 


 Suam nobis dilecti filii parochiani de uillafranca querimoniam destinarunt quod Dalmasius capellanus eorum pro exsequiis mortuorum et benedictione nubentium minus licite pecuniam ab eis exigit et extorquet: quod si forte cupiditati eius non fuerit satisfactum, ne possint mortuorum corpora sepeliri uel nubentium benedictio celebrari, fictitia eis impedimenta fraudulenter opponit. Quia igitur exactiones huiusmodi sacrorum canonum obuiant institutis; discretioni uestre per apostolica  scripta mandamus quatenus dictum capellanum, ut a tanta presumptione desistat, et etiam pro excessu satisfaciat competenter, moneatis attentius et efficaciter inducatis. Quod si forte uestris monitionibus noluerit obedire, ipsi, appellatione remota, penam infligatis.

Datum, etc., II Kalend. Iunii.



CCXXI. DECANO ULIXBONENSI, PRIORIBUS SANCTI uINCENTII ET DE ALCOBATIA. Ut causam episcopi Colimbriensis et militum Templi audiant. 

 Exposuit nobis uenerabilis frater noster Colimbrien. episcopus quod, cum causa que inter eum et dilectos filios fratres militie Templi super ecclesiis de Ega et de Rodina et Palumbario uertebatur, a bone memorie Lucio papa predecessore nostro uenerabilibus fratribus Bracharen. archiepiscopo et episcopo Portugalen. fuisset a sede apostolica delegata, iudices ipsi partibus conuocatis et in eorum presentia constitutis, sicut in litteris eorum accepimus, dictis fratribus mandauerunt ut de predictis Ecclesiis uel eidem episcopo uigesimo die post receptionem litterarum ipsorum iustitiam exhiberent uel ei tanquam diecesano suo iura episcopalia in integrum persoluere procurarent; predictis Ecclesiis interdicto subiectis, et parochianis earum excommunicationis  sententia innodatis, nisi dicti fratres mandatis parerent ipsorum, uel iidem parochiani eis non parentibus in predictis ecclesiis diuinis officiis interessent, aut decimas eis, primitias siue mortuaria soluerent; uel in ipsis corpora mortuorum sepelirent. uerum predictis fratribus sententiam eorumdem iudicum nullatenus obseruantibus, a felicis recordationis Urbano papa predecessore nostro primo ad Io. quondam uicedominum Brixien. et magistrum Io. Bergo men. subdiaconum apostolice sedis sub forma predictis iudicibus delegata, ac deinde ad uenerabilem fratrem nostrum Tuden. episcopum et dilectos filios de Reforio et  Alcobatie priores fuerunt littere impetrate; quarum auctoritate non fuit usque ad calculum sententie diffinitiue processum, nec interdicti Ecclesiarum aut excommunicationis parochianorum sententia relaxata. Tandem uero cum dilectus filius noster G. Sancti Angeli diaconus cardinalis, tunc apostolice sedis legatus, intrasset Hispaniam, eamdem causam uenerabili fratri nostro episcopo et dilecto filio archidiacono Ulixbonen. delegauit; qui priorum iudicum sententiam confirmantes, interdicti et excommunicationis sententias in Ecclesias ipsas et earum parochianos latam a primis iudicibus innouarunt ac postmodum idem cardinalis quod ab eis factum fuerat confirmauit. Quia uero nobis ad plenum non constitit de premissis, discretioni uestre per apostolica  scripta mandamus quatenus recepta ab eisdem Templariis parendi coram uobis iustitie legitima cautione, partibus conuocatis inquiratis de predicta sententia diligentius ueritatem; et si eam inueneritis iuste latam, faciatis mandari exsecutioni et usque ad satisfactionem a partibus per censuram ecclesiasticam inuiolabiliter obseruari: eodem modo per omnia processuri, si forsan fratres ipsi noluerint quod stent et pareant iuri cauere. Alioquin partibus conuocatis audiatis causam ex integro, et ipsam appellatione remota, mediante iustitia terminetis; non obstante priuilegio in preiudicium Colimbrien. Ecclesie per subreptionem obtento. Quod si omnes, etc., duo uestrum, etc.

 Datum Rome, etc., XII Kalend Iunii etc.



CCXXII. ABBATI DE ALCOBATIA F. MENENDI ET P. EXOD. MONACHIS ALCOBATIAE. Ut fratres S. Crucis reuerentiam et episcopalia iura Colimbriensi episcopo suo reddant, et quod matria Ecclesia cathedralis uocetur. 

 uenerabili fratre nostro Colimbriensi episcopo didicimus conquerente quod, cum fratres Sancte Crucis monasterium de Arganil sub protectione sua nuper receperint, quod suis predecessoribus episcopalia iura consueuerat ab antiquis temporibus exhibere, nunc quodam de canonicis suis sine suo consensu ibi facto priore, occasione cuiusdam priuilegii  a bone memorie Clemente papa predecessore nostro ueritate tacita impetrati, eidem episcopo debitam obedientiam denegat exhibere, inde sumpta occasione quod per matricem Ecclesiam non cathedralem intelligunt, sed Romanam.  Quia uero non est nostre intentionis ut iura fratrum nostrorum temporibus nostris indebite minuantur, causam ipsam uobis duximus committendam, per apostolica scripta mandantes quatenus si aliud uobis non occurrerit propter quod dictus prior non debeat diecesano episcopo respondere, eum ad prestandam dicto episcopo debitam reuerentiam, sicut predecessores sui predecessoribus episcopi prestiterunt,  appellatione remota per censuram ecclesiasticam compellatis. Nos enim per matricem Ecclesiam, cathedralem intelligere uolumus, non Romanam, non obstante priuilegio in preiudicium Colimbrien. Ecclesie per subreptionem obtento. Quod si omnes, etc., duo uestrum, etc.

Datum Rome, etc., III Kalend. Iunii.



CCXXIII. EPISCOPO ET PRIORI ELBORENSI. Eiusdem fere argumenti. 

Innotuit nobis, uenerabili fratre nostro Colimbrien. episcopo conquerente, quod cum olim magna pars Colimbriensis diecesis ab inimicis crucis teneretur inuasa, bone memorie Innocentius papa, predecessor  noster, Lamecensem et Auriensem Ecclesias Colimbriensi, sicut ex priuilegio eius apparet, concessit tandiu detinendas; donec amissam partem diecesis rehaberet. Cum autem A. quondam rex Portugalie diecesim illam liberasset a manibus  paganorum, quamdam partem ipsius dilectis filiis fratribus militie Templi, quamdam uero monasterio Sancte Crucis motu proprio assignauit, et in predictis Ecclesiis episcopos obtinuit ordinari. Ne igitur dicta Colimbrien. Ecclesia se doleat suo iure priuatam, discretioni uestre per apostolica scripta mandamus quatenus uocatis illis qui propter hoc fuerint euocandi, audiatis que hinc inde duxerint proponenda; et quod canonicum fuerit super his appellatione postposita statuatis; facientes quod statueritis  firmiter obseruari, non obstante priuilegio uel rescripto in preiudicium Colimbrien. Ecclesie per subreptionem obtento. Nullis litteris ueritati et iustitie, etc. Quod si ambo, etc., tu frater episcope, etc.

Datum II Idus Maii.



CCXXIu. DECANO ULIXBONENSI PRIORI ET P. FRODIZ MONACHO DE ALCOBATIA. Priuilegium in graue detrimentum alterius impetratum reuocatur. 

Innotuit nobis  , uenerabili fratre nostro Colimbren. episcopo intimante, quod cum M. quondam canonicus Sancte Crucis in episcopum fuisset Colimbrien.  assumptus, priuilegium quoddam de consilio quorumdam canonicorum Ecclesie Colimbrien. monasterio Sancte Crucis indulsit in non modicum eiusdem Ecclesie preiudicium et grauamen. Quia uero nobis non constat de premissis, discretioni uestre per apostolica scripta mandamus quatenus partibus conuocatis inquiratis de premissis diligentius ueritatem; et si priuilegium ipsum in graue dispendium Colimbriensis Ecclesie uideritis redundare, quod illicite factum est, auctoritate apostolica appellatione remota legitime reuocetis, non obstante priuilegio in preiudicium Colimbriensis Ecclesie per subreptionem ab apostolica sede obtento.

Datum Rome, etc., III Non. Iunii.



CCXXu. DE SAZETA ET DE MANZENERA ABBATIBUS ET P. FROD MONACHO DE ALCOBATIA. Ut Ecclesia Colimbriensis suo iure et priuilegio non spolietur. 


Querelam uenerabilis fratris nostri Colimbriensis episcopi ad nos delatam accepimus, quod cum carissimus in Christo filius A. illustris rex Portugalie partem territorii Colimbriensis et uicinorum castrorum in loco qui Alathen uocatur et in sua proponitur diecesi constitutus, iamdudum hominibus dederit incolendum, qui ei de regalibus responderent, fratres monasterii Sancte Crucis in locis illis quasdam  denuo ecclesias construxerunt et construunt ex quibus episcopalia iura percipiunt et reddere contradicunt; cum in suis priuilegiis habeatur quod in illis tantum uillis, quas de nouo edificant, episcopalia iura ualeant obtinere. Nolentes itaque predictos fratres aliis iniuriosos existere, causam ipsam uobis duximus committendam, per apostolica scripta mandantes quatenus, partibus conuocatis, audiatis que proponentur hinc inde et quod canonicum uideritis super his appellatione postposita, statuatis, facientes quod statueritis firmiter obseruari, non obstante priuilegio in preiudicium Colimbrien. Ecclesie per subreptionem obtento. Quod si omnes, etc., duo uestrum, etc.

 Datum Rome, etc., uI Kalend. Iunii.



CCXXuI. DE ALCOBATIA ET DE SEIZA ABBATIBUS, ET PRIORI DE ALCOBATIA. Eiusdem argumenti cum precedenti. 

Exposuit nobis uenerabilis frater noster Colimbrien. episcopus, in nostra presentia constitutus, quod Portugallen. Ecclesia flumen Dorii, quod Portugalen. diecesim a Colimbrien. separat, et ab antiquo fuerat certus terminus utriusque, transgressa, magnam partem Colimbrien. diecesis occupauit contra compositionem a bone memorie Bosone  quondam cardinale, tunc apostolice sedis legato apud Burgum in concilio factam et per sedem apostol. postmodum confirmatam. uolentes igitur Colimbriensi Ecclesie in suo iure adesse, discretioni uestre per apostolica scripta mandamus quatenus uenerabilem fratrem nostrum Portugalen. episcopum ad restituendam illam partem diecesis, quam preter iustitiam detinet occupatam, cum fructibus inde perceptis, monitione premissa, per censuram ecclesiasticam, sicut iustum fuerit, appellatione postposita, compellatis. Nullis litteris ueritati et iust., etc. Quod si omnes, etc., duo uestrum, etc.

Datum Idibus Maii.



CCXXuII. DE SAZETA ET DE MANZENERA ABBATIBUS, ET F. MENENDI MONACHO DE ALCOBATIA. Eiusdem argumenti. 


Insinuauit nobis uen. frat. noster Colimbrien. episcopus quod cum illustris rex Portugalie fratribus Sancte Crucis apud castrum de Leirena in una tantum Ecclesia ius concesserit patronatus, inconsulto diecesano episcopo in eodem loco construere alias motu proprio presumpserunt, quas et per capellanos conductitios regunt et in nullo pro ipsis uolunt diecesano episcopo respondere. Easdem etiam ecclesias priuilegiis suis fecerunt inscribi, cum ab  episcopali iure nunquam fuerint de consensu episcopi liberate; unde totum ius episcopale in oppido nominato sibi presumunt temere uindicare. Quia igitur nobis constare non potuit de premissis, discretioni uestre per apostolica scripta mandamus quatenus partibus conuocatis, etc., quod iustum uideritis super his appell. postposita statuatis, etc., non obstante priuilegio in preiudicium Colimbriensis Ecclesie per subreptionem obtento. Quod si omnes, etc., duo uestrum.

Datum, etc., uI Kalend. Iunii.



CCXXuIII. ROTHOMAGEN. ARCHIEPISC. ET SUFFRAGANEIS EIUS. Ab episcopis suis excommunicati non facile sunt ab aliis absoluendi. 


Ad reprimendam  malitiam peruersorum pene certe sunt in canonibus institute; quas sicut latas interdum a uobis in subditos uultis inuiolabiles obseruari, ita latas ab aliis debetis inuiolabiliter obseruare. Inde est quod uniuersitati uestre per apostolica scripta mandamus quatenus sententias, quas uenerabilis frater noster Lexouiensis episcopus in subditos suos duxerit canonice promulgandas, et uos ipsi seruetis et eas a uestris subditis  uiolari nullatenus permittatis. Tu uero, frater archiepiscope, cum excommunicationis sententia per appellationis non suspendatur obiectum, si quis excommunicatus  ab ipso de iniusta tibi excommunicatione conquestus fuerit, ad ipsum, ei quasi cepiscopo deferens, absoluendum secundum Ecclesie formam remittas. Qui si forte noluerit illum absoluere; tu, recepta iuratoria cautione, absolutionis ei munus poteris exhibere: ita tamen quod nisi legitime tibi constiterit eum contra iustitiam excommunicatum fuisse, ex debito sibi iuramenti precipias ut super eo de quo fuerit excommunicatione notatus eidem episcopo satisfaciat competenter. Quod si facere forte contempserit, eum in excommunicationis sententiam, appellatione remota reducere non omittas.

Datum, etc., Kalend. Iunii.



CCXXIX. LEXOuIENSI EPISCOPO. Ne coram suspectis iudicibus, etiam delegatis, respondere teneatur. 


Cum a nobis petitur, etc., usque ad uerbum assensu, auctoritate tibi presentium indulgemus ut si forte contigerit aliquam causam te uel tuos principaliter contingentem, iudicibus Rothomagen. ex apostolica delegatione ad petitionem partis aduerse committi, coram eis, cum tibi fuerint certa ratione suspecti, respondere minime teneamini, nisi forte in litteris commissoriis huius indulgentie expressa mentio habeatur. Nulli ergo, etc.

Datum Rome, etc., ut supra.

 In eumdem modum scriptum est pro Rothomagen. archiepiscopo.



CCXXX. REGI ANGLIAE. Que honeste facere licuit, in iis se regi gratificatum dicit, hortaturque ad pacem seruandam cum rege Francie. 

Ecclesiam suam, quam per Salomonem Dominus et amicam et sponsam frequenter appellat, flori lilii eleganti quadam et quasi expressa similitudine coaptauit. Ait enim: Sicut lilium inter spinas, sic amica mea inter filias . Lilium quidem quanto fortiores spinarum sustinet punctiones, tanto uim odoris copiosioris emittit; et quo plus leditur, redolere  suauius comprobatur. Unde sibi merito comparatur Ecclesia sponsa Christi; que cum tribulationibus multis impetitur, tunc potissimum in soliditate fidei pro tuenda iustitia roboratur et in ipsis punctionibus aduersitatumque molestiis constantior et firmior inuenitur. Nos uero, quos ad eius regimen quanquam non suffragantibus meritis diuina prouidit dispositio eligi et assumi, illam concepimus firmiter uoluntatem, ut neque mors neque uita ab amplexu nos possit seu obseruatione iustitie reuocare. Sane uenientibus ad presentiam nostram uenerabili fratre nostro Lexouien. episcopo et dilecto filio magistro Garnero nuntiis tuis, petitiones quas nobis ex parte regia obtulerunt, sincero affectu,  quantum cum Deo et honestate potuimus, curauimus promouere. Rogamus autem et monemus attentius serenitatem regiam, quatenus si forte in aliquo effectus tuo desiderio non respondet, non nostre unquam duritie imputetur, cum honestis et iustis petitionibus excellentie tue benigni semper et faciles proposuerimus inueniri, sed iustitie potius quam officii nostri debitum certos fines transgredi non permittit, ad quam tenendam firmiter et seruandam in suarum primitiis litterarum serenitas regia nos monuit et induxit. Ceterum, super eo quod predicti tui nuntii postularunt, ut nobilem uirum filium ducis Austrie ad restituendam pecuniam quam pater  suus in periculum anime sue a te, dum redires ab obsequio Iesu Christi, pro redemptione tua uiolenter extorsit, et in ultima uoluntate penitentia ductus per eumdem filium suum tibi restituendam mandauit, auctoritate apostolica cogeremus; noueris nos eidem nostris litteris  iniunxisse ut predictam pecuniam sine difficultate qualibet restituere non omittat, alioquin uenerabili fratri nostro Salzburgen. archiepiscopo litteris nostris iniungimus ut ipsum ad restitutionem eiusdem pecunie faciendam moneat diligentius et inducat, et per seueritatem ecclesiasticam appellatione remota, compellat. uerum quia circa personam nobilis uiri ducis Sueuie quedam audiuimus immutata, eidem ad presens scribere cautela prohibente nequiuimus ut iuxta postulationem  tuam pecuniam quam a te Henricus, quondam imperator, frater ipsius contra Deum et periculum anime sue extorserat uiolenter, dum de transmarinis partibus remeares, deberet tibi restituere; presertim cum eiusdem fratris sui thesaurus ad eum esset ipso mortuo deuolutus, et ipse uel heres sit, uel tutor heredis. uerumtamen scribimus  uenerabili fratri nostro Magdeburgen. archiepiscopo, ut ducem ipsum ad restituendam pecuniam ipsam moneat diligentius et inducat. Alioquin tantam iniuriam non poterimus sub dissimulatione transire quin in eumdem ducem et terram eius sine cuiuslibet acceptione persone nostri officii debitum et seueritatem curemus ecclesiasticam, sicut iustum fuerit, exercere. Insuper scribimus  , carissimo in Christo filio nostro illustri  regi Nauarre ut pecuniam et castella sancti Ioannis de Pedeportus et Roccabruna, que pater suus tibi cum filia sua concessit in dotem, sine aliqua difficultate restituat, alioquin uenerabili fratri nostro Narbonen. archiepiscopo, cui iam alia uice, si bene recolimus, super hoc scripsimus, nostris damus litteris in mandatis ut ipse, eum per censuram ecclesiasticam ad hoc monitione premissa, sublato appellationis obstaculo, iustitia mediante compellat. Ad hec, cum iidem nuntii a nobis cum instantia postulassent ut carissimum in Christo filium nostrum Philippum illustrem Francie regem ad restitutionem castrorum illorum et terre compellere deberemus, que contra protectionem ab apostolica sede tibi concessam  inuaserat, antequam de peregrinationis obsequio ad propria remeares, dilectus filius magister W. de Sancto Lazaro nuntius eiusdem regis se constanter pro eodem opposuit; illum ad hoc asserens non teneri, cum pactiones et conuentiones solemnes, que inter uos precesserant et hinc inde fuerant roborate, tua magnificentia non seruasset et per te fuissent primitus uiolate; maxime cum sororem ipsius dimiseris et aliam tibi curaueris matrimonio copulari; et quia post arreptum iter Hierosolymam adeundi, cum acquisita quelibet deberetis habere communia, pecuniam a rege Tancredo receptam et  thesaurum de Cypro habitum tua sibi communicare noluerit magnitudo; imo in transmarinis partibus damna ei plurima et iniurias irrogarat, suos milites imo consanguineos  ab ipsius deuotione et seruitio subtrahendo, propter quod non sine confusione sua coactus fuerat ad propria remeare. Adiecit etiam quod ubi restitutus fuisti proprie libertati, cum eo super omnibus querelis uoluntate spontanea transegisti. Quin potius, post pacem adinuicem factam, multa tibi castra de mera liberalitate donauit. E contra uero predicti nuntii serenitatis tue nichilominus proponere constanter curauerunt quod post fedus prius inite et iuramento firmate societatis, idem rex Francie tibi primus iniuriam intulisset, apud Messanam uidelicet: ubi insurgentibus hominibus  Tancredi regis in tuos, de impendendo tibi auxilio requisitus, non solum defecerat, sed etiam propria manu tres de hominibus tuis occiderat cum balista. Post quod factum cum se penitudine duci assereret, inter uos pactio intercessit: in qua pro decem millibus marchis argenti, quas ei reddere promisisti, predictus rex a contrahendo cum sorore sua matrimonio te absoluit, et Gisortium cum Wlcassino tibi quietum in perpetuum omnino dimisit. Asserebant quoque de thesauro Cypri, et de pecunia a Tancredo habita, preterquam de dote sororis tue I, illustris quondam regine Sicilie, eidem regi, sicut de ceteris, ad uoluntatem tuam plenissime satisfactum: ita quod cum predictus rex Francie ab  orientali terra discederet, sub iuramento promisit quod terram magnificentie tue tibi conseruaret integram et illesam in eo statu in quo fuerat quando Hierosolymitanum iter fueratis aggressi, quousque reuersus ad propria moram quadraginta dierum in terra propria peregisses; contra quam promissionem eamdem terram et castra non fuerat ueritus occupare. Super quibus conuentionibus litteras eiusdem regis patentes apud tuam asserebant magnitudinem residere. Conuentiones uero quas idem magister u. de Sancto Lazaro, persona tua libertati proprie restituta, inter te ac predictum regem ultimo interuenisse retulerat, iidem nuntii tui, si que fuerant, asserebant prefatum regem Francie primitus uiolasse; cum etiamsi qua tunc pacta subieras, spoliatus  eadem subiisses: propter que ad ea dicebant nullatenus te teneri. Licet itaque et hec et alia multa pars utraque proponeret, que pro ipsis facere uidebantur; quia tamen causarum merita partium assertione panduntur, et ipsi personam standi in iudicio non habebant, non potuimus salua iustitia in ipso negotio sine ueritatis inquisitione procedere. Nos ergo iuxta regie petitionis instantiam, propter has et alias necessitates quamplurimas, facultate nobis a Christo concessa, nacta quoque temporis opportunitate condigna, dispositis prius que tam circa Urbem quam circa regnum Sicilie necnon et  aliud Ecclesie patrimonium fuerint disponenda, licet multe nobis et magne sollicitudines ex diuersis causis incumbant, si tamen ille nobis annuerit a quo speramus dirigi gressus nostros, partes uestras, ut tamen nos ad promissionis debitum non ligemus nisi aliud impedimentum occurrat, intendimus uisitare; ut super his et aliis, que toti Christianitati credimus profutura, deliberatione prouida procedamus. Si uero desuper datum non fuerit, per legatos nostros quod iustum fuerit, sine personarum acceptione, fauente Domino, statuemus. Illud autem serenitatem regiam nolumus ignorare, quod quantumcunque nobis molestum existeret prefatum regem Francie ac te ipsum in aliquo molestare, non poterimus aliquatenus sustinere quin uos ad pacem  ineundam pariter et seruandam per districtionem ecclesiasticam ratione preuia compellamus; non de nostris uiribus confidentes, sed de illius omnipotentia cuius uices, licet immeriti, exercemus in terris.

Datum Rome apud Sanctum Petrum, II Kalend. Iunii.



CCXXXI BITURICEN. ARCHIEPISCOPO. Ut inquirat contra Engolismensem episcopum, dilapidatorem Ecclesie sue.

Graue nobis est admodum et molestum, cum de aliquo fratrum et cepiscoporum nostrorum aliqua in nostro auditorio proponuntur que in ipsis episcopale officium et integritatem fame denigrare uidentur;  cum semper uelimus audire de singulis ea que ad perfectam curam pastoris pertinent et ad commissi gregis commodum et salutem. Insinuarunt autem nobis dilecti filii quidam Engolismensis Ecclesie canonici, quod uenerabilis frater noster I episcopus suus patrimonium episcopatus minus utiliter administrans, dilapidauit multa de bonis mense sue usibus deputatis, et per alienationes illicitas contra iuramentum quo tenetur Ecclesie, possessiones episcopatus enormiter minuit et consumpsit. Proponebant insuper quod multas Ecclesias post appellationem in synodis sepius iteratam, preter assensum capituli collegiis perpetuo assignauit, cum id canonicis dissonet institutis. Alienata uero et dilapidata  et Ecclesias episcopali ordinationi subtractas sub tua reseruarunt presentia exprimenda, ne prolixe orationis series legenti pariter et scribenti fastidium importarent. Adiecerunt etiam quod sit insufficiens, indiscretus, inutilis, appellationumque contemptor, et quod per sue simplicitatis negligentiam sub ipsius regimine non solum mensa et Ecclesia sua, uerum etiam tota diecesis admodum grauia sustinuit detrimenta. Pauca siquidem de pluribus exprimentes, dixerunt ipsum episcopum indignis et minus idoneis sacros ordines et ecclesiastica beneficia contulisse: ita quod cum olim ordines celebraret et uentum esset ad presbyteros ordinandos, in manuum unctione quidam inter presbyteros consecrandos  inuentus est pollicem non habere. Minoribus et nondum in sacris ordinibus constitutis animarum curam dicitur commisisse et etiam a pluribus ordinandis suscepisse ante datum ordinem iuratoriam cautionem ne post ab eodem beneficium ecclesiasticum contra suam peterent uoluntatem. Ad magnum autem indiscretionis sue et insufficientie argumentum constanter fuit in audientia nostra propositum, quod cum olim idem episcopus super ordinanda Ecclesia litteras impetrasset, monachos albos et nigros et priorem de Allauilla canonicum regularem ordinauit in Ecclesia sua canonicos. Quod factum tanquam ridiculosum sedes apostolica, cum ad eius uenisset notitiam, reuocauit. Preterea quemdam nepotem suum, qui professus ordinem de Corona,  ibi in sacerdotali officio et habitu regulari diu fuerat conuersatus, extractum inde canonicauit in ecclesia cathedrali. Sed abbas loci, tanquam discretus et prouidus, ipsum postmodum reuocauit ad claustrum. In solemnitatibus expressis a canone in maiori ecclesia non deseruit. Confirmat abbates et tractat causas difficiles, sine canonicorum assensu. Presbyteri et clerici per eius insufficientiam capiuntur. Bona ecclesiastica occupantur et homines sibi et antecessoribus eius debita et exhibita subtrahunt; et preterea iura, que predecessores sui in ciuitate hactenus habuerunt, fere permisit penitus deperire. Sententias quoque a sede apostolica confirmatas presumpsit auct. apostolica [l. propria] relaxare et alia multa committere quibus correctionis debite  manus celeriter conuenit adhiberi. Ideoque fraternitati tue per apost. scripta mandamus quatenus uocatis ad presentiam tuam qui fuerint euocandi, inquiras super premissis omnibus et aliis que proposita fuerint, appellatione remota, diligentius ueritatem; et que inueneris, fideliter redacta in scriptis nobis sigillo tuo signata mittere non postponas; prefigens partibus terminum competentem, quo cum ipso nostro se debeant presentare conspectui, sententiam auctore Domino recepture; attentius prouisurus quod mandatum nostrum taliter exsecutioni demandes, quod tua fraternitas merito possit et debeat commendari. Nullis litteris, etc., ueritate tacita.

 Datum Rome apud Sanctum Petrum, III Kalend. Iunii.



CCXXXII. ABBATI ET CONuENTUI CARILOCI. 

 Ex parte uestra nostro fuit apostolatui reseratum quod quidam monachus uester se ad nigros monachos transferens, et habitum nigrum ibidem assumens, ad sacerdotii ordinem in ipso habitu est promotus. Unde quia in hoc articulo dubitatis utrum in assumpto taliter ordine debeat ministrare, nos huiusmodi dubietatis scrupulum enodantes, per apostol. uobis scripta mandamus quatenus nisi aliud  canonicum ei uideritis obuiare, ipsum monachum officium sacerdotis exsequi libere permittatis.

Datum Rome, apud Sanctum Petrum.



CCXXXIII. ABBATI UNGIACEN. In causis Ecclesie et cenobii, Ecclesie membra testantur. 

Tunc libentius postulata concedimus, quando quod petitur ab equitate non deuiat, et petentis persone grauitas morum et uite merita suffragantur. Postulasti siquidem a nobis, dilecte fili, de benignitate tibi sedis apostol. indulgeri, ut in causis Ecclesie tibi commisse uti testimonio fratrum tuorum ualeas, et eis habeatur fides, sicut consueuit  testibus adhiberi. Nos ergo attendentes petitionem tuam institutis canonicis conuenire, que in causis ciuilibus illos testes statuunt assumendos qui negotia ecclesiastica tractauerunt, et de quorum fide non potest aliquatenus dubitari, auctoritate tibi presentium indulgemus, ut quoties Ecclesie tue uideris expedire, in causis que non fuerint criminales, fratres et canonicos Ecclesie tue inducere possis ut perhibeant testimonium ueritati.

Datum Rome, etc., Kalend. Iunii.



CCXXXIu. EDUEN. EPISCOPO, UNGIACEN. ET SANCTAE MARGARITAE ABBATIBUS. De restaurandis cenobiis et reformanda monastica disciplina. 


Licet bone memorie Clemens et Celestinus predecessores nostri de tue, frater episcope, discretionis honestate confisi, sollicitudini tue dederint in mandatis ut tui episcopatus loca religiosa, que a sui status integritate collapsa cognosceres, et in quibus religionis obseruantiam attenderes diminutam, pontificali auctoritate corrigere non differres; ut tamen tue maturitatis correctio maiorem obtineat firmitatem, auctoritatem nostram super hoc et fauorem sollicite postulasti. Nos igitur considerationem tuam dignis laudibus commendantes et uolentes abbatiam Sancti Ioannis Eduensis, que in magnam dissolutionem religionis et ordinis collapsa  proponitur, per tue discretionis industriam correctione debita reformari, discretionis uestre per apostolica scripta mandamus quatenus ad locum pariter accedentes, de statu monasterii plenam studeatis elicere ueritatem et quecunque in capite uel in membris tam circa spiritualia quam temporalia de iure statuenda et corrigenda uideritis, auctoritate freti apostol., sublato appellationis obstaculo, corrigatis et faciatis quod a uobis statutum fuerit sine refragatione seruari. Nullis litteris ueritati et iustitie, etc. Quod si omnes, etc., tu, frater episcope, cum eorum altero, etc.

Datum, etc., Kalend. Iunii.



CCXXXu. W. REMEN. ARCHIEPISCOPO, SANCTAE SABINAE CARDINALI, ET SUFFRAGANEIS EIUS Ut per quosdam falsarios confictas bullas intercipiant. 


 Dura sepe mandata et institutiones interdum iniquas a sede apostolica emanare multi arguunt et mirantur, et in hoc ei culpam imponunt in quo sinceritas eius, culpe prorsus ignara, per innocentiam excusatur. Nos etenim circa maiora negotia frequentius occupati et curam uniuersorum ex officio nostro gerentes, per quod sumus omnibus debitores, cum omnibus apud nos instantibus in continenti satisfacere non possimus, quidam eo quod a  semita iustitie oberrantes, aut ultra quam permittit honestas sue petitionis licentiam extendentes, exaudiri non possunt, in motum proprie uoluntatis irrumpunt; et ad sua ingenia falsitatis et artes perditionis cum animi exquisita malitia recurrentes, per false astutiam speciei candorem puritatis apostolice denigrare ac deprauare nituntur. Ex cuius falsitatis ingenio quot et quanta mala proueniant, cum per eam et innocentes quandoque damnentur et rei ab obiectis criminibus absoluantur nec non et apostolice sedis ledatur auctoritas, ipsa rei euidens malitia protestatur. Licet autem huiusmodi falsitas aliquandiu possit cum operibus tenebrarum abscondi, tamen quia per eam beatis apostolis specialiter infertur iniuria, ille a quo in persona eorum  Romana Ecclesia auctoritatem super Ecclesias uniuersas accepit  perniciem tanti sceleris non patitur in tantum preiudicium eorum diutius occultari. Accidit enim nuper in Urbe quod quidam huiusmodi falsitatis astutiam perniciosius exercentes, in suis fuere iniquitatibus deprehensi; ita quod bullas tam sub nomine nostro quam bone memorie Celestini PP. predecessoris nostri, quas falso confinxerant, et quamplures litteras bullis signatas eisdem inuenimus apud eos ipsosque captos adhuc in carcere detinemus. Nos autem honori Romane Ecclesie et utilitati omnium paterna uolentes sollicitudine  prouidere, de communi fratrum nostrorum consilio statuimus  et sub excommunicationis pena et suspensionis ordinis et beneficii districtius inhibemus ne quis apud sedem apostolicam de cetero litteras nostras nisi a nobis uel de manibus illorum recipiat qui de mandato nostro sunt ad illud officium deputati. Si uero persona tante auctoritatis exstiterit  ut deceat eum per nuntium litteras nostras recipere, nuntium ipsum ad cancellariam nostram uel ad nos ipsos mittat idoneum, per quem litteras apostolicas iuxta formam prescriptam recipiat. Si quis autem in hac parte mandati nostri transgressor exstiterit, si laicus fuerit, excommunicationis  subiaceat; si clericus, officii et beneficii sui suspensione damnetur. uerum quia, sicut a falsariis ipsis accepimus, tam ad partes uestras quam ad ceteras regiones per litteras transmissas ab eis sue iniquitatis falsitas multipliciter est diffusa, fraternitati uestre per apostolica scripta mandamus et districte precipimus quatenus prouinciale concilium euocetis, in quo solemniter et generaliter statuatis ut per singulas parochias publice proponatur quod si quis a sede apostolica litteras impetrauerit, quarum tenor possit esse suspectus et eis uti uoluerit, ut statutam penam euadat, primo fiat collatio de falsa bulla cum uera, et si eam inuenerit falsitate notandam, episcopo diecesano, abbati uel archidiacono loci easdem litteras non differat presentare;  qui, ueritate comperta, illum qui tales litteras reportauit, si laicus fuerit, excommunicationi subiiciat; si clericus, eum ab officio beneficioque suspendat. Ad hec, adiicientes statuimus ut generalem excommunicationis sententiam promulgetis, quam per singulas parochias faciatis frequentius innouari; quod si quis falsas litteras se cognoscit habere, infra quindecim dies litteras illas aut destruat aut resignet, si penam excommunicationis uoluerit euadere; quam, nisi forsan in mortis articulo, sine speciali mandato nostro a quocunque nolumus relaxari; nec etiam si presumpta fuerit contra hoc absolutio, quidquam habeat firmitatis; ne forte post tempora nostra falsitas interim occultata  cuiquam ualeat preiudicium generare.  Ceterum ad maiorem illius notitiam falsitatis habendam, ut fieri possit bulle false cum nostra collatio presentibus litteris unam de bullis falsis cum uera Bulla duximus appendendam; districtius iniungentes ut quascunque litteras inueniritis hac uel alia falsitate notandas, si quid actum fuerit occasione illarum, appellatione postposita irritetis; ita quod huiusmodi falsitas nullo temporis spatio ualeat excusari, et portitores earum tandiu faciatis sub arcta custodia detineri donec receperitis super hoc nostre beneplacitum uoluntatis.

Datum Rome apud Sanctum Petrum, XIu Kalend. Iunii, pontificatus nostri anno primo.

In eumdem modum scriptum est super hoc uniuersis  archiepiscopis et eorum suffraganeis singulariter.



CCXXXuI. MAGDEBURGEN. ARCHIEPISC. Ut ducem Sueuie cogat Anglie regi ablatam pecuniam restituere. 

 In eo sumus officio, disponente Domino, constituti ut singulorum et omnium saluti consulere debeamus, et uniuersis petentibus, tam maioribus quam minoribus, in exsecutione iustitie prouidere. Sane quam potenter et magnifice carissimus in Christo filius noster R., illustris rex Anglie, se ad obsequium Domini in partibus transmarinis habuerit,  ita ut nec rebus suis pepercerit, nec persone, sed se ipsum multis et uariis discriminibus pro exaltatione Christiani nominis exposuerit, quamque graues et enormes iniurias et iacturas ab H., quondam imperatore, pertulerit inde reuertens, per totum fere orbem fama notissima diuulgauit. Que res tanto profundius Romanam tangit Ecclesiam, quanto iniurie et grauamina regi eidem illata in eius ignominiam et iniuriam noscuntur grauius redundare. Quia igitur tam grauem Domino et apostolice sedi necnon et ipsi regi iniuriam irrogatam salua conscientia dissimulare non possumus nec debemus, fraternitati tue per apostolica scripta mandamus et districte precipimus quatenus nobilem uirum ducem Sueuie, ad cuius manus thesaurus prefati imperatoris  peruenit, et patrimonium eius uel iure successionis uel saltem tutele nomine noscitur deuenisse, diligenter admoneas et quam efficacius poteris procures inducere ut eidem regi de ablata pecunia satisfaciat competenter. Alioquin nouerit quod nos tantam iniuriam non poterimus sub dissimulatione transire, quin in eum et terram eius nostri officii debitum, sicut iustum fuerit, exsequamur.

Datum Rome apud Sanctum Petrum, II Kalend. Iunii.



CCXXXuII. TARENTASIEN. ARCHIEPISC. De incendiariis absoluendis. 

 Inter alias petitiones tuas postulasti nuper a nobis quod circa incendiarios absoluendos, qui non possunt ad sedem apostolicam proficisci, tecum dispensare uellemus ut eis posses absolutionis beneficium impertiri. Nos ergo, quia personam tuam sincera caritate diligimus, auctoritate tibi presentium duximus indulgendum ut illos incendiarios absoluere tibi liceat usque ad triennium qui propter egritudines aut inimicitias capitales se non possunt nostro conspectui presentare. Appellationibus quoque, quas parochiani tui uel diecesani episcopi tuum uolentes iudicium declinare, frustatorie interponunt, nolumus te deferre. Nulli ergo, etc.

Datum Rome, etc., u Kalend. Iunii, pontificatus  nostri anno primo.



CCXXXuIII. EuERARDO NITRIEN. EPISCOPO. Ut oblata Ecclesie bona retineat et de prediis que ipse colit decimas non persoluat. 

Iustis petentium, etc., usque ad uerbum assensu, statuimus ut quascunque possessiones, quecunque bona Ecclesia Nitrien. in presentiarum iuste et canonice possidet, aut in futurum concessione pontificum, largitione regum uel principum, oblatione fidelium seu aliis iustis modis, prestante Domino, poterit adipisci, firma tibi et per te Ecclesie tue et illibata permaneant. Predia quoque ad Ecclesiam  tuam diecesana lege spectantia, que propriis laboribus excolis, a solutione decimarum eximimus; nec aliquis de laboribus tuis ausu temerario decimas exigere uel extorquere presumat. Nulli ergo, etc.

Datum Rome, etc., Kalend. Iunii.



CCXXXIX. BURGEN. ET PALEN. EPISCOPIS. Qui spoliatus est, non potest aliis soluere antequam restituatur. 

 Olim uobis dedisse meminimus in mandatis ut uenerabilem fratrem nostrum Oueten. episcopum ad debitam restitutionem partis Zamoren. diecesis quam tenebat cum perceptis fructibus cogeretis, si dilectum filium fratrem Rainerium, priusquam super  hoc mandatum apostolicum adimpleret, uiam ingredi contingeret omnis carnis. uerum quia inanis est actio quam inopia debitoris excludit, fraternitati uestre per apostolica scripta mandamus quatenus non prius episcopum ipsum ad restitutionem fructuum compellatis quam ipse fuerit taliter restitutus, ut restituere possit quod percepit de prouentibus alienis. Non autem per hoc priores litteras reuocamus; sed eis in sua firmitate manentibus, coactionem ipsius episcopi ad restitutionem fructuum taliter perceptorum differri uolumus, donec id ualeat adimplere.

Datum Rome, etc., u Kalend. Iunii.

In eumdem modum episcopo Palentino et abbati de  Spina scriptum est pro restitutione partis Salamantine diecesis detente ab eodem episcopo Ouetensi.



CCXL. LEXOuIEN. EPISCOPO. De officio archiepiscopi ad suum suffraganeum et suffraganei ad suum archiepiscopum. 

Sicut ea que pacem et concordiam nutriunt, pura debemus intentione perquirere; ita ex debito sollicitudinis pastoralis illa tenemur ab ecclesiasticis uiris studiosius exstirpare, que seditionem excitant, et scandalum introducunt. Sane cum occasione illius indulgentie, quam de benignitate sedis apostolice cognoscendi uenerabilis frater noster Rothomagen. archiepiscopus per prouinciam suam de innouatis  post appellationem, appellatione remota facultatem habebat, inter te et ipsum grauis hactenus fuerit discordia excitata, presertim cum tu ipse per diecesim tuam hanc eamdem gratiam de indulto consimili a sede apostolica meruisses, auditis grauaminibus et detrimentis tue propter hoc et Rothomagen. Ecclesie irrogatis, ad pacem et quietem uestram non potuimus non moueri; maxime cum ex utraque indulgentia non modicum Romane Ecclesie preiudicium generetur. Ideoque ut per studium nostrum inter uos discordie fomes super hoc de cetero penitus exstinguatur, predictam in utroque uestrum indulgentiam de communi fratrum nostrorum consilio penitus uacuantes, statuimus uos esse ulterius  quoad hunc articulum communi iure contentos. Ad hec, ne propter hoc tu uidearis ab ipsius subiectione subtractus, uolumus ut sibi tanquam metropolitano tuo debitam obedientiam exhibeas cum honore; ipse uero, sicut ratio mutue caritatis exposcit tibi, ut fratri et cepiscopo suo, paternam benignitatem ac dilectionem impendat. Ceterum ut tu ipse non possis uel debeas ab ipso indebite aggrauari, de communi fratrum consilio tibi duximus indulgendum ut si forte ad dictandam in te uel Ecclesiam tuam sententiam casu aliquo moueatur, trina semper admonitio competenti temporis spatio interiecto canonice antecedat. Et si forte ab imminenti duxeris grauamine appellandum, cum appellationis remedium institutum sit ad presidium oppressorum,  nolumus post appellationem emissam uel ante commonitionem expositam, contra personam uel Ecclesiam tuam aliquid attentari. Si uero uel ante commonitionem emissam uel post appellationem rationabiliter interpositam, in te uel Ecclesiam tuam suspensionis, interdicti aut excommunicationis dictus archiepiscopus sententiam promulgauerit, illam decernimus non tenere nec uolumus persone uel Ecclesie tue grauamen aliquod exinde seu preiudicium generari; nisi forte, quod absit, tantum et talem excessum committeres, propter quem de iure communi tibi prouocandi foret interdicta facultas. De personis autem et causis Lexouien. diecesis nil amplius statuat uel disponat, nisi quantum de iure communi sibi dignoscitur esse concessum, liberam  tibi tue diecesis dispositionem et ordinationem relinquens, appellationis iure ad eum uel ad nos faciendum nullatenus impedito.

Datum Rome apud sanctum Petrum, etc.

In eumdem fere modum scriptum est archiepiscopo Rothomagensi.



CCXLI. LEXOuIEN. EPISCOPO. 

Cum occasione illius indulgentie quam de benignitate, etc., ut supra usque ad uerbum illud contentos. Ceterum ne propter hoc alie indulgentie, quas habes, uideantur quomodolibet reuocari; significatione tibi presentium innotescat, quia nos predictam  tantum indulgentiam, et non alias, reuocamus.

Datum, etc., Kalend. Iunii.



CCXLII. NOBILI uIRO FILIO DUCIS AUSTRIAE. Imperat ut regi Anglie ablatam a patre pecuniam restituat. 

 In eo sumus officio, disponente Domino, etc., ut supra usque ad uerbum prouidere. Sane quam graues iniurias et iacturas carissimo in Christo filio nostro R. illustri regi Anglorum a crucis obsequio reuertenti dux Austrie pater tuus intulerit, nullum Christiani nominis professorem credimus ignorare. Que res tanto profundius Romanam tangit Ecclesiam,  quanto iniurie regi eidem illate in eius iniuriam et ignominiam noscuntur grauius redundare, cum ipsi regi non dum fuerit satisfactum, licet non credamus a tua memoria excidisse quod, diuina gratia inspirante, predictus pater tuus suum recognoscens excessum, ablatam pecuniam ipsi regi non solum reddi preceperit, uerum etiam a te et ab aliis familiaribus suis et fidelibus qui presentes aderant super solutione ipsius pecunie prestari fecerit corporaliter iuramentum. Quia igitur tanti excessus iniuriam clausis oculis preterire non possumus nec debemus, nobilitatem tuam monemus et exhortamur in Domino, atque in remissionem iniungimus peccatorum quatenus tam tue quam anime patris tui saluti iuxta prestitum a te prouidens  iuramentum, prenominato regi pecuniam sine difficultate restituas antedictam et de iniuriis irrogatis satisfactionem congruam non differas exhibere. Alioquin noueris nos uenerabili fratri nostro Salburgen. archiepiscopo dedisse firmiter in mandatis ut te ad hec per excommunicationis sententiam in personam et interdicti in terram, contradictionis occasione et appellatione cessantibus, monitione premissa, compellere non omittat.

Datum, etc., III Kalend. Iunii, pontificatus nostri anno primo.

Illi scriptum est super hoc.



CCXLIII. GARNERO PRIORI LOCHEIEN. Quod liceat ipsi terrarum quarumdam firma retinere, salua capitulo antiqua pensione. 


Iustis petentium, etc. usque ad uerbum effectu. Sane, sicut nobis exponere curauisti, idem prioratus tuus redditus sufficientes, de quibus pro loci et prioratus nominis celebritate honeste ualeas sustentari, non habet. uerum cum tam apud Corne quam Molernum et Murum eadem Ecclesia quedam iura et redditus habeat, uidelicet hominum et terrarum, que uoluntate prioris et capituli dantur ad firmam et de firmariis frequenter ad alios firmarios transferuntur, de illis ipsi Ecclesie nullum prouenit incrementum; que si apud aliquem perpetuo residerent,  salua pensione quam capitulum inde percipere consueuit, aliquod emolumentum posset exinde prouenire. Unde nos tam tuis quam Ecclesie tue uolentes intendere incrementis duximus statuendum ut completo termino eorum qui predictos redditus et iura ad firmam habere noscuntur, salua consueta pensione capitulo ipsi reddenda, tibi et priori, qui pro tempore fuerit, ea liceat retinere; nisi forte redditus ipsi tantum per meliorationem accreuerint, ut et ipse census debeat augmentari. Decernimus ergo, etc.

Datum II Kalend. Iunii.



CCXLIu. EPISCOPO ET CAPITULO ENGOLISMEN. Canonici apud Ecclesiam non residentes, non possunt infringere que iis absentibus recte statuuntur. 


Ad audientiam nostram meminimus peruenisse quod quidam Ecclesie uestre canonici, licet ibi non faciant mansionem, sed in locis aliis maiori parte anni pro sue uoluntatis arbitrio sine rationabili causa morentur uel etiam circumpositas circumeant regiones, tamen quoties de terrarum Ecclesie dispositionibus uel canonicorum receptione tractatur, eamdem sibi uolunt siue in contradictione siue procuratione terrarum auctoritatem inter ceteros uindicare quam illi qui circa Ecclesiam continue demorantur  et seruitiis diuinis assistunt. Unde, quoniam plus emolumenti merentur accipere qui plus inueniuntur circa ministerium ecclesiasticum sustinere laboris, ad exemplar sancte recordationis Gregorii pape predecessoris nostri, uniuersitati uestre presentibus litteris indulgemus ut si tales canonici nullam rationem canonicam pretendentes, rationabilius dispositiones capituli uestri communi iudicio celebratas, pro eo solo quod presentes non fuerint, attentauerint impugnare uel contradictionem obiecerint: cum talia tractabuntur, obiectionem eorum uel appellationem, si quam interposuerint, necesse non habeatis admittere uel eis terrarum uestrarum preposituras committere, quas balias uulgariter appellatis, qui noluerint in personis propriis ministrare.

 Datum Rome, etc., uIII Idus Iunii.



CCXLu CANTUARIEN. ARCHIEPISC. ET LINCOLNIEN. ET WIGORNIEN. EPISCOPIS, ET ABBATI DE THEOCHES. Ut eiecti ex cenobio monachi in pristinum statum restituantur. 

Sicut ea que a predecessoribus nostris prouida fuerunt deliberatione statuta nullatenus irritari uolumus uel infringi, sic que ab eis sunt per subreptionem obtenta in honestatis ecclesiastice detrimentum, corrigi uolumus et in statum redigi meliorem. Cum enim, sicut accepimus, in Conuentren.  Ecclesia fere a prima fundatione Christiane religionis in Anglia ordo fuerit monasticus institutus, et in tantum in ea obseruantia ferbuerit regularis, ut ab apostolica sede priuilegiari et ab inclyte recordationis regibus Anglie dotari meruerit et ditari; dolemus plurimum quod uenerabilis frater noster Cestren. episcopus, occasione quarumdam litterarum quas a bone memorie Clemente papa predecessore nostro ad falsam suggestionem, sicut dicitur, impetrauit, dilectos filios M. priorem et conuentum de eodem monasterio uiolenter eiecit et canonicos in eo instituit seculares. Cum igitur id in monastice religionis iniuriam et totius ecclesiastice discipline redundet opprobrium et uix credere ualeamus quod dictus predecessor noster tante  irregularitati, nisi circumuentus auctoritatem prestiterit aut fauorem, de communi fratrum nostrorum consilio discretionis uestre per apostolica scripta mandamus et in uirtute obedientie districte precipimus quatenus predictis litteris uel aliis priuilegiis confirmationis, siue indulgentie, si que apparuerint a sede apostolica impetrate, nequaquam obstantibus, absque dilatione qualibet seu cause cognitione, cum in manifestis ordo iudiciarius minime requiratur, amotis ab eodem monasterio secularibus clericis qui in eo fuerunt per supradictum episcopum instituti, monasticum ibidem ordinem reformetis, monachos eiectos exinde reducentes in illud, non obstante si dictus episcopus uel pars aduersa aut eius nuntius, ante susceptionem litterarum  nostrarum aut post, iter arripuerit ad sedem apostolicam ueniendi, et I. monacho Cluniacen. uel quolibet alio illicito detentore amoto, dictum M. priorem cum predictis monachis et alias personas instituatis, qui beati Benedicti regulam debeant et desiderent obseruare. Memoratum uero episcopum et uniuersos detentores et spoliatores bonorum eiusdem Ecclesie ad eorum restitutionem et de damnis illatis congruam satisfactionem per censuram ecclesiasticam, cuiuslibet appellatione uel contradictione cessante, cogatis. uolumus etiam nichilominus et mandamus ut omnes donationes Ecclesiarum, infeudationes, locationes et alienationes possessionum eiusdem Ecclesie ab eo tempore factas nostra freti auctoritate cassetis; eos qui contra uenire presumpserint, sublato  appellationis obstaculo censura canonica percellentes. Illos autem qui manus uiolentas in predictos monachos temere iniecerunt, excommunicatos publice nuntietis, et ab omnibus faciatis arctius euitari, donec iniuriam passis satisfaciant competenter et cum uestrarum litterarum testimonio ad sedem apostolicam ueniant absoluendi. Quod si omnes, etc. Duo uel tres uestrum, etc.

Datum Rome, III Non. Iunii.



CCXLuI. BURDEGALEN. ARCHIEPISC. SANCTI EPARCHII ET NANTOLIEN. ABBATIBUS. Committitur causa P. Engolismensis contra Ar. de Mairinac super archidiaconatu Engolismensi. 


Conquestus est coram nobis dilectus filius P. Engolismen. dictus archidiaconus quod cum uenerabilis frater noster Engolismen. episcopus, cuius nepos esse dignoscitur, archidiaconatum uacantem, quam cito de morte bone memorie I, quondam Engolismen. archidiaconi certus fuit, ei liberaliter contulisset, ex parte illius fuit ad sedem apostolicam appellatum, ne quid contra donationem sibi factam deberet preter iuris ordinem immutari. Cum autem postmodum Parisiis disciplinis scholasticis institisset et rediens ad propria, uellet in concesso sibi archidiaconatus officio ministrare, Ar. de Mairinac presbyter, qui ad hoc assumptus fuit  in canonicum Ecclesie cathedralis ut ibi continue in sacerdotali officio deseruiret, non permisit eum predictum archidiaconatum libere obtinere, licet priuilegium donationis ostendere et donum sibi factum uellet tam uiuis testibus quam scriptis authenticis declarare. Unde cum uocatus esset a te, frater archiepiscope, ut super hoc pareret iustitie, causa dilationis frustratoria, ut dicitur, appellauit. Quia igitur plene de premissis non potuimus elicere ueritatem, de assensu partium causam super his uobis duximus committendam: discretionis uestre per apostolica scripta mandantes quatenus partibus conuocatis audiatis causam, et ipsam appellatione remota fine debito terminetis, facientes quod decreueritis per censuram ecclesiasticam firmiter obseruari.  Testes appellatione remota cogantur, nullis litteris obstantibus preter assensum partium, etc. Quod si omnes, etc., duo uestrum, etc.

Datum Rome apud S. Petrum, Non. Iunii.



CCXLuII. NIuERNENSI EPISCOPO, ET S. BENIGNI DIuIONENSIS ET THEOLOCI ABBATIBUS. Committitur iis causa episcopi Eduensis contra abbatem de Buxeria, super testamento et bonis cuiusdam defuncti, quem abbas monachum fuisse aiebat. 

 Cum dilectus filius abbas de Buxeria ad nostram nuper presentiam accessisset et pro causa quam aduersus uenerabilem fratrem nostrum episcopum Eduen. habebat, ibidem diutius exspectasset,  tandem nuntius eiusdem episcopi superuenit. Quibus uolentibus adinuicem litigare, uenerabilem fratrem nostrum I. uiterbien. episcopum, Sancti Clementis cardin. concessimus auditorem. Ipsis igitur in eius presentia constitutis, abbas proposuit antedictus quod cum archipresbyter de Alerio se ac sua ad participationem orationum monasterio de Buxeria pietatis intuitu obtulisset, quibusdam rebus suis usui suo simplici reseruatis, de manu cuiusdam eiusdem cenobii augmentationem corone in signum illius oblationis accepit: et quod hanc concessionem hoc modo fecisset, et non suo nomine sed nomine monasterii possideret et monasterio quidquid acquirebat acquireret, sepe fuit in communi capitulo  protestatus. In hoc etiam publice per uiginti annos fere idem archipresbyter nullo contradicente uel reclamante permansit; ita quod per publicam famam id omnibus notum fuerat. Nam abbas de Buxeria, qui pro tempore fuerat, et ipsi monachi rebus ipsius non secus quam aliis rebus propriis monasterii sciente episcopo Eduen. qui pro tempore erat, et in nullo penitus reclamante, publice utebantur. Id autem quod mente compoti dictus archipresbyt. fecerat inter uiuos, et in ultima uoluntate mente sanus, licet eger corpore confirmauit. Cumque idem abbas et monachi res sic legitime datas et alias, quas archipresbytero ipsi concesserant ad utendum, ad suum monasterium reducere uellent, predictus  episcopus eis uiolentiam inferens, non solum res archipresbyteri, uerum etiam res ipsius monasterii occupauit: quas cum in bona pace repeterent, ipse, ut in rebus illis ei posset grassandi materia plenior indulgeri, sedem apostolicam appellauit, in octauis beati Martini proximo preteritis sue terminum appellationis prefigens. Econtra predicti nuntius episcopi allegauit quod quando illa donatio facta fuit, archipresbyter erat positus extra mentem; ita quod cum interrogatus fuisset a monachis, uis tu habitum suscipere monachalem? et respondisset, uolo, statim interrogatus ab alio, uis tu esse asinus? respondit similiter, uolo; sicque predicti monachi eum ad suum monasterium deportarunt: quod idem nuntius se obtulit probaturum.  Prefatus siquidem abbas cum ad assertionem partis sue quosdam testes in continenti produceret, nos ipsos recipi fecimus et diligenter audiri; quorum attestationes cum interloquendo decreuissemus publicari debere, quoniam super illis capitulis pars episcopi nolebat testes producere super quibus idem abbas testes produxerat, ipseque fuissent in publico recitate, disputatione super attestationibus ipsis habita diligenti, multa fuere contra dicta testium allegata. Cumque renuntiatum fuisset a partibus, dictus cardin. quecunque fuerunt hinc inde proposita nobis et fratribus nostris fideliter recitauit. Quibus auditis et cognitis, sufficienter intelleximus esse probatum quod dictus archipresbyter agens in extremis, uelut ultimam exprimens uoluntatem,  asseruit se ac sua manasterio de Buxeria contulisse. Unde cum requisitus esset ut conderet testamentum, respondit se non posse testari, quia se et sua contulerat monasterio sepedicto. Et licet unus solus testis dixerit se uidisse quando prefatus archipresbyt. se et sua obtulit monasterio; quia tamen alii testes dixerunt se audisse ipsum archipresb. in abbatis presentia confitentem et quod predictum est attestantem, non tanquam sufficienter probantes sed tanquam uehementer adminiculantes assertionem abbatis plurimum adiuuabant. Quia uero pars episcopi asserebat se uelle probare quod dictus archipresbyter, in extremis laborans, tanquam phreneticus alienatus erat a mente, unde non ualuit  quod expressit: Nos super his et aliis que fuerunt hinc inde proposita cum fratribus nostris diligenti deliberatione prehabita, causam ipsam uobis sub hac forma duximus committendam; quod nisi predictus episcopus legitime comprobauerit sepedictum archipresbyterum sue mentis compotem non fuisse cum ultimam uoluntatem expressit, super impetitione monasterii perpetuum ei silentium imponatur et compellatur restituere monasterio quecunque de bonis ipsius archipresbyteri uel etiam monasterii occupauit. Si uero legitime comprobauerit predictum archipresbyterum que super ultima uoluntate premissa sunt, alienata mente dixisse, ad faciendam ei nomine parochialis Ecclesie, cuius administrationem gesserat, dum uixisset, restitutionem  bonorum que ipsius archipresbyteri fuerant, monasterium condemnetur, cum idem archipresbyter ab intestato decesserit; ipsique monasterio super impetitione episcopi silentium imponatur. Nullis litteris obstantibus preter assensum partium, etc. Quod si omnes, etc., tu frater episcope, cum eorum altero, etc.

Datum Rome, etc., Iu Non. Iunii.



CCXLuIII. ABBATI SANCTI EUCARII, DECANO ET I. CANONICO TREuEREN. Committitur illis causa litigantium super prebenda in collegio uerdunensi. 

Cum P. diaconus ad sedem apostol. accessisset  super prebenda Sancte Marie Magdalene in uerduno, de qua tempore bone memorie Celestini PP. predecessoris nostri per delegatos ab eo exsecutores fuerat inuestitus, coram dilecto filio nostro P. Sancte Marie in uia Lata diacono cardinale, quem sibi et aduersario dedimus auditorem, confirmationem uolebat apostolicam obtinere. Ut autem rei ueritas ipsi cardinali plenius eluceret, progressum sibi negotii curauit, sicut contigerat, aperiri. Idem enim predecessor noster dilectis filiis preposito, decano et capitulo Sancte Marie Magdalene mandauit pariter et precepit ut ipsum P. in fratrem reciperent et canonicum, non obstante promissione alicui facta de beneficio non uacante: cui super hoc ipso decanum Remensem, archidiaconum Cathalaunensem et  decanum Montisfalconis exsecutores concessit, si mandato suo capitulum non pareret. Ipso itaque capitulo negligente mandatum apostolicum adimplere, dicto archidiacono Cathalaunen. ante processum negotii sublato de medio, Remen. et Montisfalconis decani ut eum reciperent infra triduum sub pena suspensionis districtius mandauere. Quibus adhuc cessantibus obedire et septentiam obseruare, ipse P. ad exsecutores rediens, decanum Remen. reperiit exspirasse. Interim uero contigit uacare prebendam in Ecclesia nominata et decanum in Remen. Ecclesia ordinari. Et quia nomen defuncti non fuerat litteris exsecutionis insertum, idem decanus Remen. per litteras, decanus uero Montisfalconis  uiua uoce canonicos monuere ut mandatum apostolicum adimplerent. Sed cum uiderent se non posse proficere, ipse decanus Remen. tanquam remotior, alii decano qui erat propinquior, uices suas commisit, ut mandatum apostolicum effectui manciparet; qui predictum P. de prebenda, quam uacare diximus, inuestiuit, sibi stallum in choro et locum in capitulo assignando; contradictores uero et prepositum nominatim excommunicationis nuntiauit sententie subiacere. Ipse uero die inuestiture possessionem prebende habuit: ita quod recepit stipendia et in officio ministrauit. Cum autem postea sepedictus prepositus contra ipsum P. decanum et alios commoueret [f. questionem moueret], suamque possessionem faceret perturbari, ipse hoc presentiens,  in presentia uen. fratris nostri uerdunen episcopi se suaque omnia et specialiter prebendam sibi collatam cum stipendiis eius, sub apostolice sedis protectione posuit et ad Dominicam qua cantatur Exsurge, terminum appellationi sue prefixit Exinde ad nostram presentiam ueniens, cum diutius exspectasset, tandem quidam se capituli nomine presentauit: qui de procuratione sua litteras quasdam ostendens, contra eum proposuit que sequuntur: quod scilicet ueritate tacita et in excommunicatione positus, litteras impetrauit et talibus Romana Ecclesia non consueuit ecclesiastica beneficia impertiri; et quod unus solus de tribus exsecutoribus mandatum apostolicum fuerit exsecutus, propter quod et quoniam exsecutorem ipsum tanquam consanguineum  ipsius P. suspectum habebat, ante exsecutionem capitulum ad sedem apostolicam appellauit, et quod ipse P. de non uacante prebenda fuit, quia iam alii ex quo uacauerat collata fuerat, inuestitus. Cuius obiectionibus responsum fuit taliter ex aduerso, quod si excommunicatus tunc temporis exstitisset, quod penitus denegabat, hoc ab aduersariis, qui ei fere per biennum communicauerant, eumque pro non excommunicato habuerant, non poterat allegari. Exsecutorem autem non solum in exsecutione processisse illa ratione dicebat: quia tam suis quam alterius partibus fungebatur. Appellationem uero capituli nullam dicebat, cum fuisset inhibita in rescripto. Et licet dicatur quod ex secundo delegato et a suspecto iudice liceat appellare,  illud tantum in iudicibus et non in exsecutoribus locum habet, a quibus appellari non potest, nisi modum exsecutionis excedant. Quod autem de uacante fuerit inuestitus et per litteras exsecutoris se probasse dicebat et in partibus illis si opus esset, melius probaturum. Cumque super his et aliis coram eodem cardinale diutius litigassent, tandem habito prudentum consilio ita sententialiter diffiniuit, ut si prenominatus P. probare poterit quod priusquam prebenda uacauit, de ea uacante antequam alius fuerit inuestitus, ipsam de cetero possideat in quiete, nisi contrarium pars aduersa probando poterit preualere; uel quod tunc temporis excommunicatus fuisset et uitatus ab eis quo litteras impetrauit. Nos  ergo quod a predicto cardinali rationabiliter factum est ratum habentes, per apostol. uobis scripta mandamus quatenus super premissis articulis, utrum prebenda tempore inuestiture uacauerit et clericus excommunicatus fuerit quando litteras impetrauit, et a canonicis euitatus, inquiratis diligentius ueritatem et pro uarietate probationum latam a cardinale sententiam, auctoritate nostra freti, faciatis appellatione remota inuiolabiliter obseruari. Si uero postquam idem clericus appellationem legitime interposuit et iter arripuit ad sedem apostolicam ueniendi in ipsius preiudicium factum est aliquid de prebenda, sicut iustum fuerit, in irritum reuocetis. Nullis litteris, etc., preter assensum partium, etc.  Testes, etc. cogantur. Quod si omnes, etc., duo uestrum, etc.

Datum Rome apud Sanctum Petrum, uIII Idus Iunii.



CCXLIX. FRATRI RAINERIO. Ut Portugali et Castelle reges percussum et iureiurando confirmatum fedus seruare cogat. 

Referente dilecto filio magistro scholarum Bracaren. Ecclesie nuntio et clerico karissimi in Christo filii nostri S. illustris regis Portugalensis, nostris est auribus intimatum quod cum inter ipsum et illustrem regem Castelle pacis federa interuenerint  et utrinque fuerint iuramentis ab ipsis regibus et eorum uassalis corporaliter prestitis confirmata; nunc quidam homines pestilentes, qui gloriantur cum male fecerint et exsultant in rebus pessimis, inter eosdem reges pro dilectione odium seminantes, ad rixas et contentiones eos inducere nequiter elaborant. Quia uero nemini licet iuramenta que honestatem continent uiolare, discretioni tue per apostolica scripta mandamus quatenus prefatos reges et eorum homines, ut pacem adinuicem habeant et obseruent, sicut inter eos apparet per instrumentum publicum conuenisse, sollicite moneas et inducas; et si opus fuerit, per excommunicationis et interdicti sententias ad id eos appellatione remota compellere studeas, sicut uideris expedire. Si quid autem  contra formam pacis utrinque inueneris attentatum, per tuam sollicitudinem appellatione remota facias emendari.

Datum, etc., ut supra, pontificatus nostri anno primo.

Scriptum est regi Portugalensi super hoc.



CCL. NEOCASTREN. EPISCOPO Quod a decessoribus alienata reuocare liceat. 

Significasti nobis per litteras tuas quod bone memorie G. predecessor tuus et qui secuti sunt eum usque ad tempora tua  ad mensam pontificalem  pertinentes in tuum et Ecclesie detrimentum quibusdam laicis minus rationabiliter contulerunt, concessiones ipsas instrumentis publicis munientes; et ut auctoritate nostra quod ab eis perperam factum est tibi corrigere liceat suppliciter postulasti. Nos ergo attendentes quod delictum persone non debet in damnum Ecclesie redundare, fraternitati tue per apostolicas litteras indulgemus ut quod a iam dictis predecessoribus tuis usque ad presens in preiudicium Neocastren. Ecclesie minus legitime alienatum est, ad ius ipsius tibi liceat appellatione remota legitime reuocare. Nulli ergo, etc.

Datum Rome apud Sanctum Petrum, Nonis Iunii, pontificatus nostri anno primo



CCLI. STRIGONIEN. ARCHIEPISC. Priuilegia Ecclesie Strigon. confirmantur. 


Quia te tanquam precipuum sacrosancte Romane Ecclesie membrum et uenerabilem fratrem diligimus, et totis in Christo uisceribus amplexamur, tuis desideriis grato concurrentes assensu, petitiones tuas ea qua decuit affcctione recepimus et earum tenore plenius considerato, quantum cum Deo potuimus, curauimus exsecutioni mandare; et deuotionis tue feruorem, quem ad Romanam Ecclesiam et nos specialiter habere dignosceris, studiosius commendantes, tam priuilegia Ecclesie tibi  commisse canonice a predecessoribus nostris indulta quam etiam indulgentias uel alia quelibet regalia scripta, saluis Romane Ecclesie priuilegiis et indulgentiis, auctoritate apostolica illibata precipimus et inconcussa manere. Nulli ergo, etc.

Datum, etc., II Non. Iunii.



CCLII FRATRI IOANNI ET ALIIS FRATRIBUS DOMUS SANCTAE TRINITATIS CERuIFRIGIDI. Data iis bona, in pios usus conferenda, auctoritate apostolica confirmantur. 

Cum a nobis petitur, etc. usque ad uerbum assensu, personas uestras, cum omnibus bonis tam ecclesiasticis  quam mundanis, etc. usque ad uerbum suscipimus. Specialiter autem domum sancte Trinitatis Ceruifrigidi, quam carissima in Christo filia M. comitissa Burgundie, pro redemptione illorum qui armatura fidei communiti, pro lege Dei se murum defensionis hilariter opponentes, ab inimicis crucis Christi sepius detinentur et barbarice captiuitatis iugum in fame et siti omnimodisque laboribus pro Christo sustinere letantur, uobis caritatiue contulit, locum quoque de Planels, cum Ecclesia ibidem fundata a nobili uiro R. de Planels, ad idem opus uobis collata, domum etiam quam nobilis mulier Maria panateria in Parisien. diecesi, uidelicet in Burgo regine, uobis ad hoc idem in perpetuam  eleemosynam assignauit, cum omnibus ad ea spectantibus, sicut ipsa iuste et pacifice possidetis, uobis et successoribus uestris auctoritate apostolica confirmamus, et presentis scripti pagina communimus. Statuimus etiam ut domus uestre presentes atque future a statu illo in quo eas deliberatione prouida ordinastis, uidelicet ad redemptionem captiuorum uel ad obseruantiam uestri ordinis et institutionis nullius presumptione temeraria ualeant immutari. Nulli ergo, etc.

Datum, etc., XuII Kalend. Iunii, etc.



CCLIII. EPISCOPO ET ARCHIDIAC. ZAMORENSI, ET DIDACO PRIORI DE MOREROLA. Ut causam capituli Legionensis contra monasterium Sancti Facundi cognoscant. 


Ex parte Legionen. Ecclesie fuit in auditorio nostro propositum quod cum olim inter ipsam et monasterium Sancti Facundi super Ecclesiis de Burgo et Cauto questio uerteretur, abbas ipsius monasterii lite pendente ad apostolicam sedem accedens, a bone memorie Celest. PP. predecessore nostro priuilegium impetrauit; in quo, ueritate tacita, predictas sibi fecit Ecclesias et multas alias confirmari. Sed priuilegio ipsi magna pars fratrum nostrorum  nec subscribere nec consensum suum uoluit adhibere. uolentes igitur eidem Ecclesie in sua iustitia non deesse, discretioni uestre per apostolica scripta mandamus quatenus, tam super priuilegio ipso quam super memoratis Ecclesiis et aliis questionibus, audiatis que fuerint hinc inde proposita; et, appellatione remota, usque ad diffinitiue sententie calculum procedentes, gesta omnia redacta in scriptis et sigillis uestris impressa ad sedem apostolicam destinetis: statuentes partibus terminum competentem, quo recepture sententiam nostro se conspectui representent. Si qua uero partium super principali uel incidenti duxerit appellandum, uos nichilominus, quantum de iure poteritis, seruato tamen mandati nostri tenore in ipsius inquisitione negotii  procedatis. Quod si omnes, etc., tu, frater, episcope, etc.

Datum Rome, etc., II Non. Iunii, etc.



CCLIu. ALFONSO AuRIEN. EPISCOPO. Statutum aliquod nouum confirmatur. 

Que ad ampliandum cultum diuini nominis a prelatis Ecclesiarum prouide statuuntur, firma debent et inconcussa seruari et ad obtinendum robur perpetue firmitatis apostolico presidio communiri. Significasti siquidem nobis quod ut in Ecclesia tua solemnius Domino seruiretur, de consilio capituli tui sex prebendarum prouentus prouida deliberatione  conferre duodecim portionariis statuisti qui debeant in eadem Ecclesia ad supplendum aliorum defectum continue residere. Eapropter, uenerabilis in Christo frater, tuis precibus annuentes, institutionem ipsam, sicut prouide facta est et recepta, auctoritate apostolica confirmamus et presentis scripti pagina communimus. Nulli ergo, etc

Datum Rome apud Sanctum Petrum, uIII Idus Iunii, etc.



CCLu. CUPERSANO EPISCOPO ET ARCHIDIACONO ORITAN. Ut contra episcopum Mutilensem, dilapidatorem et aliorum criminum reum inquirant, et archidiaconum, quem spoliarat, restituant. 

Dilecto filio Hugone Mutilen. archidiacono conquerente,  didicimus quod cum quondam Mutilen. episcopus curam rerum Mutilen. Ecclesie olim ei cantori et thesaurario, presente capitulo, assignasset, uenerabilis frater noster Mutilen. episcopus eum, quia quamdam mulam Ecclesie quidam clerico commodauerat, que ei fuit postmodum uiolenter ablata, ipsum post appellationem ad sedem apostolicam interpositam et per se uerberauit et fecit ab aliis uerberari. Qui in granario postmodum iussu precipitatus ipsius, manibus post terga ligatis cippo fuit et compedibus ferreis alligatus: ubi, propter pene alleuiationem, Willielmo nepoti et Simoni genero eiusdem episcopi decreta et eorum summam cum rebus aliis concessit inuitus. Cum autem de tam arcta custodia fuisset, sicut asserit,  non humano sed diuino potius auxilio liberatus, idem episcopus eum ab officio beneficioque suspendit et Willielmum nepotem suum in castro Massafro archidiaconum et quemdam alium in Mutilen. Ecclesia; in preiudicium iuris eius, archipresbyterum ordinauit, et eumdem archidiaconum Stephanus filius Alfarane, baiulus ciuitatis, mobilibus spoliauit et dominator ciuitatis immobilia auferens, eidem archidiacono ciuitatis aditum interdixit. Proposuit etiam idem archidiaconus grauia contra episcopum memoratum, super electione non canonica, dilapidatione Ecclesie et crimine Simonie, ac quod episcopus ipse cuiusdam manifesti adulteri et alterius falsarii familiaritate utatur. uerum quia nobis non constitit de predictis, discretioni uestre per apostolica  scripta mandamus quatenus partibus conuocatis, audiatis que fuerint hinc inde proposita et, receptis testibus et attestationibus publicatis et examinatis legitime, gesta omnia redacta in scriptis et sigillorum uestrorum munimine roborata ad nos dirigere procuretis: statuentes partibus terminum competentem, infra quem recepture sententiam nostro se conspectui representent. Interim autem archidiaconum ipsum ad officium et beneficium et dignitatem archidiaconatus restituatis, si id de iure uideritis faciendum. Eos autem qui in eum manus iniecere temere uiolentas tandiu excommunicatos denuntietis et mandetis ab omnibus euitari, donec passo iniuriam et de ablatis omnibus et illatis iniuriis  satisfecerint competenter et cum uestrarum testimonio litterarum ad sedem apostolicam uenerint absoluendi. Dictos preterea episcopum, Willielmum et Simonem ad restitutionem librorum et aliarum rerum, prout iustum fuerit, monitione premissa, per censuram ecclesiasticam, appellatione remota, cogatis. Testes autem, etc., cogantur. Quod si ambo, etc., tu frater episcope, etc.

Datum Rome, etc.



CCLuI. CONSULIBUS ET POPULO BENEuEN. Ne unius iudicis testimonio credatur in causis. 

 Cum a nobis petitur, etc., usque ad uerbum assensu,  et canonica et ciuilia iura sequentes, districtius inhibemus ne unius iudicis quantecunque fuerit auctoritatis, uerbo credatur in causis, siue super testamentis siue super quibuslibet aliis contractibus agitentur; nec scriptum eorum, nisi testium adminiculo fulciatur, eam obtineat firmitatem, quin ei possint et debeant duorum uel trium testium bonorum testimonia preualere, salua in omnibus apostolice sedis auctoritate. Nulli ergo, etc.

Datum Rome apud Sanctum Petrum, Iu Idus Iunii.



CCLuII. CONSULIBUS, IUDICIBUS, ET POPULO BENEuEN. De palatio iudicum et tabellionum statutum confirmat. 


In dilectione ciuitatis uestre ac uestra predecessorum nostrorum uolentes uestigiis inherere, ut et uos in progenitorum uestrorum deuotione quam circa sedem apostolicam habuerunt feruentius de cetero et fidelius persistatis, que ad profectum uestrum proueniant sine honoris nostri dispendio gratis uobis et tam libenter quam liberaliter indulgemus. Sane exhibitum fuit quoddam scriptum in presentia nostra, in quo capitula quedam erant expressa, que de communi omnium uestrum assensu nostris petebatis litteris confirmari: de quibus nos quedam excepimus, que iuxta uotum uestrum uobis duximus concedenda. Cum ergo a uobis sit communiter  constitutum ut iudices pro salario nichil accipiant ultra uigesimam litis, nec de subscriptione testamentorum uel aliis contractibus iudices ipsi a ciuibus plusquam duos tarenos aut notarii nisi unum; extra ciuitatem autem iudices centesima, notarii uero ducentesima sint eorum que testamento legantur, aut quocunque modo ueniunt in contractum, portione contenti; uestris precibus annuentes, id, sicut a uobis est communiter postulatum, concedimus, confirmamus et presentis scripti patrocinio communimus. Presenti quoque confirmationi adiicimus, ut si quando curia sub certo banno inhibuerit fieri assemblatas, hi qui contrauenire presumpserint, bannum sine diminutione persoluant;  exceptis ministerialibus curie, quos iuxta mandatum rectoris qui pro tempore fuerit pro commodis ciuitatis uolumus, cum necesse fuerit et rector mandauerit, conuenire: salua in omnibus sedis apostolice auctoritate. Nulli ergo, etc.

Datum Rome apud Sanctum Petrum, u Idus Iunii, pontificatus nostri anno primo.



CCLuIII. ARCHIEPISCOPO ET CAPITULO BENEuENTAN. Ut Albertum subdiaconum in canonicum recipiant. 

In admirationem inducimur uehementem quod apostolica mandata contemnitis; cum pro eorum receptione preces uobis ab eo qui potestatis plenitudinem  obtinet diriguntur, ex quibus non minus honoris Ecclesie uestre accederet, quam ex hoc utilitatis ipsis et commodi proueniret. Cum enim bone memorie Celestinus papa, predecessor noster, te, frater archiepiscope, apud sedem apostol. constitutum, per se duxerit exhortandum, et uobis, filii canonici, preces ac secundo communiter uobis mandatum apostolicum destinarit, ut dilectum filium Albertum subdiaconum nostrum, dilecti filii nostri G. Sancti Georgii ad uelum aureum diaconi cardin. clericum, reciperetis in canonicum et in fratrem, uos implere id hactenus distulistis, cum id etiam solius eiusdem subdiaconi bonitatis intuitu debuissetis effectui mancipare. Nolentes igitur quod de ipso inceptum est relinquere imperfectum, rogamus  discretionem uestram, monemus ac per ap. uobis scripta precipiendo mandamus quatenus ipsum in canonicum recipientes et fratrem, stallum in choro et locum in capitulo, appellatione postposita, conferatis; et tu, frater archiepiscope, conueniens ipsi uel nuntio eius ipsius nomine beneficium sine dilatione assignes: mandatum apostolicum taliter impleturi quod propter hoc denuo scribere non cogamur aut implere per alios quod uos nolueritis effectui mancipare; scituri quod sicut nolumus iniusta precipere, sic cum honesta mandamus, cupimus celeriter et efficaciter exaudiri.

Datum Rome, etc., Idibus Iunii, etc.



CCLIX. uALTERO ARCHIEPISCOPO ET CAPITULO ROTHOMAGEN. De reparanda Ecclesia decretum maioris et sanioris partis obtinet. 


 Ex parte tua, frater archiepiscope, apostolicis fuit auribus intimatum quod ad restaurandam fabricam Rothomagen. Ecclesie tractatum communiter habuistis, te, frater archiepiscope, postulante ut quilibet canonicorum tecum pariter aliquam suorum reddituum portionem operi tam pio et necessario deputaret. Quia uero super hoc diuerse fuerunt inter uos, filii canonici et uarie uoluntates; ne tam laudabile opus ex uestra dissidentia negligatur, auctoritate presentium duximus statuendum  ut si qui uestrum ipsius archiepiscopi et maioris et sanioris partis capituli futuris super hoc constitutionibus duxerint  resistendum, obtineat sententia plurimorum. Nulli ergo, etc.

Datum Rome apud S. Petrum, u Idus Iunii, pont. nostri anno primo.



CCLX. uALTERO ARCHIEPISCOPO ROTHOMAGEN. Ut audacter sua iurisdictione utatur et regum minas non pertimescat, pontificis auxilio confisus. 

Anxietate cordis et amaritudine premimur, cum  angustias, onera et grauamina, que zelo iustitie pro libertate Ecclesie manutenenda equo animo et inuicta fortitudine toleras, ad memoriam nostram reducimus et meditatione sedula cogitamus. uerumtamen quod in te perfectionem uirtutis adimplens, non potuisti a tue constantie proposito amoueri, tuam super hoc prudentiam commendamus et fortitudini tue plurimum in Domino congaudemus. Nos autem fraternitati tue uolentes patrocinium apostolicum impertiri, tam te quam Ecclesiam regimini tuo commissam sub beati Petri et nostra protectione suscipimus. uerum quia, sicut ex litteris tuis nobis innotuit, karissimi in Christo filii nostri Philippus Francorum et R. Anglie reges illustres, dum inter se componerent, statuerunt super caput tuum quatuor  clericos eligendos, ad quos pertineat iudicare utrum tenere uel non tenere debeat sententia quam in terram uel homines regum ipsorum pro suis excessibus ordine canonico duxeris promulgandam, : fraternitati tue sub pena officii et beneficii districtius inhibemus ne illi tam inique conuentioni auctoritatem prebeas uel assensum; sed, sicut consueuisti et antecessores tui fecisse noscuntur, tue iurisdictionis officium per tuam prouinciam studeas exercere; nosque sententiam ratam habemus et habebimus, si quam in terras  uel homines tue iurisdictioni subiectos hactenus canonice promulgasti, uel amodo decreueris promulgare.

Datum, etc., ut supra, III Nonas Iunii.



CCLXI WIGORNIEN. EPISCOPO. De Simoniacis puniendis. 

 Quamuis ad abolendam Simoniacam prauitatem a predecessoribus nostris uaria emanauerint instituta, usque adeo tamen in quosdam Satane filios morbus ille irrepsit, ut adhuc, peccatis exigentibus, nec leui potuerit medicamine nec igne curari, quin eo potius iniquitatis semina pullularint,  quo amplius sollicitudo messorum ea uisa est suffocare. Significasti siquidem nobis quod in diecesi tua in tantum Simoniaca labes preualuit ut quidam publice fuerint ipsius contagio maculati nec crimen suum aliqua possint tergiuersatione celare. Eapropter, uenerabilis in Christo frater, tuis precibus annuentes, eos quos tibi constiterit reos esse criminis memorati, appellatione frustratoria non obstante, canonice puniendi liberam tibi concedimus auctoritate apostolica facultatem. Nulli ergo, etc.

Datum etc., uI Idus Iunii.



CCLXII. EPISCOPO ET CANONICIS OSCENSIBUS. Ut falsarius quidam puniatur. 


Mille nocendi modos et dolositates multiplices suorum mentibus spiritus perditionis inspirat, imo etiam, eos potius deiicere nititur, quos maiori uiderit religioni astrictos. Non autem de ipsius nobis est fraudibus conquerendum, qui a sue creationis primordio mala semper meditatus est in corde suo, propositis iustis inuidit et iniquis cogitationibus aspirauit; sed de eo potius condolemus, cum in eos preualet qui religionis tenentur formam et habitum obseruare. Sane cum nuper in Urbe quidam in falsitate bulle nostre deprehensi fuissent  ,  et falsariorum fraude detecta, tutum non esset aliquibus per eos sui cordis malitiam exercere, G., quondam sacrista Oscen., apud sedem apostolicam constitutus ad quemdam notariorum nostrorum accessit et se sacristie renuntiasse officio in manibus nostris et eam denuo a nobis recepisse confingens, litteras sibi super hoc fieri postulauit. Cum autem notarius ipse, utpote qui pro nouitate sua minus instructus fraudes talium minus nouerat euitare, litteras notatas secundum arbitrium postulantis et redactas in grossam litteram in nostra presentia relegisset; nos, utpote quibus nichil super hoc propositum fuerat, litteras illas falsas esse cognouimus et per surreptionem obtentas. Cum autem dictum G.  constitutum in presentia nostra, qualiter res processerat, curassemus de benignitate sedis apostolice conuenire, quia se in infirmitate positum per quemdam socium suum ad nos transmissum sacristie renuntiasse asseruit, eum perpetuo decernimus esse priuatum; ei super hoc, qui pro se confessus est sacristiam sibi fuisse auctoritate apostolica restitutam, fidem nullatenus adhibentes, cum id certo certius nouerimus esse falsum. Ideoque discretioni uestre per apostolica scripta mandamus et districte precipimus quatenus eo ab officio sacristie amoto, alium instituatis in ipsa, qui religionis propositum melius uelit et nouerit obseruare.

Datum, etc., Kalend. Iunii, pontificatus nostri anno primo.



CCLXIII. AMBIANEN. EPISCOPO. Ut admonito et negligente abbate, ipse monasterium instauret. 


His que a fratribus et cepiscopis nostris in fauorem religionis postulantur a nobis, libenter annuimus et uotis ipsorum apostolicum libenter impertimur assensum. Eapropter, uenerabilis in Christo frater, tuis precibus annuentes, auctoritate tibi presentium indulgemus ut nisi dilectus filius abbas S. Martini de Gemellis canonicos sui ordinis in domo Spissi-Campi, quam eius Ecclesie religionis  obtentu ad instituendos ibidem sui ordinis fratres liberalitate propria concessisti, duxerit statuendos, tu post trinam commonitionem uel eiusdem uel arctioris ordinis uiros instituendi, appellatione postposita, liberam habeas facultatem; prouisurus tamen attentius ut si forte predictus abbas excusationem uel exceptionem legitimam ostenderit, contra concessionem ei factam nullatenus uenire presumas. Nulli ergo, etc.

Datum Rome, etc. XuII Kalend. Iunii.



CCLXIu. uALTERO ROTHOMAGEN. ARCHIEPISCOPO. Quod nullus possit seipsum presentare ad beneficia. 

 Per nostras postulasti litteras edoceri,  utrum clericus aliquis ad uacantem Ecclesiam in qua ius obtinet patronatus se ipsum, si idoneus est, ualeat presentare. Cum igitur nullus se ingerere debeat ad ecclesiastice prelationis officium, inquisitioni tue taliter respondemus quod nullus se potest ad personatum alicuius Ecclesie presentare, quantumcunque idoneus sit, et quibuscunque studiis et meritis adiuuetur.

Datum Rome, etc., III Idus Iunii, pont. nostri anno primo.



CCLXu. EIDEM. Sententie interdicti ab episcopo prolate omnes obedire tenentur. 


Non licet a capite membra discedere, aut inferioribus superiorum dispositionibus contraire. Eapropter, uenerabilis in Christo frater, tuis precibus annuentes, auctoritate tibi presentium indulgemus ut cum in diecesim tuam protuleris sententiam interdicti, omnes tibi lege diecesana subiecti eam teneantur inuiolabiliter obseruare, nisi per speciale priuilegium uel alias legitime ad id se ostenderint non teneri. Nulli ergo, etc.

Datum, etc., ut supra.



CCLXuI. EIDEM. Eiusdem fere argumenti. 

 Cum in aliquos ob suorum exigentiam meritorum ecclesiastice districtionis censura profertur, et interdicti uel suspensionis sententia promulgatur, tam diu eam seruari oportet firmiter et teneri, donec satisfactione congrua precedente eam deceat relaxari. Inde est quod cum in quosdam clericos et laicos tue diecesis, ipsorum exigentibus meritis, excommunicationis et interdicti sententiam promulgaris, et ipsi adhuc in sue iniquitatis contumaces intentione persistant, donec tibi et Ecclesiis ac clero, quibus iniurias intulerunt, congrue fuerit satisfactum, easdem sententias inuiolabiliter sine appell. remedio uolumus et precipimus obseruari: fraternitati  tue facultatem auctoritate presentium indulgentes clericos diecesana tibi lege subiectos, qui post interdictum tuum diuina presumpserunt aut de cetero presumpserint officia celebrare, sine appellationis obstaculo pena canonica percellendi. Nulli ergo, etc.

Datum, ut supra



CCLXuII. EPISCOPO, ARCHIDIACONO, ET SACRISTAE MAGALONEN. De archidiaconatu Magalonensi copiose disserit. 

 Cum olim, sicut accepimus, bone memorie Magalonensis episcopus, habito dilectorum filiorum P. de Agrifolio archidiaconi et B. prioris claustralis assensu, dilectum filium nostrum P. de Castronouo  ad uacantem archidiaconatum eiusdem Ecclesie nominaret, preposito ut nullus ibi, nisi prius duplici uoce sibi concessa, institueretur per appellationem interpositam inhibente, episcopus, tum quia contra antiquam Magalonen. Ecclesie consuetudinem et commune ius canonum esse dicebat aliquem sibi uocem duarum personarum in eadem Eccl. uindicare, tum quia ex indulgentia  fel. mem. Celestini pape predecessoris nostri, quam in capitulo presente preposito legi fecit, sibi probabat indultum ut uacantem archidiaconatum uel sacristiam, si contra personam ab ipso nominatam aliquid rationabile et canonicum non posset legitime obiici et probari, non obstante contradictione uel appellatione conferret dictum P. de prefato archidiaconatu per  suum annulum inuestiuit, in locum archidiaconi corporaliter illum inducens. Unde nominatus prepositus indignationis stimulis agitatus, alium ad eumdem archidiaconatum postmodum nominare presumpsit. Cuius facti occasione cum tam prepositus quam prefatus P. apostolico se conspectui presentassent et nos in minori tunc officio constitutos et dilectos filios nostros B. tt. Sancti Petri ad uincula et bone mem. M. tt. S. Ioannis et Pauli presbyteros card. recepissent in suis questionibus auditores, preposito obiiciente institutionem episcopi post appellationem et contra diffinitionem felicis recordationis Alexandri PP. predecessoris nostri et a suspenso factam cassari debere, a predicto P., sicut asserit, ad singula fuit hoc modo responsum, scilicet  quod appellationem ipsam nullius constabat esse momenti; tum quia a suspenso fuerat appellatum, quod in continenti se uelle probare dicebat, quare illius non intererat appellare et contra dictam indulgentiam appellatio interposita non tenebat; tum quia causam in iure prohibitam, scilicet duplicis uocis uel dignitatis, que nulli quantumlibet exercitate persone secundum canonicas sanctiones debet committi, in forma appellationis expressit; unde tali appellationi non fuisse deferendum, ex consultatione felicis memorie Alexandri PP. probabat, nec constitutionem Henrici quondam Albanen. episcopi, cuius  obtentu dignitatem prioris maioris usurpauerat, illi posse patrocinari firmiter asserebat, cum in ipsa euidentius exprimatur ne deinceps prior maior in Magalonen. Ecclesia haberetur. Unde sequebatur nec prepositum nec alium dignitatem illam sibi posse aliquatenus uindicare; presertim cum ibi contineatur expresse quod prepositus non dignitatem prioris, sed curam circa correctionem excessuum et erratorum debeat duntaxat habere. Si enim dignitatem uellet intelligi, ubi curam apposuit, dignitatis uocabulum expressisset; sicut ex consultatione dicti Alexandri pape predecessoris nostri comprobari dicebat. Ex uerbis autem ipsius constitutionis monstrabat ipsum prepositum dictam curam de manu episcopi accipere debuisse. Ceterum  ex litteris episcopi super hoc conquerentis euidenter liquebat prepositum non tanquam Aaron a Deo uocatum, sed a se ipso exortum, sibi impudenter honorem sumpsisse. Unde cum priuilegium mereatur amittere qui premissa sibi abutitur potestate, tam nomine episcopi quam suo super hoc ei perpetuum silentium imponi petebat: proponens quod dignitas memorata non nisi sacerdotali fungenti officio de iure et antiqua Magalonen. Ecclesie consuetudine fuerat conferenda; prepositum uero, tam debilitate quam deformitate corporis impediente, ad sacerdotium promoueri non posse affirmabat instanter, dicens partem episcopi, utpote maiorem et saniorem, nonobstante unius appellatione, merito secundum Lateranen. concilium obtinere. Insuper allegans,  eumdem prepositum appellationi renuntiasse spontaneum interiecte. Cum enim taliter appellasset, ut nullus, nisi duplici sibi uoce concessa, archidiaconus deberet institui et ipse ad institutionem alterius procedere attentaret, contrario actu conuincebatur secundum consultationem bone memorie predecessoris nostri Urbani pape ab appellationis beneficio recessisse. Ad diffinitionis autem articulum taliter respondebat, asserens episcopum secundum tenorem diffinitionis rationabiliter processisse; adiiciens etiam quod prepositus ecclesias Sancti Firmini et de Marino retinendo, contra ipsam diffinitionem fecerat manifeste et ideo eius auxilium de iure non poterat inuocare. Ad suspensionis obiectionem ex aduerso dicebat quod episcopus prius  legitime appellauit et ideo sententia post lata nullatenus tenebatur astrictus; proponens etiam conditionalem et ad tempus latam fuisse sententiam interdicti, scilicet donec apostolicis obediret mandatis. Unde cum ante dictam institutionem sedis apostolice iussionibus paruisset, tam ciuilis quam canonici iuris censura indubitanter fuerat absolutus; presertim cum ille qui eum suspenderat, ipsi ut plene absoluto in omnibus communicare minime dubitaret. Ad ultimum concludebat quod etsi uere suspensus esset episcopus memoratus, tamen a preposito hoc ei non posset opponi; quia cum pro  eodem suspensionis sententia notatus fuisset, morbo consimili laboranti omnis contra episcopum audientia debuit denegari; maxime cum ipsi episcopo tam in ecclesiasticis sacramentis quam in ecclesiarum institutionibus sepius communicasset; et ideo ei notam suspensionis obiicere non ualebat. Denique si nil horum parti suffragaretur episcopi, ad denegandam preposito audientiam sufficere posse dicebat quod tam per sententiam iudicis ordinarii quam ipso iure eum excommunicationis uinculo innodatum esse per episcopi litteras euidentissime apparebat. Tandem dictus predecessor noster, quod ab utraque parte factum fuerat pro sua uoluntate cassauit, sententiando pronuntians quod aliquibus de prouincia scriberet ut tam episcopum  quam personas ad ordinandum concorditer archidiaconatum monerent, et eorum forte monitis non admissis, hoc ipsi auctoritate apostolica exsequi non differrent. Post hec uero Geraldo Ioannino, qui nondum ad diaconatus erat promotus officium, preter conscientiam prefati Petri procuratoris episcopi apud apostolicam sedem tunc morantis, ipsum archidiaconatum contra pronuntiationem propriam contulit, sicut credimus, circumuentus. Nos igitur inherentes uestigiis predecessorum nostrorum, dicentium sententiam Romane sedis posse in melius commutari cum aliquid fuerit subreptum, quod de predicto G. factum est, non obstante donatione quam a te, frater episcope, in elusionem donationis apostolice nuper dicitur recepisse,  de communi fratrum consilio in irritum reuocamus et ei, licet absenti, cum de subreptione liquido constet, super dicto archidiaconatu perpetuum silentium imponentes, uobis presentium auctoritate mandamus ut nullius contradictione uel appellatione obstante, infra unius mensis spatium post harum susceptionem sepedictum archidiaconatum de persona cui nichil de canonicis obuiet institutis, plena omnium uestrum qui presentes fuerint in Ecclesia interueniente concordia, ordinare curetis. Alioquin noueritis nos uenerabili fratri nostro archiepiscopo et dilecto filio decano Arelatensi scripsisse, ut nullius contradictione uel appellatione obstante, hoc exsequi non omittant,  facientes quod statuerint per censuram ecclesiasticam appellatione postposita inuiolabiliter obseruari.

Datum Rome, etc., uI Idus Iunii.



CCLXuIII. ARELATENSI, AQUENSI, ET EBREDUNEN. ARCHIEPISCOPIS ET EORUM SUFFRAGANEIS. Ut monasterium Sancti uictoris Massilie tueantur et defendant. 

Cum monasterium Sancti uictoris Massiliensis ad Ecclesiam Romanam nullo pertineat mediante, tanto facilius petitiones dilectorum filiorum abbatis et fratrum qui diuinis ibidem officiis mancipantur  uolumus, quantum cum Deo possumus, exaudire, quanto, preter commune debitum quo tenemur uniuersis et singulis Ecclesiis prouidere, speciali respectu eis amplius existimus debitores. Sane, conquerentibus eisdem fratribus, nostris auribus est relatum quod in prouinciis et diecesibus uestris non solum a militibus et aliis laicis, uerum a clericis ipsis persecutiones innumeras patiuntur; ut uideatur de talibus dictum: Et erit sacerdos, ut populus . Hi enim bona eiusdem monasterii diripiunt, occupant et inuadunt, et in animarum suarum pericula male ablata detinere presumunt et reddere contradicunt: de quibus Gaufridum de Massilia et W. uedianum et Dalphinum milites duximus nominandos. Quia  uero non est facile prenominatis fratribus pro singulis iniuriis ad nos habere recursum, fraternitati uestre per apostolica scripta precipiendo mandamus quatenus de predictis malefactoribus et aliis tam clericis quam laicis quos ipsi uobis expriment nominatim, qui bona monasterii et domus Eleemosyne que ad ipsum spectare dignoscitur detinere aut eorum antiqua iura presumunt nequiter uiolare, cum ab eisdem fratribus fueritis requisiti, nisi prius commoniti congrue satisfecerint de commissis, coram uobis faciatis, appellatione remota, iustitie plenitudinem exhiberi, et quod statueritis faciatis per excommunicationis et interdicti sententiam obseruari. Si quos autem in monachos eiusdem cenobii clericos uel conuersos manus sacrilegas  inueneritis iniecisse, ipsos excommunicatos nuntietis et faciatis ab omnibus tandiu euitari, donec passis iniuriam satisfaciant competenter, etc., uestrarum, etc.

Datum, etc., Idibus Iunii.



CCLXIX. EPISCOPO WARADIEN. Ut ad sedem apostolicam ueniat absoluendus. 

Significauit nobis uenerabilis frater noster S. archiepiscopus Colocen. quod cum ipse pro quibusdam criminibus tuis in te excommunicationis sententiam protulisset, tu in absolutione tua te confessus  es eadem crimina commisisse et confessionem tuam redactam in scriptis sigillo tuo proprio roborasti. Ipse uero tibi sub debito prestiti a te iuramenti mandauit ut apostolico te conspectui presentares, dignam a nobis penitentiam recepturus et usque ad Natiuitatem beate Marie proximo uenturam iter arriperes ueniendi. Ne igitur transgressor tue fidei uidearis, qui teneris etiam quod simplici uerbo promittis ducere ad effectum, fraternitati tue per apostolica scripta mandamus quatenus usque ad predictum terminum cum eiusdem archiepiscopi litteris ad nos iter arripias ueniendi et apostolico te conspectui representes.

Datum, etc., XuIII Kalend. Iulii, pontificatus nostri anno primo.



CCLXX. ILLUSTRI REGI UNGARIAE. Quod uiginti uiros, ad terre sancte limina profecturos, ad regni sui pacem conseruandam retinere liceat. 


Specialis dilectionis sinceritas quam circa progenitores tuos Ecclesia Romana consueuit habere, et prerogatiua deuotionis quam illustris recordationis B. pater tuus exhibuit apostolice sedi, nos admonent propensius et inducunt ut te sicut specialem Ecclesie filium specialius honoremus et exaudiamus in illis que ad honorem tuum et pacem regni tibi crediti non sit dubium prouenire [pertinere]. Sane significasti nobis quod cum nondum  prorsus in regno Ungarie fuerit sedata seditio, quin adhuc quorumdam animi preterite turbationis motibus excitati murmurent in occulto, guerram potius quam pacem amantes, dilecti filii comitis Mozonis et quorumdam aliorum, qui ad uisitandam terram Natiuitatis Dominice crucem sibi dominicam affixerunt, consilio indiges  , donec tibi et regno tuo plena fuerit concordia restituta. Nos igitur honori tuo paterna uolentes affectione consulere, serenitati tue auctoritate presentium indulgemus ut predictum comitem Mozonem et alios quos de his qui crucem sumpserunt tibi utiliores uideris et quorum consilium et auxilium tibi cognoueris potius opportunum, usque ad uiginti, quandiu tibi propter turbationem regni necessarium  fuerit, retineas: ita tamen quod pro dilationis beneficio aliquid dignum Domino recompensent. Nulli ergo, etc.

Datum, etc., XuI Kalend. Iulii.



CCLXXI. NOBILI uIRO A. DUCI. De regni Ungarie laudibus; et ne regi bellum moueat. 

Ea semper Ecclesie Romane regnum Ungarie deuotio couniuit, illa semper dilectionis sinceritas Ecclesiam eidem regno coniunxit, ut apostolica sedes regno ipsi tam in spiritualibus quam temporalibus  paterne sollicitudinis affectum curauerit impertiri et regnum ipsum a fide ac unitate sedis apostolice nulla recesserit tempestate. Inter ceteros autem qui eidem regno diuersis temporibus prefuerunt, illustris recordationis B. quondam pater tuus Ecclesie Romane deuotior exstitit et se ac regnum suum in illius necessitatis articulo exponere nullatenus formidauit quo, tumescentibus schismaticorum cordibus, nostri Piscatoris nauicula tumultuosis fluctibus iactabatur. Unde nos et predecessores nostros tanto amplius ad idem regnum seruandum in statum felicitatis antique affectus hominis interiores induxit, quanto feruorem fidei et sinceritatis constantiam eiusdem patris tui  in maiori necessitate probauimus, nec maculam in eo inuenimus aliquam neque rugam. Hoc igitur attendentes, ad honorem karissimi in Christo filii nostri Ungarie regis illustris ac tuum et reformandam inter uos plene pacis concordiam et conseruandam inuiolabiliter reformatam tanto amplius aspiramus, quanto utrumque uestrum dicti patris tui obtentu sincerius diligimus, et regem ipsum ratione primogeniture ac regni, sine tui iuris dispendio, intendimus precipue honorare. Ut igitur maneat inter uos fraterna dilectio, imo ut de die in diem potius augeatur, ut tu eidem regi tanquam precellenti debitam exhibeas reuerentiam et honorem, et ipse tibi tanquam duci a Deo misso deferat et faciat ab aliis sicut fratri deferri, nobilitatem tuam rogamus, monemus et  exhortamur in Domino, ac per apostolica tibi scripta mandamus quatenus taliter de cetero in fidelitate ipsius ac deuotione persistas ut feruentis ac fidelis seruitii nouitas aboleat offense preterite uetustatem et sic uos adinuicem mutuus uniat caritatis affectus, sicut sanguis paternus et uterus maternus uniuit. Ad hec, tibi districtius inhibemus ne in regem uel regnum arma mouere presumas uel seditionem aliquam suscitare; ne forsan amici te deserant, si fratrem habueris inimicum; et de fide tua desperare cogantur, si fraterne ac naturalis pacis federa te senserint uiolare: sciturus nos uenerabilibus fratribus nostris Strigonien. et Colocen. archiepiscopis et eorum suffraganeis per apostolica scripta districte precipiendo mandasse ut, si contra memoratum regem  arma mouere uel seditionem excitare presumpseris, te ac tuos, sublato appellationis obstaculo, excommunicationis sententia feriant et totam terram tuam et eorum subiiciant interdicto.

Datum, etc., XuII Kalend. Iulii.

Illis scriptum est super hoc.



CCLXXII. ULTRASYLuANO EPISCOPO. A Gregorio sibi concessa priuilegia confirmantur. 

Cum a nobis petitur, etc., usque assensu, priuilegium Super desertum a dilecto filio Gregorio Sancte Marie in porticu diac. card. tibi indultum, auctoritate apostolica confirmamus et presentis scripti pagina  communimus. Ad maiorem autem huius rei euidentiam predictum priuilegium huic nostre pagine de uerbo ad uerbum duximus inserendum. GREGORIUS de Sancto Apostolo Dei gratia Sancte Marie in porticu diaconus cardinalis, apostolice sedis legatus, omnibus in Christo fidelibus ad quos littere presentes deuenerint, salutem et orationem in Domino. Ne quorumlibet sopite questiones materiam recidiue contentionis inueniant, quod salubriter et bene dispositum est, perpetuam debet stabilitatem obtinere, et iuxta maiorum monita litterarum memorie commendari; ne processu temporis in dubiam questionem deueniat quod diffinitiue calculum constat sententie suscepisse. Cunctis igitur fidelibus uolumus notum  fieri quod cum occasione huius uerbi desertum, quod uerbum est in priuilegio gloriosi et illust. domini regis Bele et nostro, ad preces eiusdem regi impetrato a nobis et obtento, super constitutione prepositure Ultrasyluane, quam fecimus cum prius officium legationis gessimus in Ungaria, questio esset orta inter uenerabilem fratrem nostrum A. Ultrasyluanen. episcopum et dilectum amicum nostrum P. prepositum Cibiniensem, pro eo quod occasione prefati uerbi prepositus diceret generaliter omnes Flandren. Ecclesie sue fuisse suppositos, e contra episcopus responderet dominum regem et nos intellexisse de illis duntaxat qui tunc erant in illo solo deserto quod gloriose memorie G. rex Flandrensibus concessit, et de illis qui in eodem tantummodo deserto erant habitantes, et eo  processum esset quod questio eadem ad dominum papam fuisset delata et inde ad nos remissa, utpote ad eum cui interpretatio prefati uerbi domini regis mente et uoluntale explorata deberet esse certissima: prefatus illustris et gloriosus rex ad interrogationem nostram hanc interpretationem uesprimii in presentia magnatum suorum promulgauit quod non fuit eius intentionis, tempore constitutionis prepositure nec postea, quod alii Flandrenses preposito essent subditi, nisi qui tunc tantummodo habitabant in deserto quod sancte recordationis G. pater suus Flandrensibus concesserat et in eodem futuris temporibus essent habitaturi. Nos uero idem cum domino rege sentientes et eamdem interpretationem habentes in animo, predictum uerbum sic interpretamur quod  de nullis aliis Flandrensibus intelleximus nec alios prepositure supposuimus, nisi duntaxat illos qui tempore quo ipsam preposituram constituimus, in illo tantum habitabant et erant habitaturi deserto quod G. rex Flandrensibus prioribus concessit. Et ut hec nostra et domini regis interpretatio omni tempore plenum robur et firmam stabilitatem obtineat, has inde litteras scribi mandauimus et sigillo nostro fecimus sigillari. Decernimus ergo, etc.

Datum, etc., XuII Kalend. Iulii.



CCLXXIII. ARELATEN. ARCHIEPISCOPO. De reformando monasterio Lirinensi. 

Ad reformandum in locis illis statum religionis  antique, in quibus uigebat olim obseruantia regularis affectuosius aspiramus; presertim cum loca ipsa nobis et ecclesie Romane nullo subiacent mediante. Sane ueridica multorum relatione comperimus quod monasterium Lirinense, quod olim religione florebat et temporalibus abundabat, ad eum statum sit miserabiliter deuolutum, quod nec regularia in eo instituta seruentur, nec fratres ibidem de ipsius possint facultatibus congrue sustentari. Ne igitur monasterio ipsi, quod specialiter beati Petri iuris existit, nostra uideatur sollicitudo deesse, que circa uniuersas Ecclesias diligentius uigilare tenetur; fraternitati tue per apostolica scripta precipiendo mandamus quatenus accedens ad locum, si per fratres eiusdem ordinis religionem ibidem posse uideris reformari,  et reduci monasterium ipsum in statum, id summopere studeas adimplere, indulta tibi a nobis libera facultate excludendi de monasterio quoscunque uideris excludendos. Hoc etiam tue fraternitati presentium auctoritate concedimus, ut si quos fratres eiusdem ordinis, in alienis etiam episcopatibus commorantes, ad quodcunque officium seu etiam obsequium memorati monasterii uideris opportunos ut per eos ibidem reformata per sollicitudinem tuam regularis institutio futuris temporibus obseruetur, ab abbatibus suis tibi concedi postules et nisi abbates ipsi ad tuam commonitionem impleuerint, eos tibi ab eorumdem abbatum obedientia prorsus absoluere et in predicto monasterio collocare. Quod si forsan id per fratres eiusdem ordinis  non potueris adimplere, Cisterciensis ordinis uiros in eo nostra fretus auctoritate instituas, per quos secundum statuta Cisterciensium fratrum reformetur ibi monasticus ordo et futuris temporibus, dante Domino, inuiolabiliter obseruetur. Si qui autem super ordinatione ipsius monasterii tibi duxerint resistendum, canonica eos pena percellas et nichilominus, omni prorsus appellatione cessante, in mandati nostri executione procedas: prouisurus attentius ut mandatum apostolicum ad honorem Dei et nostrum ita prudenter et fideliter exsequaris ut fraternitas tua, de qua plenam fiduciam obtinemus, ex hoc debeat non immerito commendari.

Datum Rome apud Sanctum Petrum, Idibus Iunii.



CCLXXIu. ARELATEN. ARCHIEPISCOPO. Ut in Arearum insula monachi de episcopi consensu et uoluntate instituantur. 


Ad audientiam nostram noueris peruenisse quod cum olim in insula Arearum fratres quidem Cistercien. fuerint commorati, eis a Saracenis in captiuitatem deductis, quia locus est mari uicinus, ad eam se quidam regulares canonici transtulere. uerum cum ipsi pre nimia paupertate locum ipsum nec edificiis possint nec possessionibus ampliare, in eo monasticum ordinem institui desiderant secundum fratrum Cistercien. instituta, et id etiam episcopus  diecesanus affectat. Ideoque fraternitati tue per apostolica scripta mandamus quatenus, si ad hoc diecesani episcopi et eorumdem fratrum concurrit affectus, in memorata insula monachos Cistercien. instituas: facturus de canonicis memoratis quod expedire uideris secundum canonicam honestatem.

Datum Rome apud Sanctum Petrum, XuII Kalend. Iulii.



CCLXXu. ARCHIEPISC. ET ARCHIDIAC. NARBONEN. Ut post appellationem rite interpositam attentata reuocent, excommunicatumque absoluant. 

Accedens ad presentiam nostram dilectus filius  W. Manfridi monachus Sancti Saluatoris Lodouensis sua nobis insinuatione monstrauit quod cum abbatem eiusdem monasterii, pro eo quod bona monasterii dilapidauerat, simoniam etiam et periurium commiserat nimis inhoneste uiuendo, ad sedem apostolicam appellasset, se ac fautores suos cum bonis suis apost. protectioni supponens, idem abbas W. Ademar monachum, qui predicto W. Madfridi fauebat, ab administratione cellerarie, quam de communi assensu capituli possidebat, spreta sedis apostolice appellatione, remouit. Preterea supradictum W. Madfridi et ipsum W. Ademar et R. Guntardi monachos ipsius monasterii per Lodouen. episcopum et P. Giberti rectorem ecclesie Sancti Petri per omnes ecclesias ciuitatis Lodouen. fecit excommunicatos  publice nuntiari; quibus secundum formam fecimus Ecclesie beneficium absolutionis impendi. uolentes igitur grauamini eiusdem Ecclesie prouidere, discretioni uestre per apostolica scripta mandamus quatenus reuocato in statum debitum quidquid post appellationem ad nos legitime factam inueneritis immutatum, super premissis omnibus et aliis que proposita fuerint inquiratis diligentius ueritatem, et solum Deum habentes pre oculis, quod canonicum fuerit, sublato appellationis obstaculo statuatis et faciatis quod decreueritis per censuram ecclesiasticam firmiter obseruari, memoratos episcopum et P. Giberti, qui post appellationem ad nos rationabiliter factam prefatos monachos excommunicationi subiicere minime timuerunt, pena canonica  punientes. Quod si ambo etc., tu frater, archiepisc. etc.

Datum Rome, etc., III Idus Iunii.



CCLXXuI. CAPITULO S. IOANNIS BISUNTINENSIS. Ut nouum illis collegium erigere de archiepiscopi uoluntate liceat. 

Quoniam ex iniuncto nobis officio subditorum animos ad caritatis opera diligenti sollicitudine debemus inducere et de bono semper ad melius inuitare, illis qui superne benignitatis gratia inspirante sectatores bonorum operum esse uolunt, et in ueritate et iustitia coram Deo ambulantes, Creatoris  sui sibi cupiunt conciliare fauorem, specialius condescendere nos oportet et eorum iustis petitionibus assensum apostolicum impertiri. Inde est quod cum in ecclesia Sancti Martini, quam habetis apud Salinum, iuxta facultates ecclesie canonicorum ordinem uelitis instituere, sicut fuit in auditorio nostro propositum: Nos uestro proposito grata uolumus condescendere uoluntate, uobis presenti pagina indulgentes ut, habito assensu uenerabilis fratris nostri Bisuntini archiepiscopi, nullius contradictione uel appellatione obstante, tam laudabile propositum ualeatis effectui mancipare.

Datum Rome, etc., u Idus Iunii, etc.



CCLXXuII. BISUNTINO ARCHIEPISC. Illum, indicta tamen purgatione, ab accusatione capituli absoluit. 


 Licet in beato Petro apostolorum principe ligandi atque soluendi nobis a Domino sit attributa facultas quam in subditos iuxta suorum exigentiam meritorum exercere libere debeamus, exemplo tamen illius qui omnes saluat et neminem uult perire, libentius ad soluendum intendimus quam ligandum: etsi nonnulle sunt culpe, in quibus est culpa relaxare uindictam. Sane cum olim ex litteris  G. decani S. Stephani, Gerardi cantoris S. Stephani,  Ioannis Salinensis, T. de Grai, Io. de Waresca, O. Fauerniacen. archidiaconi et Norandini subdiaconi nostri, canonicorum Ecclesie Bisuntine, ad apost. sedis audientiam peruenisset te uaria crimina commisisse ac ab eis fuisses per easdem litteras super periurio, crimine simonie et incestu delatus, fel. recor. Celestinus  PP. predecessor noster seruata iudiciaria grauitate tibi certum terminum assignauit, quo responsurus obiectis apostolico te conspectui presentares. Cum autem tu iuxta tenorem facte tibi citationis ad sedem apostol. accessisses, te et dilectis filiis Io. et O. archidiaconis apud sedem apostolic. constitutis exspectauimus aliquandiu si qui forsan contra te procederent et que de te litteris intimauerant, proponerent in scribendo.  Ceterum cum nec unus etiam appareret qui te impeteret de predietis, ne aliquid de contingentibus omittere uideremur, predictis archidiaconis uocatis ad presentiam nostram et in nostra et fratrum nostrorum presentia constitutis, quesiuimus diligenter si quid super premissis aduersus te pro se uel aliis proponere uellent et quod scripserant legitime demonstrare. Ipsi autem quod non proposito accusandi hec scripserant responderunt; sed quia tu super quibusdam incorrigibilis uidebaris, quedam de te sedi apostolice duxerant intimanda; sed nuntius qui pro litteris impetrandis accessit, mandati formam presumpsit excedere. Nos igitur fame tue consulere cupientes, dictis canonicis contra te super  predictis silentium duximus imponendum, ne te de cetero eis super ipsis accusare liceat uel etiam infamare; illius sequentes exemplum qui cum mulieri dixisset: Nemo te condemnauit, mulier ? et illa, Nemo, Domine. Nec ego, inquit, te condemnabo. uade, iam amplius noli peccare . Quia uero predicti canonici citra uinculum inscriptionis desistere uoluerunt, eis de iuris permissione id non duximus imputandum. Ne autem in absolutione tua nimis  procedere uideamur, quamuis potius in odore bone opinionis cepiscoporum nostrorum quam eorum infamia delectemur, uenerabili fratri nostro Cabilonensi episcopo et dilecto  filio abbati de Firmitate inquisitionem fame tue duximus committendam.

Datum Rome, etc., Iu Idus Iunii.



CCLXXuIII. CISTERCII ET TULLEI ABBATIBUS. Ut thesaurarius Bisuntinus ad personalem residentiam uocetur. 

Ex parte dilectorum filiorum canonicorum ecclesie S. Ioannis Bisuntin. fuit in audientia nostra propositum quod cum thesaurariam ecclesie Bisuntine cuidam Teutonico, uidelicet C. qui in Treueren. et Spiren. ecclesiis redditus quamplures habere dignoscitur, ad instantiam Othonis comitis Burgundie inuiti et coacti assignauerint, licet necessitas  multo plus exigat continuam residentiam thesaurarii quam alicuius persone, per spatium duorum annorum et amplius prefatus thesaurarius non habuit ad ecclesiam Bisunt. accessum, et ita thesaurarii locum incassum occupat; propter quod ipsa ecclesia debito seruitio defraudatur et multiplex sustinet detrimentum. Quoniam igitur rationi et equitati consonat ut portet onus qui percipit prouentus honoris, cum ecclesiastice dignitates ad hoc fuerint institute ut hi qui obtinuerint eas digne Domino famulentur: discretioni uestre per apost. scripta mandamus quatenus memoratum C. ut in ecclesia Bisuntina, prout ex dignitate thesaurarie tenetur, residentiam faciat moneatis diligentius, et studiosius inducatis. Si uero monitis uestris obtemperare  noluerit, uel si forte spontaneus cesserit, uos auctoritate nostra suffulti, iuxta canonicas sanctiones et consuetudinem ecclesie Bisunt. in substituendo thesaurario, sublato contradictionis et appellationis obstaculo, procedatis. Nullis litteris, etc., harum mentione, etc.

Datum Rome, etc., uI Idus Iunii.



CCLXXIX. MEDIOLANEN. ARCHIEPISC. Pontificis littere sunt recipiende et exsequende, nisi obreptitie existant. 

 Cum adeo scripta sedis apostolice moderemur ut ex certa scientia nichil in eis faciamus  apponi quod de iure debeat reprehendi, miramur non modicum et mouemur quod quoties ad te uel aliquos tibi subiectos nostras litteras destinamus, te super eis mirari rescribis ac si mandaremus aliquid inhonestum. Scripsisti etenim nobis quod cum P. clericus in ecclesia Modeuien.  sufficientem sibi sit prebendam adeptus, mirabaris quod pro receptione ipsius in ecclesia de Grongonsola preposito et fratribus eiusdem ecclesie litteras apostolicas miseramus; cum si litterarum nostrarum diligenter seriem attendisses, nichil penitus inuenires in eis quod tuum debuisset animum offendisse. Cum enim in litteris ipsis nec de prebenda ipsius P. mentio haberetur, nec Modeuien. canonicus, imo nec etiam  clericus diceretur in eis et in litteris ipsis hec esset adiecta conditio, si dignus existeret ad ecclesiasticum beneficium obtinendum et si eadem ecclesia ex dono parentum ipsius quamdam capellam cum dote fuisset adepta et a consanguineis eius oblationes et mortuaria pro tempore et decimas perciperet annuatim, intelligere potuisses qualiter littere ipse fuerant impetrate, in quibus de beneficio ipsius pro quo scribebatur mentio non fiebat. Ideoque fraternitati tue per apostolica scripta mandamus quatenus cum ad te uel ad tuos littere apostolice diriguntur, earum tenorem diligenter attendas et quod mandatur in eis, dum tamen nec per suppressionem ueritatis aut expressionem falsitatis obtente fuerint, facias effectui mancipari.

 Datum Rome, etc., XIII Kalend. Iulii.



CCLXXX. PRAEPOSITO ET CANONICIS ECCLESIAE COLOCEN. Confirmat ius percipiendi decimas ex certis uillis. 

Cum a nobis petitur, etc., usque ad uerbum assensu. Decimas uillarum in Colocen. parochia Zumuzcircum minoris Ester, in parochia Ocur, Terethie, uarod, Cheud et Cheud predium Hyppoliti Scolounta, uaros, Ytoud; in parochia Budrug, Luascu, Buu, Ban; predium dom. Cheucuucheton; in paroch. Cameras, Egres, Thoboid et totius parochie ecclesie de Miger; agnos etiam uillarum Sarmegi, Ichasei abbatis, Udlaorcarian, Dobosa maioris, Dobosa minoris, Posciba, Cheul, Scetii uobis a uener.  fratre nostro archiepiscopo Colocen. concessas, sicut predicta omnia iuste ac sine controuersia possidetis et in eiusdem archiepiscopi authentico plenius continetur, uobis et per uos ecclesie uestre auctoritate apostolica confirmamus et presentis scripti pagina communimus. Nulli ergo, etc.

Datum. etc., ut supra, Idibus Iunii.



CCLXXXI. COLOCEN. ARCHIEPISCOPO. Committitur illi instauratio cenobii Sancti Stephani. 

Ad audientiam nostram noueris peruenisse quod inclyte recordationis dux Belus olim in archiepiscopatu tuo, in proprio fundo suo, qui appellatur  Cet, monasterium in protomartyris Stephani honorem construxit, adeo illud amplis possessionibus redditibusque ditauit, quod XXX monachi in eo secundum beati Benedicti regulam Domino seruientes, sustentationem sufficienter habebant et hospites et pauperes ad ipsum monasterium diuertentes procurationem recipiebant de necessariis competentem. Quadringentas etiam marchas argenti, preter cruces et calices, idem nobilis eidem loco ad ipsius ecclesie concessit ornatum. Cumque post multa tempora predicti fratres suum ibidem impendissent Domino famulatum, tandem de uoluntate regia, bone memorie A. predecessore tuo suum in parte prebente consensum, canonicis Sancti  Abrahe de ualle Ebron idem cenobium est collatum, tali conditione apposita, uidelicet si sedis apostolice moderatio translationem huiusmodi approbaret et duceret sustinendam. uerum dicti canonici, monachis prenominatis exclusis, auctoritate apostolica nullatenus comparente, monasterium ipsum intrarunt; per quorum administrationem inutilem adeo bona eiusdem cenobii dilapidata noscuntur possessionesque distracte, quod ipsum monasterium propter nimiam paupertatem deserere sunt coacti, uix in eo tribus solummodo remanentibus, qui cum rubore et uerecundia multa in eo, sicut dicitur, commorantur. Quia igitur de ipsius processu negotii nobis plene non constitit, discretioni tue, de qua plene confidimus, ipsius monasterii  ordinationem auctoritate presentium committentes, fraternitati tue per apostolica scripta mandamus quatenus eiusdem cenobii utilitate pensata, solum Deum pre oculis habens, quidquid de ipsius institutione siue de reducendis monachis in monasterium ipsum, seu dimittendis in eo canonicis nominatis, secundum Deum uideris statuendum, auctoritate nostra, sublato omni contradictionis et appellationis obstaculo, instituere non omittas; ita quod idem monasterium in meliorem statum possit tua sollicitudine faciente reduci, et nos, cum audierimus, prouidentiam tuam debeamus dignis in Domino laudibus commendare.

Datum Rome



CCLXXXII. GRADEN. PATRIARCHAE. Ut concordia inter ecclesiam S. Saluatoris et ecclesiam S. Bartholomei de uenetiis inita seruetur. 


Cum dilecti filii G. prior ecclesie Sancti Saluatoris, que canonicorum est regularium, et D. syndicus ecclesie Sancti Bartholomei de uenetiis, que est secularium clericorum, pro questione que inter ipsas ecclesias uertebatur, ad sedem apostolicam accessissent, dilectum filium P. tituli S. Cecilie presbyt. cardinalem eis concessimus auditorem; in cuius audientia prior proposuit memoratus quod felicis recordationis Lucius, et ad eius imitationem Urbanus, Gregorius et Clemens predecessores  nostri, tum pro dissensione sedanda, tum etiam pro religione fouenda, ecclesiam S. Bartholomei per uenerab. fratrem nostrum M. Castellanum episcopum ecclesie Sancti Saluatoris adiungi et perpetuo subiici mandauere; et demum cum per Castellanum episcopum id nullatenus fuisset exsecutioni mandatum, bone memorie Celestinus predecessor noster idem eidem episcopo iniungendo precepit, mandans uenerabilibus fratribus nostris Exulan. [f. Esculan.] et ciuitatis noue episcopis ut, ipso in exsecutione huius mandati cessante, illi hoc exsequi non differrent. Unde idem Castellanus episcopus quod iniunctum ei fuerat statim exsecutioni mandauit, ipsum priorem inuestiens de predicta ecclesia et per clericum suum in eius  corporalem possessionem inducens. Et ideo postulabat ut quod ab eo de mandato sedis apostolice factum erat, auctoritatis nostre robore firmaretur. Econtra uero supradictus D., pro ecclesia S. Barth. respondendo, proposuit quod, cum olim inter predictas ecclesias super iure parochiali questio uerteretur et a bone memorie Lucio papa iudicibus delegatis commissa fuisset, per eosdem iudices inter eas amicabilis compositio interuenit, que fuit ab utraque parte prestito iuramento recepta et redacta in publicum instrumentum, necnon et longo tempore obseruata. Unde omnes supranominatas litteras asserebat per subreptionem a sede apostolica impetratas, cum in eis nulla mentio facta fuerit de compositione predicta. Adiecit insuper quod  predictus Castellanus episcopus in negotio sine cause cognitione processit, clericis eiusdem ecclesie ignorantibus et penitus inconsultis, ex quo graue scandalum in ipsa ciuitate proponebat exortum. Preterea supranominatus prior coram predicto cardinali fuit in iure confessus quod prescripta compositio recepta fuit ab utraque parte et sine questione seruata usque ad obitum Ioannis olim plebani Sancti Bartholomei, a cuius decessu nondum quinquennium est elapsum. Cum autem iam dictus cardinalis quecunque fuerant hinc inde proposita nobis et fratribus nostris fideliter retulisset: Nos intelligentes nominatas litteras per suppressionem ueritatis, quoniam in eis nulla mentio de compositione fiebat, necnon et per expressionem  falsitatis, quoniam ab ipsis ecclesiis compositio seruabatur, obtentas; et quia licet exsecutio prenominato Castellano episcopo fuerit demandata, oportebat tamen de ueritate precum inquiri, nichilominus attendentes quia quod pro scandalo tollendo fieri dicebatur, maius scandalum generabat , de communi fratrum consilio , licet religiosis et piis locis, quantum cum Deo possumus, fauorem uelimus apostolicum  impertiri, quia tamen oportebat nos questionem propositam secundum iustitiam terminare, ipsam compositionem decreuimus ratam et firmam habendam, non obstante quod factum est ab episcopo Castellano per litteras ab apostolica sede subreptas, cum mendax precator carere debeat impetratis. Ideoque fraternitati tue per apostolica scripta mandamus quatenus eamdem compositionem sicut sine prauitate facta est ab utraque parte recepta, facias irrefragabiliter obseruari; si qui contra eam uenire presumpserint, sub appellationis impedimento, per ecclesiasticam districtionem a sua presumptione compescens.

Datum Rome, etc., XIu Kalend. Iulii, etc.



CCLXXXIII. HUGONI ABBATI ET CONuENTUI S. ZENONIS uERONEN. Per sententiam decidit causam ipsorum contra ecclesiam S. Proculi, de subiectione. 


Cum inter uos ex una parte pro ecclesia uestra et Musetum archipresbyterum et clericos Sancti Proculi nomine ecclesie sue super subiectione ipsius ecclesie Sancti Proculi et aliis multis articulis questio uerteretur, tibi, fili abbas, et ipsi archipresbytero in nostra presentia constitutis uenerabilis fratres nostros P. Compostellanum archiepiscopum et Odonem Terdonen. episcopum, tunc apud sedem apostolicam commorantes, dedimus auditores. Sed ipso episcopo, lite pendente, ab Urbis  partibus recedente, dilectum filium M. subdiaconum et capellanum nostrum loco eius curauimus substituere. In quorum presentia ex parte tua, fili abbas, fuit propositum quod dicta ecclesia Sancti Proculi monasterio Sancti Zenonis pleno iure debet esse subiecta, uidelicet in institutione, destitutione uel inuestitura archipresbyteri et eiusdem fidelitate, ipsius et fratrum obedientia, correctione, representatione ad ordines, tonsuratione, susceptione, chrismatis, statiis et letaniis et aliis similibus per que plena subiectio declaratur. Ad quod probandum instrumentum publicum concessionis bone memorie Brunonis quondam ueronen. episcopi pars tua in medium producebat: quam concessionem successor eius Thebaldus ratam habuit et etiam confirmauit.  Super his quoque tam patriarcharum Aquileien. quam Roman. pontificum priuilegia confirmationis induxit: quorum unus, scilicet Gotefridus, de subiectione plenaria in priuilegio suo euidenter expressit, quod sub testimonio Riprandi quondam ueronen. episcopi, qui eiusdem ecclesie archipresbyter exstitit, factum fuerat et completum, et in eo a priore monasterii Sancti Zenonis mandauit uice sua subscribi, sicut in instrumento publico continetur. Adiecit etiam pars tua quod inter nobilem quondam abbatem eiusdem monasterii et Sicherium archipresbyterum et fratres ipsius, procedente tempore, de fidelitate et obedientia manuali controuersia fuit exorta, ad que duo dictus archipresbyter cum fratribus suis se duntaxat teneri negabat et super  his testes producti fuerunt. Tandem prefatus T. ueronen. episcopus rationibus utriusque partis auditis et cognitis, quemdam cardinalem sequens, a quo fuerat iudicatum quod uel archipresbyter ecclesiam dimitteret aut abbati obedientiam repromitteret; credens etiam quod testes uera deposuerint coram eo cui de fidelitate manifestum protulerant testimonium, idem et ipse sententialiter diffiniuit, sicut in instrumento publico perspeximus contineri. Cuius sententia cum nulla fuerit appellatione suspensa, in rem transiit iudicatam: quam asserebat nullo posse iuris remedio attentari, a cuius prolatione usque ad tempora ista, quinquaginta annorum spatium est transactum: per quos, quod monasterium  Sancti Zenonis prefatam ecclesiam pleno iure possederit et quod predictus archipresbyter et fratres eius preteriti et presentes obedientiam abbatibus Sancti Zenonis fecerint, tonsuram ab ipsis receperint et in aliis que premisimus obsequia sibi prestiterint, per testes et instrumenta, probauit; et sic usque ad tempus litis nuper exorte monasterium in possessione fuisse firmiter asserebat; querens ecclesiam Sancti Zenonis a nominato archipresbytero super quibusdam de premissis indebite molestari. Tribus ergo precipue rationibus suam assertionem proponebat esse munitam, uidelicet per priuilegiorum confirmationem, per auctoritatem sententie et per temporis longeuitatem; ut quasi funiculus triplex difficile dissoluatur. Ex opposito uero memoratus archipresbyter  predicta omnia monasterio competere denegabat, premissis rationibus sic respondens: Quod cum instrumentum concessionis predicti B. episcopi non fuerit publica manu confectum nec sigillo episcopali munitum, et propter rasuras quasdam suspectum prima facie uideretur, parti sue nec poterat nec debebat preiudicium generare; et sic nec cetere probationes abbatis, ut confirmationes et priuilegia ex ipsa donatione pendentia, cum quasi arenoso fundamento et arundineo baculo niterentur, et principali non ualente nullam haberent accessoria firmitatem. Quod etiam parti sue sententia memorati T. ueronen. episcopi non noceret illa ratione dicebat, quia non continebat absolutionem uel condemnationem, cum sub alternatione prolata fuisset, sicut et sententia  cardinalis: que cum in medium produci non posset, nec prodesse poterat nec obesse; presertim cum et prolatam esse penitus denegaret; contra quam, etiamsi prolata fuisset nec appellatione suspensa, poterat tamen agi de falso, cum ex instrumento predicti B. ueronen. episcopi, per uitium rasure falsato lata fuisset. Sed nec testes ex tenore sententie dicuntur deposuisse iurati; quare nulla fides eis fuerat adhibenda. Longeuitatem etiam temporis seu prescriptionem ecclesie sue non posse nocere dicebat; quia pars aduersa nulla ratione probauerat subiectionem continuam uel frequentem, sed quod ecclesie Sancti Proculi quandoque prefuit abbatia. Ceterum ad assertionem intentionis sue pars archipresbyteri  predicti supradicti B. ueronen. episcopi publicum protulit instrumentum, antiquius illo quod fuerat a iamdicto abbate productum; in quo idem episcopus lacrymabiliter postulantibus archipresbytero et clericis Sancti Proculi, sub pena excommunicationis firmiter repromisit quod nunquam alii subiiceret ecclesiam nominatam, quam ecclesie Sancti Firmi archipresbyter et clerici audierant ab episcopo supponendam. Cuius factum dictus T. successor illius suis litteris confirmauit. Contra quas nulla ratione uenissent, si prefatus abbas, cum subiectionis ab eis litteras de quibus premisimus impetrauit, que gesta fuerant expressisset. Ideoque abbatis rescripta per suppressionem ueritatis, adhibita fraude dicebat obtenta. Idem etiam archipresbyter  libertatem ecclesie uolens ostendere, quod ipse cum clericis suis sine abbatis licentia locauerit et dislocauerit, et capellas sanctorum uiti et Maximi ordinauerit, conuersas et alias in eis ponendo personas et quod caneuarios et alios officiales in ecclesia sua libere instituerit et ab ecclesia cathedrali quandoque chrisma receperit, quandoque a monasterio nominato, depositionibus testium legitime comprobauit. uerum pars abbatis, ut responsionem aduerse partis elideret, que instrumentum donationis uiribus carere dicebat, illius temporis alia instrumenta produxit; ut ex eorum collatione, cum non essent publica manu confecta, instrumentum suum authenticum appareret, cum simplicitas hominum illius temporis talia non requireret. Sed pars aduersa  et illud et alia reprobabat. Porro instrumenta partis aduerse, que notam falsitatis habere pars proponebat abbatis, etiamsi uera essent, in nullo sibi posse nocere dicebat, cum in priori iudicio fuissent exhibita: ubi et hec et alia que posset obiicere pars aduersa, siue commissa fuerint uel etiam allegata, audiri ulterius non deberent, ne lites fierent immortales, que pretextu instrumenti post reperti non debent ullatenus instaurari. Querela quoque falsi quam uolebat proponere pars aduersa uiginti annorum spatium non excedit; et cum a tempore late sententie quadraginta anni et amplius, a tempore uero litis mote triennium sit elapsum, querela falsi non poterat ulterius intentari. Cum itaque hec que premisimus et similia multa prefati auditores nobis  et fratribus nostris prudenter et fideliter retulissent. Nos communicato fratrum nostrorum consilio, quamuis forte dicto instrumento donationis non sit plurimum innitendum nec confirmationibus uel priuilegiis que de ipso causam et originem acceperunt; attendentes quod quantum ad litigantes ipsos ius ex sententia factum fuit postquam in rem transiit iudicatam, etiamsi contra ius litigatoris lata fuisset, cum contra ius constitutionis expresse lata non fuerit, ueritate gestorum sermonibus preualente, que presumuntur rite per omnia celebrata; statuimus et per sententiam diffinimus ut archipresbyter Sancti Proculi, qui pro tempore fuerit, fidelitatem et obedientiam prestet abbati Sancti Zenonis. Et quia de  aliis capitulis tunc controuersia non fiebat, cum pars aduersa in priori iudicio se super his abbati subditam non negaret, decernimus ut ecclesia Sancti Proculi monasterio Sancti Zenonis pleno sit iure subiecta et ut archipresbyter et clerici memorati super his, scilicet institutione, destitutione et ceteris articulis memoratis, que pro monasterio in iudicium deducta fuerunt, abbati Sancti Zenonis tanquam subditi prelato respondeant. Chrisma quoque a monasterio Sancti Zenonis recipiant et sic, eo mediante, ab ecclesia ueronensi. uerum dicti archipresbyter et clerici locandi, dislocandi, emendi, uendendi etiam res modicas ipsius ecclesie, non autem maximas per quas immobilia et ornamenta et uasa sacra intelligi uolumus, caneuarios etiam et  alios officiales ecclesie instituendi et officiandi prefatas capellas suas et instituendi clericos et inclusas in eisdem capellis, sine abbatis licentia, liberam habeant facultatem; dummodo super premissos officiales eidem abbati correctio tanquam super ipsis clericis ecclesie Sancti Proculi reseruetur. Eligendi etiam sibi fratres et preficiendi sibi archipresbyterum qui a iamdicto abbate inuestituram accipiat et eidem obedientiam repromittat, presentandi quoque ordinandos abbati, et, eo mediante, ueronensi episcopo ac celebrandi baptisma plenam potestatem eos habere censemus. Nulli ergo, etc.

Datum Rome apud S. Petrum, XIII Kal. Iulii.



CCLXXXIu. RADULFO ABBATI ECCLESIAE SANCTAE OSuTAE DE CHUC, EIUSQUE FRATRIBUS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. De ordinis priuilegiorumque confirmatione et norma uiuendi. 


Pie postulatio uoluntatis effectu debet prosequente compleri; ut et deuotionis sinceritas laudabiliter enitescat et utilitas postulata uires indubitanter assumat. Eapropter, dilecti in Domino filii, etc., usque ad uerbum annuimus et prefatam ecclesiam Sancte Osyte, in qua diuino mancipati estis obsequio, sub beati Petri et nostra protectione suscipimus et presentis scripti priuilegio communimus. In primis siquidem statuentes ut ordo canonicus, qui secundum Deum et beati Augustini regulam in eadem  ecclesia institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, etc., in quibus hec propriis duximus exprimenda uocabulis: Locum ipsum in quo prefata ecclesia sita est, cum omnibus pertinentiis suis; totum manerium de Chuc cum omnibus pertinentiis suis; ecclesias de Sudministra et Meilande cum duabus hidis terre et Marsico, et decimis, et omnibus pertinen. suis; ecclesiam de Clacheton, ecclesiam de Hoilanda, ecclesiam de Michelestouue, ecclesiam de Huggelleia, ecclesiam de Pertham, ecclesiam de Denham, ecclesiam de Sopiland, ecclesias de Blieburc, ecclesias de Stouuemarchet, ecclesiam de Neuthonia et ecclesiam de Hilleiauuerri  cum omnibus libertatibus et pertinen. suis, sicut in authenticis donatorum et episcoporum noscitur contineri. Transactionem insuper que inter ecclesiam uestram et ecclesiam Sancti Pauli Londonien. super ecclesiis de Sudministra et de Meilande et de Alestorn, et earum pertinentiis amicabiliter interuenit, sicut sine prauitate facta est et ab utraque parte recepta et hactenus obseruata et in instrumentis exinde confectis continetur, auctoritate apostolica confirmamus. Sane noualium uestrorum, que propriis manibus, etc. Liceat quoque uobis clericos et laicos, etc. Prohibemus insuper ut nulli fratrum uestrorum, etc., nisi arctioris religionis obtentu, etc. Discedentem uero, etc. Cum autem generale interdictum terre fuerit, etc. Chrisma uero, etc.  per diecesanum episcopum gratis et sine prauitate aliqua uobis uolumus exhiberi. Prohibemus insuper ut infra fines parochie uestre nullus sine assensu diecesani episcopi et uestro capellam, etc. Saluis tamen priuilegiis Romanorum pontificum. Ad hec, nouas et indebitas exactiones ab archiepiscopis, episcopis, archidiaconis seu decanis aliisque omnibus ecclesiasticis secularibusue personis omnino fieri prohibemus. Libertates preterea et immunitates, etc. Sepulturam preterea, etc. Salua tamen iustitia illarum ecclesiarum a quibus, etc. Obeunte uero, etc. Paci quoque ac tranquillitati uestre, etc. Decernimus, etc. Si qua igitur etc.

Datum Rome apud Sanctum Petrum per manum Rainaldi domini PP. notarii, cancellarii uicem agentis,  Idibus Iunii, indictione prima, Incarnationis Dominice anno 1198, pontificatus uero domini Innocentii PP. III anno primo.



CCLXXXu. SEGOBIEN. EPISCOPO. Absentium uel etiam temere repugnantium sententiis neglectis, preualeant maiora et saniora suffragia reliquorum. 

Cum a nobis petitur, etc., usque effectum. Sane, sicut nobis intimare curasti, cum in ecclesia tua uis aliquem canonicum seu portionarium ordinare, licet multorum habeas in ipsa ordinatione consensum, pauci tamen quandoque non tam de ratione quam propria uoluntate ipsam ordinationem impediunt,  et te in ipsa procedere non permittunt. Nolentes igitur ut institutiones ecclesiastice tali occasione temere ualeant impediri, fraternitati tue auctoritate presentium indulgemus ut nisi a paucioribus et inferioribus aliquid rationabile obiectum fuerit et ostensum, ordinandi canonicos seu portionarios, appellatione remota, liberam habeas facultatem; semperque preualeat et suum consequatur effectum quod cum maioris et sanioris parte capituli per te fuerit institutum. Quod si aliqui forte se duxerint absentandos, dum uolueris in huiusmodi ordinatione procedere, et accedere uocati noluerint, eorum appellatione seu contradictione nequaquam obstante, nostra fretus auctoritate procedas. Nulli ergo, etc.

 Datum, etc., Iu Idus Iunii.



CCLXXXuI. ABBATI MONASTERII SANCTI GERMANI ANTISSIODOREN. EIUSQUE FRATRIBUS, TAM PRAESENTIBUS QUAM FUTURIS, REGULAREM uITAM PROFESSIS IN PERPETUUM. De eorum priuilegiis, et quod recipiantur sub protectionem apostolicam. 

Effectum iusta postulantibus indulgere et uigor equitatis et ordo exigit rationis; presertim quando petentium uoluntates et pietas adiuuat et ueritas non relinquit. Eapropter, dilecti in Domino filii, uestris iustis postulationibus clementer annuimus et prefatum monasterium, in quo diuino mancipati estis obsequio, ad exemplar predecessorum nostrorum  felicis memorie Eugenii, Adriani, Clementis, et Celestini Romanorum pontificum sub beati Petri et nostra protectione suscipimus, et presentis scripti priuilegio communimus. In primis siquidem statuentes ut ordo monasticus qui secundum Deum et beati Benedicti regulam in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona, etc., usque ad permaneant; in quibus hec propriis duximus experimenda uocabulis: Locum ipsum in quo prefatum monasterium situm est cum omnibus pertinen. suis. In episcopatu Antissiodoren., ecclesiam Sancti Lupi, ecclesiam Digie, ecclesiam de Escant, ecclesiam de Patriniaco, ecclesiam de Blaagniaco, ecclesiam  de Banna, ecclesiam de uenneto, ecclesiam de Pratili, ecclesiam de Irenziaco, ecclesiam de Ariaco, ecclesiam de Saliniaco, ecclesiam de Roureto, ecclesiam de castro Sancti Ferreoli, ecclesiam que dicitur Sanictos; monasterium Melereden. cum adiacentibus ecclesiis, uidelicet ecclesia Sancti Petri de ipso burgo, ecclesia Sancte Columbe; ecclesia Sancti Boniti, ecclesia Sancti Amandi et ecclesia Annaio; monasterium Sancti Saluatoris cum adiacente ecclesia Sancti Ioannis Baptiste; monasterium de Sassiaco cum adiacentibus ecclesiis Sancti Christophori et Sancti Machuti; quindecim solidos in ecclesia de Asneriis; monasterium de Bellomonte, monasterium Sancti uerani, capellam de uerone, capellam de Seriis. In parochia Senonen.  ecclesiam de Agriaco; ecclesiam de Fains, ecclesiam de Sancta Cruce. Quidquid habetis in ecclesia de Corberiis, ecclesiam de Sancasio, ecclesiam de Hulmedo, ecclesiam de Altaripa, ecclesiam de Monte Sancti Sulpitii, ecclesiam de Booliaco, monasterium Sancti Florentini cum capella uicecomitis et aliis pertinentiis suis, monasterium Airaldi cum pertinen. suis. et ecclesiam de Eureio. In episcopatu Trecensi, ecclesiam de Brittiniaco cum capella de uallecharzi. In episcopatu Lingonensi, monasterium Sancti Leodegarii cum adiacentibus ecclesiis, uidelicet ecclesia Sancte Marie in eodem burgo, ecclesia de Mosteriolo cum capella de Aestiual et de Cirins, ecclesia de Magniaco, ecclesia de  Massiliaco et ecclesia de Besueta, monasterium Sancti ualentini. cum ecclesiis de Niceto, de Lauia, de Ponziaco; ecclesiam de Linorellis, ecclesiam de Carissiaco, ecclesiam de Mollaio, ecclesiam de Annaio. In parochia Bisuntinensi monasterium de Palmis, cum ecclesia eiusdem castri; ecclesiam de Tumbeio. In episcopatu Eduensi, ecclesiam de Luciaco; ius quod habetis in ecclesia de uultiniaco, ecclesiam de Disengiaco, in ecclesia de Maniaco nouem solidos et obolum. In episcopatu Niuernensi, monasterium Sancti Petri de Disesia cum capellis Sancte Marie Magdalene et Sancti Martini., in eodem castro ecclesiam Sancti Mauritii, ecclesiam Sancti Leodegarii. Quidquid habetis in ecclesia de Torriaco, monasterium de Massiliis  cum ecclesiis de uiridiprato, de Monterrant, de Tais, de uendenessa, et de Sancto Iacobo. Monasterium de Castellione, cum capellis eiusdem castri, uidelicet Sancte Marie, Sancte Cecilie et Sancte Marie Magdalene. Ecclesiam de Aluia cum capella Sancte Marie eiusdem uille. Ecclesiam de Fraxineto, ecclesiam de Carniaco, ecclesiam Sancte Marie de Capella de Catis. In episcopatu Nannetensi, monasterium Sancti Germani de Aueto, quidquid nobilis uir Rainaldus de Custellione et Elisabeth uxor sua uobis in eleemosynam contulere, sicut in scripto eorum authentico continetur. Libertates et immunitates quas habetis in burgo Sancti Petri de Didesia, a nobili uiro Raynaldo uobis concessas, sicut in eiusdem authentico continetur. Castrum Sancti Germani  cum burgo, uillam de Digia, grangiam de Recognito; uillam de Escanz, uillam de Orgiaco, medietatem nemoris de Brueria, tam in iustitia quam in redditibus, quoquomodo proueniant, uillam de Patriniaco, grangiam de uillamer, grangiam de Neiron, cum appendiciis suis. Quidquid habetis apud Serias, grangiam de Carmeyo, uillam de uanneto; uillam de Balniaco, medietatem uillenoue, uillam de Cheriaco. Quidquid habetis in uilla de Roureto, in uilla de Altaripa, in uilla de Hulmeto, in uilla de Monte Sancti Suipitii in uilla de Booliaco, grangiam de Grossobosco, grangiam de uillariuinoso, cum appendiciis suis, grangiam de Betriaco cum appendiciis suis, uillam de Irentiaco cum appendiciis suis, uillam de Aucep. cum appendiciis suis, uillam de Curte-Arnulfi cum appendiciis  suis, uillam de Maros, grangiam de Morlai cum appendiciis suis. Quidquid habetis in castro de Silniaco, in castro de Sancto Saluatore, in castro de Lainiaco, in castro de Merliniaco, in castro Sancti Florentini, in castro Sancti uerani. Quidquid habetis in uillis de Gurgi, de uallibus, de Campis, de Escolinis, de Creuens, de uultiniaco. de Cussidepratigi, de Nentri, de Chabileia, de Pontiaco, de Baina, de Linoroliis, de Oona, de Sorgiaco, de Iussiaco, de Syluarani, de Chauantuis, de ualant, de Luciaco, de Dissengiaco, de Massengiaco Burgundie monasteriis, cum appendiciis suis, grangiam S. Boniti. Quidquid habetis apud Agriacum, apud uillam de Fain et apud uillam de Amaio. Quidquid  habetis apud Sanctum Amandum, apud Sancasium, apud uillare super Tholum, apud Pontem nascentem, uillas de S. Leodegario, de Marendulio, de Cusiri, de Beleneua, de Maniaco, de Mosteriolo, de Aestiual et de Cerins. Grangias de Maini et de Marceni, grangiam de Brentiniaco cum appendiciis suis. Quidquid habetis in seruis et ancillis, decimis, censibus, molendinis, furnis, terris, uineis, pratis, nemoribus et aquis cum aliis possessionibus uestris. In parochialibus autem ecclesiis quas habetis, liceat uobis presbyteros eligere et diecesano episcopo presentare: quibus, si idonei fuerint, episcopus curam animarum committat, ut ei de spiritualibus, uobis autem de temporalibus debeant respondere. uobis autem auctoritate presentium indulgemus  ut excommunicandi, siue interdicendi uel suspendendi uos uel ecclesias uestras earumque capellanos aut clericos et homines uestros absque manifesta et rationabili causa et seruato iuris ordine, nisi tale commissum fuerit quod iudiciarium ordinem non requirat, nullam diecesanus episcopus habeat facultatem. Quod si contra indulgentiam nostram fuerit attentatum, sententiam ipsam auctoritate apostolica decernimus non tenere. Si quando uero homines monasterii uestri uinculo teneantur excommunicationis astricti, pro eorum absolutione diecesanus episcopus uel quilibet alius potestatem non habeat pecuniam extorquendi. Et si in eos, quia propter hoc pecuniam non exsoluunt, ecclesiastica fuerit sententia promulgata, eam decernimus  auct. apost. non tenere. Chrisma uero, oleum sanctum, consecrationes altarium seu basilicarum, benedictionem abbatis, ordinationes monachorum et clericorum uestrorum, qui ad sacros ordines fuerint promouendi, a diecesano suscipietis episcopo, siquidem catholicus fuerit et gratiam et communionem apost. sedis habuerit et uobis ea gratis et sine prauitate uoluerit exhibere. Alioquin liceat uobis quemcunque malueritis, etc., usque ad uerbum impendat. Auctoritate quoque presentium uobis duximus indulgendum ut si diecesanus episcopus uel archidiaconi ad ecclesias uestras in maiori numero equitaturarum et hominum quam in Lateranensi concilio fuit statutum, accesserint,  procurationes eis in uestris ecclesiis non teneamini exhibere. Sepulturam preterea loci illius liberam esse decernimus, etc., usque ad obsistat. Salua tamen iustitia illarum ecclesiarum a quibus, etc. Libertates quoque, dignitates, et immunitates, necnon antiquas et rationabiles consuetudines monasterio uestro concessas et hactenus obseruatas, ratas habemus easque futuris temporibus illibatas manere sancimus. Decernimus ergo, etc. Si qua igitur, etc.

Datum Rome apud Sanctum Petrum per manum Rainaldi domini pape notarii, uicem agentis cancellarii, indictione prima, Incarnationis Dominice anno 1198, pontificatus uero domini Innocentii pape tertii anno primo.



CCLXXXuII. PAMPILONEN. EPISCOPO. Quod tempore generalis interdicti ipsi liceat clausis ianuis, nec pulsatis campanis, celebrare. 


Fratribus et cepiscopis nostris specialem uolumus gratiam exhibere et in suis eos petitionibus, quantum honeste possumus, exaudire. Eapropter, uenerabilis in Christo frater, tuis precibus annuentes, auctoritate tibi presentium indulgemus ut, cum generale interdictum terre fuerit, liceat tibi, ubicunque fueris, clausis ianuis, exclusis excommunicatis et interdictis, non pulsatis campanis, suppressa uoce uel celebrare diuina officia uel celebrantem  capellanum audire, dum tamen neuter uestrum excommunicatus uel nominatim fuerit interdictus aut id tibi fuerit expresse prohibitum. Nulli ergo, etc.

Datum Idib. Iulii.



CCLXXXuIII. REGIN. EPISCOPO. De causa decani S. Quintini contra suum capitulum. 

Nouerit fraternitas tua quod causam que uertitur inter dilectos filios canonicos ecclesie Sancti Quintini uiromanden. et decanum eiusdem ecclesie, uenerabil. fratribus nostris Remen. archiepiscopo, Sancte Sabine cardinali et episcopo Atrebaten. duximus committendam; ita tamen quod ipse pro parte sua tertium iudicem eligendi liberam  habeat optionem. Quoniam igitur, sicut nobis relatum est, idem decanus in partibus Lombardie moratur, fraternitati tue per apost. scripta mandamus quatenus eidem decano auctoritate nostra iniungas ut ad predictos iudices accedere non postponat, responsurus super questione premissa et iudicium recepturus, eisdem [eisdemque] iudicibus per latores presentium significare non differas qualiter a te iuxta mandatum nostrum fuerit ipsi decano iniunctum ut ad eorum presentiam, ut prelibatum est, accedere non differat.

Datum Rome apud S. Petrum, X Kal. Iulii.



CCLXXXIX. ARCHIEPISCOPO REMEN. SANCTAE SABINAE CARDIN. ET EPISCOPO ATREBATEN. De eodem argumento. 


Ex parte dilect. fil. canonicorum ecclesie S. Quintini uiromanden. fuit in audientia nostra querela proposita quod decanus eiusdem ecclesie, cum potius teneatur discordantes ad concordiam reuocare, inter eos concitare seminarium dissensionis, ipsos etiam contra ecclesiasticam honestatem super enormibus criminibus publice infamare et aduersus eos prouocare laicos minime dubitauit, in remissionem peccatorum eis iniungens ut in ipsos canonicos irruerent et funes campanarum, quas pro capitulo congregando pulsabant, de manibus eorum auferrent; eisdem promittens quod si quid detrimenti  super hoc eis accideret, ipse perpetrate rei uellet auctor haberi. Preterea cum se seruaturum iura et consuetudines ecclesie Sancti Quintini et canonicis quamdam pensionem necnon et procurationem in octauis Pasche annuatim iurauerit impensurum, contra suum ueniens iuramentum, statum capellarum et capellanorum et ruariorum [f. uicariorum], capitulo contradicente, in eorum et ecclesie sue graue preiudicium nixus est immutare et predictas pensionem et procurationem, similiter iuramenti religione neglecta, ipsis canonicis renuit exhibere. Cumque super his eum ad sedem apostolicam appellauerint, ipse terminum appellationis abbreuians, eis ad prosequendam appellationem festum sanctorum Philippi et Iacobi proximo preteritum  assignauit. Sed nec ipse nec aliquis coram nobis pro eo comparuit responsalis. Quia uero propter temporis intemperiem non decuit nos magistrum W. et T. canonicos ecclesie supradicte, ad nostram presentiam accedentes, diutius detinere, uolentes utrisque, sicut iustum est, prouidere, per apostolica uobis scripta mandamus quatenus ascita uobiscum ecclesiastica persona et suspectione carente, de Remen. prouincia, quam dictus decanus pro parte sua duxerit in iudicem eligendam, pariter cum ea super his que hinc inde proposita fuerint inquiratis diligentius ueritatem et quod iustum fuerit, appellatione postposita, statuatis et faciatis quod decreueritis per censuram ecclesiasticam a partibus firmiter obseruari. Si uero predictus decanus  eligere iudicem et iuri parere noluerit, uos nichilominus, quantum de iure poteritis, in negotio procedatis. Nullis obstan. harum mentione non habita, etc. Quod si uos ambo simul cum tertio his exsequendis, etc., tu, frater episcope, cum eorum altero, etc.

Datum, ut supra.



CCXC. SIFFREDO AUGUSTEN. PRAEPOSITO. Quod uariis de causis electionem suam confirmet. 

Ex ore sedentis in throno procedebat gladius bis acutus. Hic est gladius Salomonis, qui secat utrinque, reddens unicuique quod suum est. Nos ergo qui, licet immeriti, locum ueri Salomonis diuina  dignatione tenemus, gladium istum tunc prudenter exerimus; cum questiones in auditorio nostro legitime uentilatas mediante iustitia diffinimus. Ad hoc enim emergentium questionum perplexitas et difficiles nodi causarum ad sedem apostolicam referuntur, ut cum earum merita fuerint assertione partium patefacta, prodeat ab apostolica sede sententia, deducens in certitudinem dubia et obscura producens in lucem; ut litigantium dissensione sopita, suum iustitia tueatur et sequatur auctorem. Inde siquidem fuit quod accedentibus ad presentiam nostram te ac dilecto filio nostro B. Augusten. canonico pro questione que inter uos super prepositura Augusten. Ecclesie uertebatur, nos uenerabilem  fratrem nostrum Octa. Hostien. episcopum et dilectum filium Grat. Sanctorum Cosine et Damiani diaconum Card. uobis concessimus auditores. In quorum presentia fuit ex predicti B. parte propositum quod cum dilectus filius E. de Augusten. preposito fuisset in episcopum Brixien. electus, rogauit capitulum Augusten. ne aliquem sibi prius eligerent in prepositum quam eius esset electio confirmata. Cumque ipsi precibus annuissent et idem electus, electionis confirmatione per suum metropolitanum obtenta, ueniens Tibur fuisset de regalibus inuestitus, B. miles pater ipsius B. ad apost. sedem accedens, a bone memorie Celestino papa predecessore nostro ad dilectos filios decanum et capitulum August. litteras  obtinuit destinari, ut dictum B. filium eius infra spatium mensis unius, sublato appellationis obstaculo, eligerent et assumerent in prepositum Augustensem, in signum inuestiture annulo ei aureo destinato; uenerabilibus fratribus nostris Frisingen. et Eisteten. episcopis et dilecto filio maiori Spiren. preposito mandati apostolici exsecutoribus constitutis. Decanus autem et capitulum memorati, cum audissent quod dictus electus fuisset in episcopum confirmatus, licet dictas litteras suscepissent, in contemptum tamen earum, assignato prius termino infra quem ipsi deberent super mandato apostolico respondere, H. tunc Augusten. decanum in prepositum elegere. Sed ne eius confirmaretur electio, idem B. ad apostolice sedis audientiam  appellauit. Et licet super hoc postmodum a sede apostolica pro dicto H. littere uarie ac multiplices emanauerint, in quibus ei uidebatur imponi silentium, id tamen tenere non debuit, quoniam absens et irrequisitus non potuit condemnari; et ipse nichilominus postmodum dicto H. super prepositura ipsa, quod per testes probauit, quantum potuit, contradixit. Litteras etiam apostolicas impetrauit, per quas nullis litteris obstantibus, in possessionem prepositure mandabatur induci. Unde cum eo uiam uniuerse carnis ingresso, decanus et capitulum Augusten. uellent in prepositi electione procedere, ne id fieret, ad sedem apost. appellauit. Sed ipsi appellationi minime deferentes, exclusis quibusdam canonicis, quibusdam etiam non uocatis, te sibi in  prepositum elegerunt. Quare tuam electionem, non ab omnibus canonicis concorditer factam, sed post appellationem ad nos interpositam attentatam, cassari petebat et se in prepositum confirmari, cum a dicto predecessore nostro de prepositura, quod per annulum sibi transmissum ab ipso probare uolebat, fuisset primitus inuestitus. Ad hec, ex parte tua, fili preposite, taliter est responsum, quod id quod de B. factum fuerat, antequam predecessor noster prefati E. electionem ratam haberet fuisset obtentum: quod etiam fuit testibus comprobatum; sed etsi dicto electo in episcopum confirmato predicte littere a sede apo. emanassent, nullum tamen ius per hoc ei fuerat acquisitum; cum nec de prepositura  inuestitus fuisset nec iudices pro eo fuissent mandatum apostolicum exsecuti. Hoc autem ex ipsarum litterarum tenore probasti: in quibus continebatur expresse quod decanus et capitulum Augusten. ipsum eligerent et assumerent in prepositum infra mensem et quod pro recipienda inuestitura annulus ei mittebatur. Nam si fuisset per sedem apostolicam inuestitus, locum postmodum electio capituli et inuestitura exsecutorum nullatenus habuissent. Adiecisti etiam quod cum dictus H. ad sedem postmodum apostolicam accessisset et dicto predecessori nostro electionis sue modum et causam contradictionis eiusdem B. exposuisset ad plenum, dictus predecessor noster, non obstante inuestitura ipsi B. facta, electionem confirmauit ipsius,  asserens se per falsam suggestionem fuisse in eo quod pro ipso B. scripserat circumuentum; cum quod esset infra sacros ordines constitutus ei non fuisset expressum; imo potius quod idoneus esset hi qui pro eo petebant ipsi suggerere curauissent. Et licet pro ipso B. dictis Frisingen. et Eisteten. episcopis et maiori Spiren. preposito littere fuerint presentate, in quibus eis in uirtute obedientie mandabatur ut ipsum in possessionem prepositure inducerent corporalem, nullis litteris obstantibus ante uel post a sede apostolica impetratis; dictus tamen predecessor noster eas nullatenus de conscientia sua emanasse rescripsit et ipsas decernens uacuas et manes, si quid auctoritate ipsarum factum fuerat irritauit; mandans eisdem iudicibus ut eum  qui easdem litteras impetrarat, sub fideli custodia detinerent, donec ab eo reciperent in mandatis qualiter super hoc procedere debuissent. Fuit preterea predictis obiectum quod etsi predictum B. constaret, quod omnino falsum erat, fuisse per sedem apostolicam inuestitum et inuestituram eius minime reuocatam; quia tamen dicto H. reuerentiam preposito debitam, quod probasti per testes, exhibuit et stipendium, sicut ceteri canonici, percepit ab eo, renuntiauerat iuri suo nec super hoc erat de cetero audiendus. Ceterum dicto H. nature debitum exsoluente, cum decanus et capitulum de consilio uenerabilis fratris nostri episcopi Augusten. primo sex hebdomadarum ac secundo aliarum sex et deinde trium dierum spatium electioni  de preposito celebrande, ut absentes canonici ad electionem concurrerent, statuissent et eis postmodum conuenientibus fuisset de electione tractatum, idem B. non antea contradixit quam ab electione tam se quam alios in minoribus ordinibus constitutos cognouit excludi. Sane cum decanus perscrutaturus omnium uoluntates, dilecti filii Walterii Augusten. canonici super electione ipsa requisisset assensum, ipse quod eis presentibus qui erant infra sacros ordines constituti suam non exprimeret intentionem respondit, cum ipse secundum statuta canonica nec eligi possent nec iuxta ecclesie consuetudinem in electione uocem aliquam obtinere. Unde cum capitulum communiter  statuisset eos ad electionem nullatenus admittendos, dictus B. eidem decano, Ulrico archidiacono et Erman. canonico conuitia inferens, ad sedem ap. appellauit, ipsis ut ad nos accederent per appellationem indicens. Et licet ipse cum quibusdam canonicis suis de capitulo recessisset, decem tamen alii numero plures et dignitate maiores, cum decem et nouem tantum, qui ius in electione habebant, ad hoc conuenissent, attendentes quod eius non intererat appellare cui nichil iuris fuerat in prepositura, te undecimum salua sedis ap. gratia, ne uidelicet in contemptum apostolicum aliquid committere uiderentur, in prepositum elegerunt. Cum igitur ex predictis constaret eum nec inuestitum fuisse per sedem apost. nec a capitulo uel iudicibus delegatis  electum fuisse in prepositum uel assumptum et, si id etiam constitisset, sufficienter esset ex parte tua probatum inuestituram illam, si qua fuerat, fuisse per dictum predecessorem nostrum postmodum reuocatam; et si hec etiam probata non essent, sufficienter esset per testes ostensum eum dicto H. reuerentiam impendisse, nec esset contrarium quod fuerat ex aduerso probatum, eum predicto H. semper contradixisse, cum uerbis contradicere potuisset et operibus consentire; presertim cum, etsi testes generaliter dixerint quod dictus B. semper contradixit, generalitas tamen illa debeat ad competentes horas restringi, ne conuincantur falsum dixisse si generalius intelligatur quod dixerant, et ex his omnibus sequeretur quod sua non intererat  propter hoc ad sedem apostolicam appellare; concludebas quod nichil eorum que facta fuerant obesset quominus tua deberet electio confirmari. Cum ergo dicti cardinales hec et alia quecunque fuerant hinc inde proposita nobis et fratribus nostris fideliter retulissent, attestationibus, allegationibus et rationibus utriusque partis plenius auditis et cognitis, quia legitime constitit quod prefatus B. de prepositura ipsa non fuit aliquatenus inuestitus, etsi mandatum fuerit ut de ea inuestiretur, de qua etiamsi inuestitus fuisset, inuestitura eius per predecessorem nostrum semel et secundo certa fuit ratione cassata, que si nec etiam cassata fuisset, per hoc quod sepedicto H. reuerentiam exhibuit, que debetur preposito, iuri suo renuntiasse uidetur;  nos attendentes sibi non potuisse de iure competere ut per appellationem ob id interpositam communem ordinationem ecclesie impediret, intelligentes etiam te a maiori parte tam dignitate quam numero eorum quos ius eligendi constabat habere, electum fuisse canonice in prepositum, de communi fratrum consilio electionem tuam auctoritate apostolica confirmamus, prefato B. super ipsa prepositura silentium imponentes. Nulli ergo, etc.

Datum Rome apud Sanctum Petrum, etc., ut supra.



CCXCI. BITURICEN. ARCHIEPISCOPO. Ut contra abbatem Stirpensem diffamatum inquirat. 

 Conquerente dilecto filio Willielmo canonico Stirpen. nostro est apostolatui reseratum quod abbas Stirpen., quod dolentes referimus, canonice professionis oblitus et obseruantie regularis, in se male uiuendo, ad alios perditionis exempla transmittit; cuius in tantum excreuit iniquitas, ut in ecclesia sibi commissa uigor sit religionis exstinctus et uictus quotidianus non possit fratribus exhiberi. Ut enim multa et grauia que contra ipsum de dissolutione proprii corporis, dilapidatione bonorum ecclesie, crudelitate nimia nobis proposita sunt, taceamus, illud uidetur in eo reprehensione dignissimum quod cum forma fieri debeat subditorum et ea facere que aliis predicat facienda, illius sequens uestigia qui cepit facere et docere, neque in dormitorio iacet  cum aliis neque in refectorio conuiuatur, torneamenta in partibus illis sine ipso non fiunt, studiosius seculari insistit militie quam celesti, cum scriptum sit: Nemo militans Deo, implicat se negotiis secularibus, et discreti debeant esse milites Christi a militibus seculi, per quos ad effusionem sanguinis peruenitur, et cum uix sine ipso ille detestabiles nundine celebrentur, milites, quorum se ducem constituit et magistrum, secum trahit ad prandia et de rebus ecclesie causa inanis glorie eos facit splendide procurari. Idem etiam abbas nouem uel plures ecclesias, que per rectores proprios consueuerant gubernari, suis usibus imo abusibus applicauit et eas ad extremam inanitionem deducens, neque ministros ibi constituit nec prelatos; ita ut  ecclesie luminaribus et diuinis officiis remanserint destitute, et eleemosynis pauperes defraudentur, et si uellemus singula persequi que aduersus eum sunt nostris auribus intimata, et lectio tedium pareret et pagina cresceret in immensum. Nolentes, inquam, facile quidquam credere nec re incognita procedere ad uindictam, cum nobis non constiterit de premissis, causam ipsam fraternitati tue, de cuius sinceritate indubitatam fiduciam obtinemus, duximus committendam, diffinitiua nobis sententia reseruata: per apostolica scripta precipiendo mandantes quatenus uel accedas ad locum, si uideris expedire, uel uocatis ad presentiam tuam quos uideris euocandos, habito Dei timore pre oculis, sine personarum acceptione in cause cognitione procedas  et per claustrales et alios, quos auctoritate nostra remota appellatione compelli uolumus ut perhibeant testimonium ueritati, de premissis articulis et aliis que partes duxerint proponenda plenissime studeas inquirere ueritatem, et quidquid reprehensione inueneris dignum in capite uel in membris, in scriptum fideliter redigens, ad nos cures sub sigilli tui munimine destinare, in festo beati Andree terminum assignans partibus, quo se nostro conspectui representent, sententiam recepture. Illud autem attente prouideas quod predictus u. et hi qui aduersus abbatem aliquid duxerint proponendum, nullius possint potentia impediri, sed eam securitatem te faciente obtineant, quam ordo iudiciarius litigantibus  exigit impendendam. Si quid autem in preiudiciumipsius Willielmi et sociorum eius, ex quo iter arripuit ad sedem apostolicam ueniendi, inueneris attentatum, uiribus carere decernas, in expensis legitimis eis faciens prouideri. Nullis litteris, etc., harum tenore, etc.

Datum, ut supra.



CCXCII. G. AQUINATI EPISCOPO. Ut a predecessore suo alienata et uendita rescindantur. 

Congruam officii nostri actionem exsequimur, si pro ecclesiarum statu impigro studio satagimus, uigilem curam et sollicitudinem adhibentes ne in earum preiudicium aliquid statuatur, et si qua deprehenduntur temere attentata, falce moderaminis  resecamus. Intelleximus sane quod bone memorie R. predecessor tuus partem decimarum ad mensam episcopi pertinentem in beneficium clericis quibusdam concessit; quedam etiam, cum ageret in extremis, tam in possessionibus quam in quibusdam prouentibus aliis personis tam clericis quam laicis, non seruata pontificali maturitate, donauit. uolentes itaque indemnitati tue et ecclesie tibi commisse pastorali diligentia prouidere, predicta omnia, sicut illicite alienata esse constiterit, appellatione remota, legitime reuocandi facultatem tibi auctoritate apostolica indulgemus.

Datum Rome apud Sanctum Petrum, etc., uIII Kalend. Iulii.



CCXCIII. B. WATIEN. EPISCOPO. Constitutio quedam de synodo seruanda confirmatur. 


Cum a nobis petitur, etc., usque ad uerbum effectum. Ex parte siquidem tua nostris fuit auribus intimatum, quod cum presbyteri tue diecesis nunquam ad synodum conuenirent, tu, sicut uir discretus et prouidus, diligenter attendens quod quia nunquam exhortationem sui episcopi audiebant nec percipiebant correctionem suorum excessuum, in eis et eorum subditis apparebat morum nimia corruptela et nimis existebant imperiti et rudes in regenda animarum cura, habito consilio uenerabilis fratris nostri Iob metropolitani tui et capituli ecclesie tue, ut omnes presbyteri et prelati tue diecesis annuatim  in Natiuitate beate uirginis uenirent ad tuam synodum, deliberatione prouida statuisti, quibusdam decimis, que ad sumptus episcopales specialiter pertinere dicuntur, ut eis materiem cuiuslibet difficultatis auferres, uniuersorum procurationi perpetuo deputatis. Nos igitur, uenerabilis in Christo frater, tuis iustis postulationibus grato concurrentes assensu, predictam constitutionem, sicut de consilio metropolitani tui et assensu canonicorum ecclesie tue prouide facta est, auctoritate apostolica confirmamus, etc. Nulli ergo, etc.

Datum Rome, etc., XII Kalend. Iulii, etc.



CCXCIu. NICOLAO MILITEN. EPISCOPO. Ut a decessoribus alienata reuocentur. 


Sicut ex officio quod nobis est diuina clementia propitiante commissum tenemur his que rite ac secundum formam canonicam peracta esse noscuntur, robur auctoritatis apostolice impertiri; sic ad ea in irritum reducenda que minus licite nouerimus attentata, studium nos conuenit et operam impendere diligentem. Nos igitur indemnitati tue ecclesie prouidere uolentes, ut uniuersa tam mobilia quam immobilia, que a predecessoribus tuis uel a canonicis ecclesie tue seu a quibuscunque personis in preiudicium tuum ac ecclesie tue illicite collata, subtracta seu alienata fuerunt, liceat tibi sine alicuius appellationis impedimento ad ius tuum  et ecclesie tibi commisse legitime reuocare, fraternitati tue liberam auctoritate presentium tribuimus facultatem. Nulli ergo, etc.

Datum Rome apud Sanctum Petrum, uII Kalend. Iulii.



CCXCu. TRANEN. ARCHIEPISCOPO, ET BRUNDUSIN. ARCHIDIACONO. Committitur eis causa Philippi notarii sui contra Thomam uI super cantoria Hydruntina. 

Cum litigaturus super cantoria ecclesie Hydruntin. Thomas clericus ad nostram presentiam accessisset, quia dil. filius magister Philippus notarius noster super ea ipsi se aduersarium opponebat dicens cantoriam ipsam sibi fuisse canonice assignatam,  nos eis dilectum filium G. Sanctorum Cosme et Damiani diaconum cardinalem concessimus auditorem: coram quo ex parte predicti T. taliter dicitur fuisse propositum, quod cum ipse cantoriam ipsam canonice fuisset adeptus et fere per uiginti annorum spatium pacifice tenuisset et Romam ueniens ab Albertino quondam mercatore mutuo recepit pecuniam ei apud Hydruntum cum accessionibus exsoluendam. Cumque dictus Al. propter ipsam recipiendam Hydruntum iuisset, ibidem infirmitate grauatus de pecunia ipsa disposuit; quam cum post eius obitum idem T. erogare intenderet secundum arbitrium testatoris, Ioannes, qui G. relictam ipsius Alb. duxerat in uxorem, ad uenerabilem  fratrem nostrum Hydruntinum archiepiscopum a sede apostolica litteras impetrauit, in quibus habebatur ut quia dictus T. ad terminum constitutum pecuniam non soluerat memoratam et propter hoc reus erat prestiti iuramenti, ipsum cogeret ad eamdem pecuniam exsoluendam et pro periurio ipsum ad Rom. Ecclesiam destinaret. Cum autem ipse sepedictam pecuniam conquerenti iuxta mandatum apost. persoluisset et dictus I. publice fuisset et sponte confessus quod memoratus T. super solutione ipsius pecunie non prestitisset iuratoriam cautionem, sed ipse id ad terrorem in litteris apostolicis fecisset apponi, accedente propter hoc ipsius nuntio ad apost. sedem et dicto predecessori nostro rei seriem exponente, ipse per litteras dilecti  filii nostri I. tt. S. Stephani in Celio monte presbyteri cardinalis archiepiscopo memorato mandauit ut ab eodem T. super periurio quod dictus fuerat incurrisse purgatione recepta, ipsum non permitteret super ea alterius molestari. Licet autem dictus archiepiscopus purgationem ipsius, qui eam spontaneus offerebat, primo recipere distulisset, ei tamen indixit ut de periurio, adulterio, homicidio et aliis criminibus se purgaret, indulta sibi super hoc consilii libertate et nulla ei pena penitus irrogata. Ceterum cum idem T. reuersus ad ipsum, humiliter rogauisset ut eum indebite non grauaret et ad sedem apostolicam appellasset, ipse eum ab officio cantorie suspendit, et post appellationem iterum interpositam ad ap. sedem in eum excommunicationis sententiam  ferre et beneficiis suis non est ueritus spoliare; cantoriam ipsam dicto notario nostro assignans ut apud sedem apostolicam eum patronum sibi et ei redderet inimicum, propter quod idem T. primo restitui postulabat, ac postmodum suam causam audiri. uerum ex aduersa parte memoratus notarius noster litteras nobis ipsius archiepiscopi presentauit, ad bone memorie Clementem papam predecessorem nostrum directas: in quibus erat expressum, quod cum archiepiscopus ipse apostolicas et tam dicti cardinalis quam uenerabilis fratris nostri Sipontini archiepiscopi, qui tunc apud sedem apostol. morabatur, litteras recepisset ut dictum T. de periurio quod commisisse dicebatur, quoniam ad statutum terminum, prout iuramento firmauerat, pecuniam  non soluerat memoratam, purgationem prestare compelleret, ipse accitis ad se Liciensi, Leucadensi et Augentinensi episcopis suffraganeis suis, sub apostolica ei auctoritate indixit ut septima manu de periurio se purgaret; adiiciens ut quia fama exierat quod dictus Al. in domo sua fuerat interfectus , super reatu homicidii tertia se compurgantium manu ostenderet innocentem; precipiens etiam quod de adulterio diffamatus fuerat et a iustitiariis propter hoc aliquando missus in carcerem; et quia cum quadam commatre  sua coniugata incestum et adulterium commisisse publice dicebatur, pro incestu septime et pro adulterio tertie manus, non tam delegata quam ordinaria fungens auctoritate indixit. Quam quia contumaciter prestare contempsit, ipse mandatum apostolicum exsequens et a iustitie tramite non recedens, eum ab officio et dignitate suspendit, donec de premissis omnibus se purgaret. Cum autem dictus T. sententiam suspensionis contemneret et sicut prius dignitate ac beneficio uteretur, et ducentos octoginta malachinos, quos predecessor ipsius archiepiscopi domui Ierosolymitani Hospitalis et militie Templi legauerat et quos ipse T. publice rapuerat de manibus testatoris, ab eo admonitus  restituere non curaret, excommunicationis in ipsum sententiam promulgauit. Quia uero ipse, secundam sententiam et priorem contemnens, choro se ingessit ecclesie Hydruntine et admonitionem ipsius archiepiscopi, qui eum a tam temeraria presumptione desistere commonebat ac mandabat ut exiret ecclesia, quia erat excommunicationis uinculo innodatus, a sua presumptione non destitit, imo quod archiepiscopus mentiretur per medios dentes respondit et quod tanquam uentum eius sententiam reputaret. Archiepiscopus ipse contumaciam tantam attendens et considerans eum idiotam esse et ad cantorie officium minus aptum, utpote qui horas diurni officii per se nec legere poterat nec cantare et solam capitis tonsuram habebat, ac quia  confessus fuerat quod conspirauerat contra archiepiscopum et manifestum erat eum contra iuramentum quod ipsi prestiterat super fidelitate uenisse, per sententiam dicta eum cantoria priuauit et ipsam memorato nostro notario concessit; ac postmodum bone memorie Celest. papa predecessor noster eamdem sententiam confirmauit. Cum igitur dictus cardinalis que coram eo proposita fuerant in nostra presentia retulisset, nos causam ipsam uestro duximus examini committendam: per apostolica uobis scripta mandantes quatenus eum pro absoluto habentes, inquiratis super premissis diligentius ueritatem; et si uobis constiterit post appellationem legitime interpositam uel alias, citra iustitiam prefatum T. spoliatum fuisse, appellatione  remota ipsum restitui faciatis, indicta sibi super premissis criminibus purgatione canonica; in qua si forte defecerit, cantorie sibi dignitas auferatur et restituatur notario sepedicto pacifice possidenda. Testes, etc., cogantur. Nullis litteris, etc., si que apparuerint preter assensum partium, etc.

Datum Rome apud S. Petrum, IX Kalend. Iulii, pontificatus nostri anno primo.



CCXCuI. CANONICIS BASILICAE PRINCIPIS APOSTOLORUM, TAM PRAESENTIBUS QUAM FUTURIS, CANONICE SUBSTITUENDIS IN PERPETUUM. Quod eorum ecclesiam, in qua ipse canonicus fuerat, in honorem apostolorum ditiorem reddere uelit. 


Cum in lege ueteri non solum laborum primitie, uerum etiam hominum primogenita, Domino mandentur offerri; nos, quos ipse, licet immeritos, gratuito celestis gratie rore perfusos ad summi pontificatus apicem sublimauit, ut primogeniti simus in multis fratribus, cum omne opus nostrum teneamur Domino consecrare, promotionis nostre primitias ipsi fideliter offerre decreuimus et in honorem apostolorum principis cui, licet immeriti, non sine magno quodam et admirabili sacramento successimus in officio pastorali , sacrosanctam  eius basilicam licet tenuis, alicuius tamen muneris priuilegio decorare: sperantes quod is qui munus Abel et minuta uidue missa in gazophylacium acceptauit, nostre quoque respiciat humilitatis affectum, non quantum sed ex quanto proferamus attendens: qui cum sit Dominus omnium et bonorum nostrorum non egeat, quid digne possimus tribuenti retribuere non habemus; quia de suo reddimus, non de nostro largimur. Eapropter, dilecti in Domino filii, uobis, tanquam specialibus principis apostolorum ministris, ob ipsius apostoli reuerentiam cupientes utiliter prouidere, attendentes etiam quod inter ceteras ecclesias per uniuersum orbem diffusas, basilicam principis apostolorum, utpote sedem nostram, specialius diligere ac  honorare tenemur, sicut qui olim in ipsa uobiscum pariter canonici beneficium assecuti, nunc de filio in patrem eius diuina sumus miseratione promoti, alteram quartam ministeriorum ad honorem Dei et apostolorum principis, ac ut sollicitius et deuotius diuinis officiis intendatis, de communi fratrum nostrorum consilio uobis et successoribus uestris perpetua donatione concedimus et apostolice sedis priuilegio communimus; ita ut deinceps medietatem omnium ministeriorum sine diminutione qualibet habeatis. Ad hec, ecclesias Sancti Iacobi et Sancti Leonardi sitas in Septiniano, quantum ad spiritualia, pleno uobis iure subiicimus, super iure patronatus nemini preiudicium facientes, ab ecclesiis autem Sancti Michelis, Sancte Marie in  Saxia et Sancte Marie in Transpadina concedimus et statuimus in scrutinio, baptismo, processionibus et chrismatis confectione, uobis subiectionem et reuerentiam perpetuis in posterum temporibus exhiberi. Nullis obstantibus priuilegiis, cum hoc beneficium uobis de certa conscientia conferamus. Reseruantes nobis et successoribus nostris in tribus predictis ecclesiis institutionem, destitutionem et correctionem omnium clericorum. In ceteris autem ecclesiis, que sunt in ciuitate Leoniana, et per stratam usque ad Montem malum, ius quod hactenus habuistis uobis et successoribus uestris auctoritate apostolica in perpetuum confirmamus. Decernimus ergo ut nulli omnino hominum liceat prefatam ecclesiam beati Petri temere perturbare, etc. Si qua igitur, etc.

 Datum Laterani per manum Rainaldi domini pape notarii, uicem agentis cancellarii, III Idus Martii, indictione prima, Incarnationis Dominice anno 1198, pontificatus uero domini Innocentii pape III anno primo.



CCXCuII. EPISCOPO, GAUTERO ET IOANNI ARCHIDIACONIS EXONIENSIBUS. Furioso ablata beneficia reddi mandantur: et ne inuitus coactusque tonsuratus in monasterio contra uoluntatem retineatur. 

Petri diaconi humilis nobis querela monstrauit quod cum coram dilecto filio abbate Radingen. et bone memorie magistro Simone, quondam procuratoribus  tunc Saresberien. episcopi, a Rogerio clerico, qui multas ei molestias irrogauerat et per capellanum suum eius capellanum grauiter uulnerauerat  , traheretur in causam, in superbie spiritum et in iram uehementer accensus, extra seipsum factus, ducebatur amens, petens se in flumen mittere uel per laquei suspendium interire. Magister uero Simon talem ipsius amentiam et infirmitatem attendens, sigillum suum ei subripuit et prebendam eius accepit; alios quoque redditus, quos in episcopatu Saresberien. habebat, in manu sua retinuit et partem sibi, prout uoluit, reseruauit, partem uero aliis processu temporis assignauit. Abbas  autem Radingen. ipsum capi faciens et ad monasterium suum adducens, pernoctantem ibi et ductum in capitulum tonsurauit et habitum monasticum eum indui fecit. Postea uero tali amentia et alienatione cessante, ad seipsum rediit et coram abbate, monachis et quibusdam aliis reclamauit, dicens se nec uelle nec posse monachorum ordinem regulamue tenere: petens instanter ut in qua intrauit ueste, liber abiret. Dicti uero abbas et monachi ei exitum denegantes, per nouem fere menses inclusum et custodie traditum retinuerunt inuitum. Cum autem idem in proposito suo firmus et immobilis permaneret, a tanta uiolentia sedem apostolicam appellauit. Permissus autem postmodum ab abbate de custodia qua tenebatur exire, litteris  dimissoriis ab eisdem abbate et monachis impetratis, iterum appellauit. Prescriptus uero magister Simon appellationi ad sedem apostolicam facte non deferens, tam ipsum P. quam suos excommunicare presumpsit; quos bone memorie Celest. papa predecessor noster absolutos nuntiari mandauit per iudices delegatos. Quocirca discretioni uestre per apostolica scripta precipiendo mandamus quatenus, si premissis ueritas suffragatur, prefato Petro, cui dictus predecessor noster beneficium absolutionis impendit, prebenda sua et aliis beneficiis spoliato, amotis ab eis quibuslibet illicitis detentoribus, prebendam ipsam et omnia bona sua, que in ipsius iuris preiudicium alienata dicuntur, appellatione cessante auctoritate nostra in integrum, sicut  iustum fuerit, restitui faciatis, audituri postmodum si quid propositum fuerit questionis et fine debito decisuri. Testes cogantur. Nullis, etc.

Datum Rome, etc., X Kalend. Iulii.



CCXCuIII. ARCHIDIAC. MEDIOLANEN. Quod heretici ad nullas dignitates nec eligi nec eligere possint. 

His que ad ampliandam fidem catholicam et reprimendam prauitatem hereticam statuuntur, auctoritatem nostram libenter impendimus et fauorem. Sane, sicut accepimus, dilectus filius noster G. Sancte Marie in Porticu diaconus cardinalis, dum  legationis fungeretur officio in partibus Lombardie, de consilio uenerabilium fratrum nostrorum Mediolanen. archiepiscopi et episcoporum qui ad eum uerone conuenerant et quorumdam etiam sapientum instituit ut de cetero heretici ad consilia et dignitates Lombardie nullatenus admittantur nec eligendi alios eis arbitrium conferatur nec in eligendis personis ad eas uocem debeant aliquam obtinere. Ad id autem seruandum in posterum potestates, consules, consilia Lombardie astringendos constituit iuratoria cautione et te ad recipienda iuramenta eorum in quibusdam ciuitatibus deputauit, indulta tibi libera facultate contumaces excommunicationis et terras eorum interdicti sententiis  feriendi. Nos igitur quod ab eodem cardinali prouida deliberatione statutum est ratum habentes, ut iuxta mandatum eius a ciuitatibus illis super hoc exigas et recipias iuramenta, ad quas te ipse duxerat destinandum, iniungimus, auctoritate tibi presentium indulgentes ut contradictores excommunicationis sententia ferias et terras eorum subiicias interdicto. Nulli ergo, etc.

Datum Rome, apud Sanctum Petrum, XuII Kalend. Iulii.



CCXCIX. NIuERNEN. EPISCOPO, uIRZILIACENSI ET DE MACERIIS ABBATIBUS. Iis committitur causa abbatis Flauiniacensis contra priorem de Sinemuro. 


Cum dilectus filius G. abbas Flauin. nuper apud sedem apostolicam moraretur, superuenit dilectus fil. A. prior de Sinemuro postulans instantissime ut abbatiam Flauin. sibi restitui faceremus, qua dicebat se pretermisso iuris ordine spoliatum. Nos autem dilectum filium G. tituli S. Marie Transtiberim presbyterum cardinalem eis dedimus auditorem; in cuius presentia fuit ex parte iamdicti prioris propositum quod predecessor noster Celestin. papa bone memorie uenerabili fratri nostro Cabilonen. episcopo et dilecto filio Molismen. abbati districte precepit, sicut in ipsius litteris continetur, ut R. quondam abbatem Flauin. omni contradictione cessante deponerent, et, nisi capitulum infra certum  terminum in idoneam personam canonice conueniret, ipsi de prelato idoneo monasterium ordinarent. Amoto itaque abbate a iudicibus nominatis et assignato termino monachis et de communi uoluntate recepto, infra quem de substituendo pastore monasterio unanimiter prouiderent, electioni fuit terminus assignatus: in quo cum de facienda electione communiter tractari deberet, N. monachus frater predicti abbatis cum nouem fautoribus suis monasterium noluit introire, sed ad ipsorum malitiam conuincendam, ab aliis de consensu omnium electioni fuit alius terminus assignatus; ad quem, preter memoratos nouem in sua sicut prius contumacia perdurantes, omnes monachi conuenere.  Predicti autem nouem se in domo cuiusdam laici receptantes, constanter asserebant quod capitulum non intrarent, nisi electionis potestate in unum ex ipsis collata. Quod etiam conuentus facere uoluit, ut scandalum schismatis uitaretur; dummodo electurus iuramento firmaret quod de gremio Ecclesie meliorem secundum conscientiam assumeret in abbatem, quod recipere noluere, nisi compromissio fieret absolute ut cui daretur eligendi facultas, undecunque uellet assumeret eligendum. Sic ergo conuentus, habito prudentum uirorum consilio, qui ad electionem conuenerant et de uoluntate absentium, de facienda electione tractatum habere ceperunt et premissos nouem indignos electione credentes, tandem in quatuor monachos presbyteros de corpore  conuenerunt monasterii: qui promiserunt, prestito iuramento, quod de gremio Ecclesie personam idoneam nominarent, iurantibus aliis quod illum sine contradictione reciperent qui esset a quatuor nominatus. Ipsi uero prefatum A. monachum ipsius Ecclesie, priorem Sinemuri, uirum prouidum et discretum, unanimiter elegerunt; quem conuentus gratanter suscipiens, cantando, sicut moris est: Te Deum laudamus, in sede abbatis electum solemniter posuere; qui rediens in capitulum cum conuentu, se, electionem suam, electores et consentientes eis in protectione sedis apostolice posuit, ad eam appellando si qui ducerent resistendum. Consequenter electionem et formam eius per idoneas personas intimauit iudicibus intimatis; quibus  electio ualde placuit et quod idem ipsi fecissent nuntiis responderunt, si ad eos electio pertineret; coram quibus, si qui electioni se opponerent, appellatio fuit a nuntiis innouata. Quibus iudices retulerunt quod in absentia partium nichil penitus innouarent, et nisi prius de cause meritis fierent certiores et ita per septem septimanas et amplius dictus A. possessionem et administrationem habuit ut electus. Exinde dictus G. cum multitudine ueniens armatorum, monasterium per uiolentiam occupauit, eiectis uiginti duobus monachis qui eius proposito resistebant, et post appellationem eo presente interpositam, iam tertio eos turpiter tractari fecit et quosdam ex ipsis usque ad effusionem sanguinis uerberari.  Postmodum uero memoratum A. per uiolentiam nobilis uiri ducis Burgundie de prioratu Sinemuri fecit expelli, data sibi magna pecunie quantitate, quam super possessionibus prioratus usque ad ducentas libras prouenien. [f. Prouincenses] et amplius mutuo dicitur accepisse propter quod eumdem A. et fautores suos ita inhoneste tractatos exire a terra oportuit et latere. Idem etiam dux amicos ipsius A. usque ad subuersiones castrorum et incendia fuit eius odio persecutus. Sed postmodum ad se rediens et gratiam eis restituit et a persecutione destitit monachorum: qui mox ut eis fuit opportunitas reddita, quod persecutionis tempore facere non poterant, ad sedem apostolicam accesserunt, suppliciter postulantes ne mora temporis,  quam necessitas peperit non uoluntas, eis deberet preiudicium generare. Contra quem citra litis contestationem fuit propositum ex aduerso quod cum ipse A. ex causa multiplici esset excommunicationi subiectus, ei dictus abbas non tenebatur aliquatenus respondere. Quondam enim ipsius A. consanguinei pro uiolenta iniectione manuum in priorem Flauiniacensem, quem membris genitalibus mutilarunt, excommunicati fuerunt publice nuntiati et castrum eorum suppositum interdicto; infra quod dictus monachus se recipiens, sacrilegerum communionem nullatenus euitauit; quibus scienter communicando, labem excommunicationis incurrit: et cum sine abbatis sui licentia claustrum exierit, quod non est etiam pro ecclesiasticis utilitatibus faciendum, secundum  statuta regule, que excommunicatos asserit donec satisfaciant monasteriis que relinquunt, personam standi in iudicio non habebat. Auctoritate quoque delegatorum iudicum excommunicationis uinculo dicebatur astrictus, sicut ipsorum littere testabantur; cumque per annum et dimidium in excommunicatione permanserit, admitti non debebat amplius ad agendum. Adiectum fuit etiam pro abbate quod, cum propter onera debitorum quibus suum monasterium pregrauatur, que contraxit predecessor suus ipsius A. consanguineus, ad sedem apostolicam accessisset, sicut ex arbitrio uenerabilis fratris nostri Ostien. episcopi euidenter apparet, cum trecentas quinquaginta marchas uener. fratri nostro Eduen. episcopo proinde soluere teneatur nec  ad causam istam fuerit euocatus, compelli non poterat nec debebat ut aduersario responderet; qui uidebatur dolose uersari, cum illum uolebat non premonitum conuenire, de quo coram ordinario iudice congruo loco et tempore, si quam haberet, poterat iustitiam obtinere: cui quod nullam superesset ius ad agendum, per confirmationem eiusdem predecessoris nostri et acta delegatorum iudicum manifeste poterat approbari. Iudices etiam auctoritate apostolica inhibuere conuentui, ne sine priore, decano et aliis, ex iusto metu absentibus, ad electionem procederent; et hoc idem quidam de capitulo inhibentes ne contra prohibitionem iudicum aliquid fieret, sedem apostolicam appellarunt. Quidam uero iuuenes, inhibitione iudicum et appellatione contemptis,  absentibus priore, decano et sociis, nolente quoque parte residentium saniore, predictum A. eligere presumpsere; quibus, ne possent eum ad Ecclesiam ducere, fores Ecclesie clause sunt ab his qui rectius sentiebant, ruptis funibus campanarum: unde factum est ut neque in obedientia monachorum uel fidelitate burgensium factum ipsorum procederet, nec etiam in solemnibus que consueuere in talibus adhiberi; et ita nec auctoritate iudicum nec de conscientia diecesani episcopi nec de uoluntate ipsius capituli in spiritualibus uel temporalibus ministrauit. Post hec quidam de residentibus in capitulo, cum litteris ipsius capituli continentibus ueritatem, accesserunt ad iudices delegatos, ut Ecclesie  iuxta tenorem apostolici mandati consulerent postulantes. Qui, deliberato consilio, quod eis inhibentibus factum erat in irritum reuocantes, et eos qui elegerant et electum per diecesanum episcopum excommunicationis uinculo innodarunt. Postmodum ad ordinationem monasterii procedentes, ipsum G. qui presidet, tunc uirziliacen. hostalarium, elegerunt; quem petitum solemniter et concessum monachi et populus Flauiniacenses, sicut eis a iudicibus mandatum fuerat, cum honore debito recepere et tunc a diecesano episcopo munus benedictionis nullo contradicente suscepit. Exinde ad ecclesiam pariter accedentibus, episcopus in sede abbatis illum constituens, per funem campane, sicut moris est, inuestiuit; cui et monachi obedientiam et burgenses  fidelitatem debitam prestitere; usque ad hec tempora  pacifice prefuit abbatie. Hec omnia que premisimus, scilicet H. depositionem, et A. cassationem, uerum etiam ordinationem et institutionem dictus predecessor noster per suas litteras confirmauit; nec eo uiuente presumpsit aliquis reclamare. Cuius confirmationem ratam haberi petebat et que per aduersarium amiserat, postquam appellationem interposuit et iter arripuit ad sedem apostolicam ueniendi, sibi restitui postulabat. Ceterum premissis obiectionibus pars ipsius A. taliter respondebat, quod cum dictus G. canonicus fuerit regularis et cucullam sine abbatis sui licentia accepisset, presertim cum talis fuerit canonica regularis, quod canonicis, ne monachi  fieri possint, per priuilegium denegetur, de recessu monasterii sine prelati licentia non poterat aduersarium accusare. Pari modo cum eos qui dictum priorem genitalibus mutilarunt ad osculum postea pacis receperit, redditus centum librarum tam eis quam aliis per annos singulos persoluendo, super eorum communione aduersario quidquam obiicere non debebat, cum ipse commisisset similia uel peiora, quibus tamen se communicasse penitus denegabat. A iudicibus uero delegatis ligari se potuisse illa ratione negabat, quod post depositionem memorati abbatis, eorum iurisdictio exspirasset, maiore parte capituli et consilii sanioris abbatem concorditer eligente. Et cum per narrationem et responsionem litis contestatio fiat et hec obseruata fuerint  inter ipsos, asserebat aduersarium non posse instantiam iudicis declinare. Nos ergo, qui iuxta commissum nobis apostolatus officium uniuersis sumus in sua iustitia debitores, per apostolica uobis scripta mandamus quatenus partibus ad uestram presentiam constitutis [conuocatis], si predictus A. legitime comprobauerit iurisdictionem delegatorum ante institutionem prefati G. penitus exspirasse, legitimum etiam impedimentum ostenderit propter quod non potuit appellationem prosequi infra annum cum ex iusta causa indulgeatur biennium, tunc demum inquiratis super propositis et proponendis diligentius ueritatem; et Deum habentes pre oculis, sine personarum acceptione causam ipsam, ad locum idoneum  accedentes et utrique parti securum, si partes consenserint, fine canonico terminetis, uel eis non consentientibus, usque ad diffinitiue sententie calculum procedentes, gesta omnia redacta in scriptis et sigillorum uestrorum munimine roborata ad nostram presentiam transmittatis; statuentes partibus terminum competentem, ad quem recepture sententiam per se uel procuratores suos nostro se conspectui representent. Interim autem predictus G. sicut abbas libere administret. Nullis litteris, etc., preter assensum partium, etc. Quod si omnes, etc., tu, frater episcope, cum eorum altero, etc.

Datum Rome apud S. Petrum, etc.



CCC. MAGDEBURGEN. ARCHIEPISC. ET SUFFRAGANEIS EIUS. Ne pro terre sancte recuperatione laborantibus iniurie inferantur. 


Quanto grauioribus rerum et personarum periculis se opponunt qui relicta domo propria pro liberatione salutifere crucis et terre sancte, quam Dominus noster iehsu Christus pretioso sui corporis sanguine consecrauit, ad partes transmarinas accedunt, tanto circa tuitionem ipsorum et rerum suarum uigilantior cura nobis incumbit; cum tam ipsi quam res eorum sint, donec in sancta peregrinatione permanserint, specialiter sub protectione sedis apostolice constituti. Ex parte siquidem dilectorum filiorum  principum, magnatum et aliorum de uestra prouincia, qui crucem suis humeris infigentes, ad partes Hierosolymitanas pro seruitio Iesu Christi non sine magno discrimine laborarunt, fuit in auditorio nostro propositum quod ipsis in obsequio sancto manentibus, contra protectionem quam sedes apostolica duxit eis specialiter impendendam, quidam de uestra prouincia malo spiritu concitati, postposita reuerentia uenerande crucis et eius qui pro salute omnium tanquam pretium nostre redemptionis in ea pependit, possessiones eorum et bona inuadere minime timuerunt. uolentes igitur eorum temeritati, prout conuenit, obuiare, fraternitati uestre per apost. scripta precipiendo mandamus atque precipimus quatenus presumptores illos, qui uobis suis nominibus exprimentur,  ad faciendam plenariam restitutionem taliter ablatorum et passis iniuriam satisfactionem congruam exhibendam, singuli uestrum, cum fueritis requisiti, monitione premissa per ecclesiasticam districtionem subl. appellationis obstaculo compellatis.

Datum Rome apud S. Petrum u Kalend. Iulii.



CCCI. EPISCOPO LEXOuIEN. ET ABBATI uALLIS RICHERII Causa abbatis de Conchis eis committitur. 

Sicut in litteris bone memorie Celestini pape predecessoris nostri perspeximus contineri, cum olim quidam monachus Conchen. ad sedem apostolicam accessisset cum clamoribus importunis, et quarumdam  litterarum, quas secum habebat, testimonio premunitus, asseruit quod ad mandatum dilecti filii nostri Iord., tituli Sancte Pudentiane presbyteri cardinalis, tunc apostolice sedis legati, dilecti filii abbas Troarnensis et prior Sancte Barbare abbatem de Conchis pro inutili administratione, corporis incontinentia rerumque monasterii dilapidatione, ascito sibi priore de Lira, predicti legati auctoritate ab officio et administratione abbatie memorate deponere curauerunt. Cum itaque non esset qui pro parte altera responderet, ad nimiam predicti monachi pertinaciam et clamosam instantiam sententiam talem, prout rationabiliter lata fuerat, nec legitima appellatione suspensa, idem predecessor noster confirmans, eam mandauit inuiolabiliter obseruari. Dictus  uero abbas postmodum ad apostolicam sedem cum magnis ueniens periculis, laboribus et expensis, multorum et magnorum uirorum testimonialibus litteris communitus, se post appellationem interpositam ad litteras per precum mendacia impetratas, a iudicibus sibi suspectis, iuris ordine non seruato, ab administratione monasterii conquestus est iniuste fuisse amotum, cum predictus legatus sepedictum monasterium uisitans, nichil circa personam abbatis uel ipsius administrationem inutilem inuenisset quod ei correctione dignum uel reprehensione uideretur. Idem etiam cardinalis proprio fuit ore confessus quod quandiu in monasterio fuit, cum cuncta diligentius inquisisset, domum per omnia in bono statu inuenit nec aliquid aduersus abbatem  fuit propositum questionis. Post discessum uero suum quidam aduersus sepedictum abbatem tot et tanta proposuere nefaria, quod nulla ratione, salua conscientia, sine inquisitione diligenti poterat preterire. Unde memoratis et priori mandauit ut de uita et conuersatione ipsius abbatis et totius capituli statu, associatis sibi uiris prudentibus, inquirerent diligenter et quidquid inuenirent ibidem ei absque dilatione significare curarent. Nunquam tamen sue fuisse intentionis asseruit quod ipsi ad sententiam proferendam absque ipsius consilio procederent et mandato. Sicque sepedictus predecessor noster nolens predictum abbatem inordinate grauari, quod a predictis inquisitoribus qui mandato cardinalis abusi fuerant factum erat enormiter circa  ipsum penitus irritans, in eum statum ipsum restituit in quo fuit cum dictus cardinalis a monasterio prefato recessit. Subsequenter uero uenerabili fratri nostro episcopo tunc electo et dilectis filiis Hu. et Lu. archidiacon. Ebroicen. precipiendo mandauit ut eidem abbati memorate abbatie plenam et pacificam possessionem auctoritate freti apostolica, nullius contradictione uel appellatione obstante, restituere non differrent, reuocantes in irritum quidquid post appellationem ad nos interpositam in ipsius abbatis preiudicium noscerent immutatum. Ne tamen illius restitutionis occasione uitia eius, si forte talis esset qualem eius aduersarii asserebant, dissimulare aut fouere deberet, eisdem iniunxit ut,  si quis postmodum appareret qui aduersus personam eius uel administrationem inutilem aliquid proponere uellet et canonica probatione monstrare, ea diligenter audirent eique cum sigillorum suorum testimonio fideliter intimarent: prouidentes attentius ne bona ipsius monasterii ex tunc possent per eius negligentiam seu male administrationis studium dissipari. uerum cum, sicut idem abbas in nostra nuper presentia constitutus asseruit, predictus episcopus illius auctoritate rescripti cum suis coniudicibus in negotii deberet exsecutione procedere, ipse post labores multiplices, restitutione nondum facta, diem ipsi apud Ebroicas assignauit: ubi pars aduersa ipsum ob multa pericula que persone sue imminere uidebantur, quod prefati episcopi  staret arbitrio fidem interponere compulerunt duobus aliis coniudicibus in absentia constitutis. Nos igitur causam ipsam tam super principali quam incidenti questione uestro examini committentes, discretioni uestre, de qua plenam fiduciam obtinemus, per apostolica scripta precipiendo mandamus quatenus super his omnibus studeatis, elicere ueritatem et quod secundum Deum uideritis rationabiliter statuendum, appellatione postposita, statuatis et faciatis id per censuram ecclesiasticam irrefragabiliter obseruari. Si qua uero partium legitime citata ad uestram presentiam uenire neglexerit, uos nichilominus, quantum de iure poteritis, in ipso negotio procedentes, finem ei debitum subl. appellationis obstaculo imponatis; prouisuri attentius ut  ita per omnia seruato iuris ordine procedatis, quod discretio uestra merito debeat commendari. Nullis litteris, etc., harum mentione, etc., Quod si non ambo, etc., alter uestrum.

Datum Rome apud Sanctum Petrum.



CCCII. SYRACUSANO EPISCOPO ET ABBATI SAMBUCIEN. Ut crucem predicent et homines ad terre sancte recuperationem adhortentur. 

Plorans plorauit Ecclesia et uox in Rama audita est ploratus et ululatus ipsius, imo etiam in omnem terram clamor eius exiuit et in fines orbis terre singultus ipsius; ex quo nunc ultimo, peccatis Christiani populi promerentibus, uenerunt gentes in hereditatem  Domini, coinquinauere templum sanctum eius, posuerunt Hierusalem uelut pomorum custodiarum, posuerunt mortalia seruorum eius escas uolatilibus celi, carnes sanctorum bestiis terre. Effuderunt sanguinem sicut aquam in circuitu Hierusalem et non erat qui sepeliret. Fremuerunt enim gentes et populi non prorsus inania meditati, astiterunt cum regibus suis et principes conuenere in unum aduersus Dominum et aduersus Christum eius; et quasi preualentes in ipsum et in hereditate possidentes sanctuarium eius, profanantes Sancta sanctorum et ad pretiosa ipsius manum et animum extendentes, sancta eius diripuere in predam et sorte sibi eius spolia diuiserunt. Sane apostolica  sedes que mater est omnium generalis, egre ferens uictimas filiorum et suos dolens terminos coarctari, predecessorum nostrorum temporibus ad uniuersas prouincias, in quibus nomen colitur Christianum litteras sui gemitus destinauit, ut filios in iniurie paterne uindictam et fratres armaret in fraterni excidii ultionem. Licet autem diuersi reges et principes Christiani ad commonitionem ipsius arma mouerint in paganos, quia tamen, sicut effectus demonstrat, non ambulauerunt prout debuerant in lege Domini, imo reuertebantur cum incederent et ollas carnium in deserto et Aegypti delicias in solitudine affectabant, nec in digito Domini sed sua potius potentia confidebant, quibusdam eorum pereuntibus gladio et aliis infirmitate consumptis,  nondum auersus est a nobis furor Domini, sed adhuc manus eius extenta. Non autem hec scribimus ut uos de diuina misericordia desperare uelimus, que uocat ea que non sunt tanquam ea que sunt, que posset in hac Christiani populi necessitate exhibere plusquam duodecim legiones angelorum, que docet manus ad prelium et digitos mouet ad bellum; sed ut nostram potius incuriam arguamus, qui culpis nostris miserationem Domini uisi sumus hactenus retardare; sicut filii Hierusalem, qui murmurauere in castris nec exaudierunt uocem Domini, quadraginta dies quibus potuissent terram repromissam intrare in annos totidem conuertere. Sic, sic olim populus Hierusalem, cum ad debellandum tribum Beniamin prius Domino consulto, deinde ipso ascenderet  iniungente, non prius de ipsis uictoriam est adeptus quam semel et secundo conuersus in fugam, culpas suas hostili gladio expiaret. Siquidem si fides nostra sicut granum sinapis fuisset et in lege Domini ambulassent qui tulerunt crucem eius ut ipsius iniuriam uindicarent, unus nostrum mille et duodena millia effugasset; et sicut deficit fumus et fluit cera a facie ignis, sic inimici eius ab eorum presentia defecissent. Quamuis autem contrarium merita non meruerint, qui per peccata que iugiter facimus ad duriora Dominum prouocamus: quia tamen miserationes ipsius sunt super omnia opera eius et cum iratus fuerit, misericordie recordatur, si conuersi fuerimus, adiiciet misereri Deus et non continebit in ira misericordiam suam; nec dabit  hereditatem suam in opprobrium ut dominentur ei de cetero nationes, ne forte consentiant aduersarii nostri et dicant: Manus nostra excelsa, non Deus, fecit hec omnia . Quis igitur in persona propria pro eo laborare recuset, imo etiam extrema pericula sustinere, qui pro nobis crucis patibulum subire uoluit ut inimici a nobis expelleret potestatem? Quis sua deneget illi qui nobis et esse contulit et habere; qui centuplum retribuit in presenti et in futuro premia pollicetur eterna? Nam, et secundum Apostolum, pietas promissionem habet uite que nunc est et future. Quis pro eo mori deneget, qui actus est pro nobis obediens usque ad mortem, mortem autem crucis; qui  habet potestatem corpus et animam perdere in gehennam; et secundum multitudinem miserationum suarum breui temporis spatio mortis compendio uitam istam in eternam potens est commutare? Exsurgant igitur fideles Ecclesie, apprehendant arma et scutum, et exsurgant in adiutorium Iesu Christi; ut et ipse mittat eis auxilium de sancto et de Sion tueatur; eo faciente cum ipsis signum in bonum qui conterit bella, qui currum et exercitum Pharaonis proiecit in mare; infirmi robore accingantur, ut arcum fortium superent et superbiam eorum humilient qui non in Deo sed in sua feritate confidunt. Quia uero plerique laborare sufficiunt in personis, qui subuenire non possunt in rebus et e conuerso nonnulli non in personis sed in rebus possunt prestare  succursum; ut omnes laboris sint et mercedis participes, dilectis filiis comitibus, baronibus et uniuerso populo Sicilie mandauimus, et in remissionem iniunximus peccatorum ut ad defensionem terre natiuitatis et resurrectionis Dominice, ubi Deus, Rex noster, ante secula salutem in medio terre dignatus est operari, in nauigio, uictualibus et aliis necessariis studeant subuenire. Cum enim Teutonici in ultramarinis partibus commorantes, sicut accepimus, in proximo sint ad propria redituri; nisi terre illi deuotio populi Christiani subuenerit, et residuum locuste comedet brucus et non solum non recuperabimus iam amissa, imo potius recuperata et possessa diutius, quod auertat Dominus, amittemus. Nos autem, ne uideamur aliis onera grauia et importabilia  imponere, digito autem nostro nolimus ista mouere, aliquem de fratribus nostris in expensis propriis ad partes illas cum alio competenti subsidio disposuimus destinare: qui exercitum Domini in humilitate precedat et, Iosue pugnante, cum Aaron ascendat in montem contemplationis et oret ut Amalec in fugam, faciente Domino, in ore gladii conuertatur. Omnibus autem qui propter hoc in persona propria laborabunt, de Dei et apostolorum eius Petri et Pauli auctoritate confisi, plenam peccatorum suorum, de quibus cordis et oris egerint penitentiam, ueniam indulgemus. Ceteros uero qui ad opus huiusmodi exsequendum aliqua de bonis suis forte contulerint, iuxta muneris quantitatem et precipue iuxta deuotionis affectum, remissionis huius  participes esse censemus. Sciat autem se culpabiliter durum et dure culpabilem, qui monitis apostolicis in opere tam pio et necessario neglexerit acquiescere, cum apostolorum moneamur exemplis ut collectas pro fratribus et indigentibus, maxime laborantibus in Hierusalem, faciamus. Cum ergo uos ad proponendum uerbum Domini populo Sicilie, de prouidentia et religione uestra confisi, duxerimus deputandos, discretionem uestram rogamus, monemus et exhortamur in Domino, et in remissionem uobis iniungimus peccatorum quatenus circumeuntes ciuitates, oppida et castella, tam ciues quam nobiles et uniuersum populum Sicilie salubribus monitis et exhortatione assidua inducatis ut opponant  se murum pro domo Domini ascendentibus ex aduerso, sicut dictum est, supradicte orientali terre studeant subuenire. Taliter autem sollicitudinis uestre prudentia his exsequendis insistat ut zelum Domini uos habere in instanti necessitatis articulo comprobemus et ad dilectionem uestram tanto amplius prouocemur, quanto ad liberationem terre illius ardentius aspiramus. Confidimus enim quod si cum Petro rete predicationis uestre laxaueritis in uerbo Dei, non tam copiosam multitudinem piscium quam utilem et necessariam et per quam pater misericordiarum et Deus totius consolationis finem imponet super hoc laboribus Ecclesie, concludetis.

Datum Rome etc

 In eumdem fere modum omnibus per Apuliam. Calabriam, Thusciam, et . . . . . constitutis.



CCCIII. CONuENTUI S. SALuATORIS DE TILESIO. De electione digni et utilis abbatis. 

Causam que inter P. quondam abbatem uestrum ex una parte et uos ex altera uertebatur, uenerabilibus fratribus nostris Beneuentano archiepiscopo, episcopo Telesino et dilecto filio priori S. Andree recolimus commisisse. Sed ipso episcopo propter egritudinem excusato et dicto archiepiscopo uices suas, propter emergentia negotia, dilecto filio Beneuentano primicerio committente, cum prefatus prior et primicerius controuersiam uellent seruato iuris ordine  pertractare, tandem sicut accepimus, factum est de consensu partium quod abbas sponte renuntiauerit abbatie et si placeret nobis, in uno casali sibi monachi prouiderent. Nos ergo attendentes quod cuilibet licet renuntiare his que pro se introducta sunt, ratam resignationem eius habentes et eligendi uobis pastorem facultatem liberam tribuentes, uniuersitati uestre per apostolica scripta mandamus atque precipimus quatenus seruantes unitatem spiritus in uinculo pacis uel de ipsius monasterii gremio, si quispiam ibi ad hoc reperitur idoneus uel de alio etiam monasterio, secundum regularem obseruantiam, talem personam studeatis eligere in abbatem, que afflicto monasterio preesse ualeat et prodesse: quem, cum electus canonice fuerit, cum  monachorum numero competenti nostro conspectui presentetis, benedictionem recepturum a nobis, si uestris uotis duxerimus annuendum. Si uero secus agere presumpseritis et electum et electores confusos ad uos remittemus et nos ipsi per alios faciemus indemnitati monasterii prouideri.

Datum Rome apud S. Petrum, u Non. Iulii.



CCCIu. EPISCOPO ET CAPITULO LEMOuICEN. Ut quemdam M. Petrum in canonicum recipiant. 

Nec nouum debetis nec absonum reputare si de illorum sumus prouisione solliciti, qui apud sedem apostolicam pro suis uel suorum dominorum negotiis  constituti, nostram et fratrum nostrorum gratiam conuersatione laudabili meruerunt. Tanta est enim apostolice sedis benignitas, ut accedentes ad se fratrum et cepiscoporum nostrorum nuntios benigne recipiat et laborem eorum qui apud eam longo tempore commorantur in beneficio uel aliis que digne postulauerint recompenset. Inde est quod cum dilectus filius noster magister Petrus Chalboini, uenerabilis fratris nostri Walteri Rothomagensis archiepiscopi clericus, ex diutina mora quam apud nos fecit, sue probitatis et scientie meritis nobis et fratribus nostris charus sit admodum et acceptus, pro ipso litteras uobis duximus apostolicas destinandas; rogantes, monentes et exhortantes in Domino, ac  per apostolica uobis scripta mandantes quatenus, cum in Ecclesia uestra certus non sit numerus prebendarum, eum in fratrem et canonicum uestrum ob reuerentiam apostolice sedis et nostram liberaliter admittatis, prebendam sicut uni ex uobis, ipsi uel procuratori suo absque dilationis tedio conferentes: primitias precum nostrarum taliter audituri quod propter hoc uobis denuo scribere non cogamur; scituri quod sicut nostre intentionis existit nichil precipere inhonestum, sic non relinquemus quod mandauerimus imperfectum nec contemptum nostrum tolerabimus patienter.

Datum Rome apud Sanctum Petrum, X Kal. Iulii, etc.



CCCu. EPISCOPO ET DECANO MATISCONEN. Maior et sanior capituli pars in statuendo preualeat. 


Officium iniuncte administrationis exigit ut de statu Ecclesiarum curam gerere debeamus et que minus ordinata fuerit, per studium nostre sollicitudinis, prout congruum fuerit, ordinentur: quatenus personis idoneis substitutis in eis et cunctis iuxta normam constitutionis Ecclesie recte dispositis, diuine laudis obsequia ibi digne ualeant exerceri. Ex tenore siquidem litterarum uestrarum nobis innotuit quod cum in Ecclesia uestra necessitas exigit aliquid ordinari uel emendari quod minus canonice noscitur attentatum, quod a maiori parte capituli prouido consilio disponendum fore censetur, duo uel tres ex  ipsis canonicis motum animi sui sequentes, suam contradictionem opponunt et ita communem utilitatem et Ecclesie profectum non metuunt impedire. Nos igitur Ecclesie uestre utilitatibus prouidere uolentes, discretioni uestre presenti pagina indulgemus ut uobis liceat de assensu maioris et sanioris partis capituli, paucorum contradictione seu appellatione nequaquam obstante, corrigere  que in Ecclesia uestra corrigenda emerserint et statuere que fuerint statuenda. Nulli ergo etc.

Datum Rome apud S. Petrum, etc.



CCCuI. AYMONI DECANO MATISC. Ut sacrilegi et raptores bonorum Ecclesie cerceantur. 


Cum antiqui hostis fallax suggestio fragilitatem conditionis humane sepius ad illicita declinare compellat, et quanto magis dolet de reparatione humani generis, tanto efficacius ipsum captiuare laboret: contra ipsius astutiam cura debemus insistere diligenti et illos quos fraudis sue laqueo nititur impedire affectione omnimoda ad iustitie semitam reuocare. Quoniam igitur quidam, ut audiuimus, spiritu malignitatis inducti, Ecclesiarum bona rapere, homines earum capere, sacrilegia etiam committere  et multa alia damna eisdem non metuunt irrogare, presenti tibi pagina indulgemus ut malefactores Matisconen. Ecclesie, si tamen ei sint diecesana lege subiecti, nisi ad diligentem monitionem tuam satisfactione se digna correxerint, nullius contradictione uel appellatione obstante, per censuram ecclesiasticam ualeas cercere. Nulli ergo, etc.

Datum ut supra.



CCCuII. MILITEN. EPISCOPO. Abbas ob grauem corporis defectum amouetur. .

 Exposuisti nobis in nostra presentia constitutus quod I., quondam predecessor tuus, Ph. in abbatem promouit, nesciens quod ipse manu esset  altera mutilatus. Quia uero abbas ipse noscitur sinistra carere, quid super hoc agendum sit, nostra uoluisti responsione doceri. Nos igitur fraternitati tue taliter respondemus quod cum pro tam enormi defectu ad sacros non possit ordines promoueri et ipse in promotione sua id tacuerit fraudulenter, ab abbatie officio est non immerito amouendus.

Datum Rome apud S. Petrum u Kal. Iulii, etc.



CCCuIII SENONENSI ARCHIEPISCOPO. De penitentia et absolutione archidiaconi Lugdunensis. 

Ex parte uenerabilis fratris nostri R. Lugdunen.  archiepiscopi litteras accepimus continentes quod cum R. quondam archidiaconus Lugdunensis multa enormia commisisset, in ipsum exigentibus meritis mandati apostolici auctoritate recepta sententiam excommunicationis iniecit, et eumdem officio beneficioque priuauit. uerum quia, sicut tam idem archiepiscopus quam multi alii per suas nobis litteras intimarunt, predictus R. quoniam ei dedit uexatio intellectum, desiderat satisfacere de commissis et suos excessus cum omni humilitate deplorat, de cuius deiectione multa Lugdunensi Ecclesie dicuntur incommoda prouenire: Nos itaque cum eo misericorditer agere cupientes, ut contra iustitiam non recedamus a tramite ueritatis, fraternitati tue per  apostolica scripta mandamus quatenus, accepto a prefato R. iuramento, iuxta formam Ecclesie ipsum ab excommunicatione absoluas. Si autem idem R. pro crimine, secundum iuris ordinem, sententiam illius depositionis incurrit, cum publice criminosum et maxime conuictum de crimine, in sua nolimus nequitia confouere, eamdem sententiam facias firmiter obseruari. Alioquin super ipso negotio eiusque processu rei ueritatem diligenter inquiras et quod inueneris in scriptum redigens totum rei processum sub tuis litteris et sigillo inclusum nobis fideliter non differas destinare; ut sic per te sufficienter instructi melius et liberius in negotio procedere ualeamus.

 Datum Rome apud Sanctum Petrum, III Non. Iulii.



CCCIX. PADUANO EPISCOPO. Ut clerici laicos uita et moribus bonis superent quos dignitate precellunt. 

Cum in Ecclesia Dei diuersi sint ordines constituti et ab eis quibus plus committitur plus etiam exigatur, expedit his qui in sortem Domini sunt assumpti quod laicos uita sicut dignitate precellant; ut non solum distantia sit in ordine, sed in moribus etiam gradus attendi ualeat honestatis. Quidam uero officii sui debitum nullatenus attendentes, que in clericis et laicis concupiscibilia sunt affectant, dum prebendarii et clerici, ut laici,  imo plusquam laici non metuunt lasciuire. Sane significauit nobis dilectus filius T. Feltren. prepositus quod Feltren. canonici, qui laicos tenerentur ad uiam rectitudinis exemplo boni operis informare, clericali honestate neglecta, incedunt in habitu laicali et cum concubinis suis publice non dubitant habitare. Cum igitur ministris altaris munditia sit indicta, dicente propheta: Mundamini qui fertis uasa Domini, etc. , fraternitati tue per apostolica scripta mandamus quatenus dictos canonicos moneas diligentius et inducas ut honestatem seruent et habitum clericalem et a concubinarum suarum cohabitatione recedant et, iuxta Ecclesie consuetudinem, refectionem in canonica simul suscipiant et, nisi euidens necessitas interuenerit,  de nocte dormiant infra claustrum. Alioquin eos Feltren. Ecclesie beneficiis, sublato appellationis obstaculo, auctoritate nostra non differas spoliare.

Datum, etc., Kal. Iulii.



CCCX. ARCHIEPISCOPO MONTIS REGALIS. De illorum absolutione qui uiolentas manus in clericos iniiciunt. 

Licet percutienti nos in una maxilla prebere alteram teneamur et pro persequentibus et calumniantibus exorare, ne tamen malignantium effrenata licentia, si quidlibet impune presumeret, incentiuum  pareret delinquendi, sic prouida predecessorum nostrorum auctoritas cohibere uoluit a clericis uiolentiam laicorum ut eorum excessum plus corrigeret quam puniret, dum non eis temporalem penam infligeret, sed ad correctionem a communione fidelium uiolentos manuum iniectores decerneret separatos. Propter quod etiam, ad maiorem cautelam et reuerentiam potiorem, absolutionem talium sibi soli sedes apostolica reseruauit: ut quos nec timor Domini nec religio clericalis a sua presumptione compesceret, labor saltem et difficultas itineris a uiolentia refrenaret. Huius autem constitutionis rigorem Ecclesia Romana ex certis causis, cum uoluerit, speciali dispensatione relaxat: que in hoc non tam utilitatem propriam captat quam clericorum  immunitatem et delinquentium in eos salutem affectat. Quia uero in Sicilie partibus sicut et in regionibus aliis in hoc nonnulli sepius inconsulti calore delinquunt, qui proprii corporis ualetudine, uidelicet infirmitate grauati, ad sedem apostolicam pro absolutionis beneficio laborare non possunt; ut eos quos etas maturior uel euidens infirmitas a labore huius itineris excusauerit absoluas, dum tamen in hoc metas tue diecesis non excedas, nisi grandis fuerit et enormis excessus, auctoritate tibi presentium personaliter usque ad triennium indulgemus. Nulli ergo, etc.

Datum Rome, etc., III Nonas Iulii.



CCCXI ABBATI ET MONACHIS BURGULIEN. De officio abbatis et de restituenda disciplina monastica. 


Ea que a fratribus et cepiscopis nostris, qui in partem sollicitudinis nostre sunt uocati, auctoritate sedis apostolice ratione preuia statuuntur, ne per alicuius insolentiam seu temeritatem immutentur uel infringantur, aut in dubium reuocentur, apostolico debent munimine roborari. Eapropter, dilecti in Domino filii, uestris iustis postulationibus clementer, etc., usque ad annuimus. Institutionem que in Ecclesia uestra a uener. fratre nostro II. Redonen. episcopo, de mandato bone memorie M. tt. Sanctorum Io. et Pauli presbyteri cardinalis, qui tunc in partibus uestris legationis officio fungebatur,  iuste et rationabiliter factam, quam de uerbo ad uerbum presentibus duximus exprimendam, cum aliis bonis et approbatis constitutionibus auctoritate apostolica confirmamus et presentis scripti pagina communimus. Statuimus enim pro bono pacis et amore religionis quod abbas, qui plus debet prodesse quam preesse et discipulos suos magis exemplo quam uerbo edocere et cui oportebit coram summo Iudice non tantum de seipso, sed etiam de ouibus sibi commissis rationem reddere, ut semper pauset in dormitorio, nisi fuerit infirmus aut minutus uel de uia post completorium uenerit: quod tamen summopere cauendum est, nisi de necessitate hoc fiat. Quod si taliter contigerit, comedere  et dormire in camera sua poterit. Post comestionem uero uigiliis superfluis et inordinatis, que absque nimia potatione fieri non solent, omnino abstineat, ut cum conuentu sobrie ad matutinas ualeat recurrere. Precipimus etiam ut semper comedat in refectorio, nisi causa hospitalitatis cum uiris religiosis uel cum aliqua honesta persona in camera comedere uoluerit. Precipimus etiam quod nunquam ibi carnes comedat, nisi infirmus aut minutus fuerit, uel auctoritate maioris. Si uero abbas aliqua infirmitate laborauerit, cum fratribus sed paucis et sine laicis et clericis, carnes in camera comedere poterit. Antiquas uero infirmarias fratrum non prohibemus. Precipimus etiam et suademus ut quando ei licebit, in claustro sedeat cum claustralibus,  causa edificationis et amore spiritualis refectionis. Coopertoria uero inordinata abbati et monachis inhibemus et auctoritate qua fungimur districte precipimus ne abbas uel aliquis fratrum intus uel extra coopertorium habeat nisi de catis uel agniculis, aut uulpibus. Precipimus etiam ut cum de rebus monasterii tractare uoluerit, consilio fratrum utatur, iuxta illud Sapientis: Omnia fac cum consilio, etc.  Suademus etiam ut, in quantum poterit, studeat uitium elationis fugere memineritque scriptum: Rectorem te constituerunt. Esto in illis, quasi unus ex illis . uolumus preterea et causa dilectionis precipimus ut duo de fratribus, qui discreti sint et boni testimonii, singulis annis in maiori capitulo eligantur, qui  ad loca monasterii semel et secundo accedentes, de uita et statu monachorum diligenter perscrutentur et que corrigenda uiderint uel ipsi corrigant uel abbati et capitulo corrigenda relinquant. uolumus etiam decanos, qui eidem monasterio utiliter prouideant, ab abbate ceterisque fratribus iuxta antiquam consuetudinem institui. Prohibemus etiam ne ipse abbas absque assensu capituli sui ultra summam decem librarum Andegauen. mutuo accipiat. Quod si ab ipso presumptum fuerit, ad solutionem ultra accepti debiti uolumus non teneri. Precipimus etiam ut duo fratres bone uite et mature etatis sigillum capituli custodiant nec ideo aliquid nisi de communi assensu sigillent et que in eo sigillata dei confirmata sunt, abbate ipsum detinente, in irritum  reuocentur. Prohibemus etiam ut nulli persone duo officia committantur, nisi necessitate urgente uel causa eminentis utilitatis. Quod si ab ipso abbate presumptum est, in irritum reuocetur. Decernimus ergo, etc.

Datum, etc., Nonis Iulii.



CCCXII. EPISCOPO, P. ARCHIDIACONO, ET DECANO DE WIRCHIA REDONEN. Eiusdem argumenti cum precedenti. 

Constitutus in presentia nostra dilectus Lambertus monachus Burgulien. sua nobis querimonia declarauit quod cum a felicis recordationis Celest.  papa predecessore nostro super causa que inter ipsum L. et R. monachos ex una parte, et Hy. abbatem Burgulien. ex altera uertebatur, de dilapidatione bonorum Ecclesie sue et aliis in quibus abbatem iamdicti monachi impetebant, ad dilectos filios uindocinensem, de Persenia et de Busseria abbates litteras impetrassent, per insidias decepti latentes, cum ad uindocinen. abbatem uenissent, ut ei suas litteras exhiberent, ipsis litteris a quodam milite cognato sui abbatis infra claustra uindocinen. monasterii fuerunt per uiolentiam spoliati, et, ut asseruit prefatus L., cum in manu prescripti abbatis uindocinen. ipse littere fuissent postea resignate et ab eo detente, iidem  monachi, ne procederent in causa, fuere amissis litteris impediti: unde dictum monasterium non modica patitur detrimenta. Nolentes igitur morbidum pastoris exemplum, gregem sibi commissum deflere, nec eum incorrectum esse per cuius alii debent corrigi disciplinam, discretioni uestre per apostolica scripta mandamus quatenus ad Burgulien. Ecclesiam pariter accedentes, tam intrinsecis quam extrinsecis ad uos fratribus conuocatis, ueritate super statu et ordine monasterii et ipsius abbatis administratione a singulis seorsum, prout Ecclesie noueritis expedire, diligentius inquisita, si culpam impositam in abbatem noueritis redundare, excessus eius tanto districtius puniatis, quanto sibi ab excessibus in pastorali sollicitudine positus debuisset  amplius precauisse. Si uero iidem fratres ueritati testimonium renuerint perhibere, ad ueritatis assertionem a uobis, quemadmodum iustum fuerit, compellantur. Nihilominus etiam in fratribus uestris si aliqua uideritis emendanda, que in damnum Ecclesie uel ordinis inhonestatem possint aliquatenus denotari, auctoritate apostolica corrigatis. Ut autem honestas ordinis in eiusdem Ecclesie abbatem et monachos fortius imprimatur, institutionem a te, uenerabilis frater Redonen. episcope, cum bonorum uirorum consiliis ordinatam, et auctoritate bone memorie M., tituli sanctorum Ioannis et Pauli presbyteri cardinalis, tunc temporis apostolice sedis legati, prouide promulgatam, cum aliis bonis et approbatis constitutionibus faciatis inuiolabiliter  obseruari. Nihilominus in debitum statum appell. postposita reducentes quidquid ab ipso abbate uel a suis post appellationem ad sedem apostolicam legitime interpositam in preiudicium ipsorum monachorum temere noueritis attentatum. Prouisuri ne, sicut frequenter audiuimus, monachi malitiose procedant, non que Iesu Christi sed que sua sunt consequantur. Testes, etc., cogantur. Nullis litteris harum tenore tacito, etc. Quod si omnes, etc., tu, frater episcope, cum eorum altero, etc.

Datum Rome, etc., ut supra.



CCCXIII. R. ARCHIPRESBYTERO, R. MAGISTRO SCHOLARUM, ET P. DE uICO CANONICO S. AUSTREGISILI BITURICEN. Ut decime sue Ecclesie soluantur. 


 Cum apostolica sedes, cui licet immeriti presidemus, uniuersis per orbem Ecclesiis non humana sed diuina sit institutione prelata, iustum est et conueniens ut ad eam, tanquam ad magistram et matrem super diuersis iuris articulis referantur dubie questiones; quatenus que iura constituit, eadem quoque iura distinguat: ne que diuersa cernuntur uideantur aduersa. Sane, sicut ex litteris uestris accepimus, cum ex una parte capitulum Sancti Stephani et capitulum de Salis, ex altera monachi de Pratea super decima quadam quam a monachis ipsis petebant in uestrum  compromisissent arbitrium, et uos, partibus conuocatis, cognosceretis de causa, monachi proponebant donationem ipsius decime sibi a quodam milite factam et uenerabilis fratris nostri Bituricen. archiepiscopi diecesani eius accedente consensu confirmatam fuisse, seque auctoritate Hieronymi munitos existere, qui scribens ad Damasum, ait: Si aliquando fuerint a laicis male detenta que diuini iuris esse noscuntur et in usum transierint monachorum, episcopo tamen loci illis prebente consensum, constabunt eis omnia perpetua firmitate subnixa. E contrario pars allegabat aduersa consensum episcopi sine cleri consensu minus sufficere, auctoritate Leonis pape dicentis  : Ne quis episcopus de rebus Ecclesie quidquam donare uel commutare uel uendere  audeat; nisi forte aliquid horum faciat ut meliora prospiciat, et cum totius cleri consensu atque tractatu id eligat quod non sit dubium Ecclesie profuturum. Quia uero super his auctoritatibus dubitantes, sedem apostolicam consulere uoluistis, humiliter inquirentes utrum quando decima possidetur a laico, si conferatur Ecclesie, ad confirmandam donationem consensus episcopi sine cleri consensu sufficiat: Nos deuotioni uestre taliter respondemus, quod monendus est laicus qui decimam detinet, ut eam restituat Ecclesie ad quam spectat. Quod si forsan induci nequiuerit et eam cum diecesani consensu alteri Ecclesie assignauerit, presertim religioso conuentui, constabit ipsa donatio perpetua firmitate subnixa. Auctoritates enim premisse, licet  diuerse, non sunt tamen aduerse; cum aliud sit alienare quod ab ecclesia possidetur, et aliud, quod detinetur a laico ad usum ecclesiasticum reuocare. In alienatione uero, iuxta Leonis pape decretum, consensus episcopi sine cleri consensu non sufficit. In reuocatione autem, iuxta responsum Hieronymi, sufficit consensus episcopi, cum per utrumque utilitati Ecclesie consulatur. Nam et in Lateranensi concilio est inhibitum ne quelibet religiosa persona ecclesias et decimas de manibus laicorum sine consensu episcoporum recipiat. Per quod recte datur intelligi quod sufficit consensus episcopi ut licitum sit Ecclesie decimam de manu recipere laicali  . Hec autem de iis decimis intelligimus  que perpetuo sunt in feudum concesse.

Datum Rome, etc., Non. Iulii pontificatus nostri anno primo.



CCCXIu. MIDRAN. PRESBYTERO. Cardinalis sententiam sese pontifex confirmare ait. 

Cum tu et B. presbyter Taruisinus, qui se sufficientem procuratorem pro I. sacerdote, quem similiter in causam traxeras, in presentia nostra gerebat, pro multis questionibus inter uos habitis apud sedem apostolicam constituti essetis, nos tibi et ei dilectum filium nostrum u., tt. S. Martini presbyterum card., dedimus auditorem. Ipse autem, auditis  utriusque partis rationibus et plenius intellectis, habito consilio dilectorum filiorum P., tt. Sancte Cecilie presbyteri, P., Sancte Marie in uia Lata diaconi cardinalium et Lotarii subdiaconi nostri iuris periti et aliorum prudentum, de mandato et uoluntate nostra sententialiter diffiniuit quod sententia lata de mandato bone memorie C. pape, predecessoris nostri, a uenerabili fratre nostro episcopo et dilecto filio archidiacono Taruisin. super restitutione et possessione beneficii ecclesie de Mestre, cum ea integritate quam unquam melius habuit et possedit, sicut apparet ex publicis instrumentis, firmiter seruaretur. Exsecutionis quoque sententiam a uenerabili fratre nostro Castellano episcopo super eodem negotio promulgatam, et qua predictum  B. in decem et octo libris ueneten. pro damnis illatis tibi condemnauit, sententiando statuit inuiolabiliter obseruandam; adiiciens quod nominatus B. legitime compelli deberet ad soluendam tibi pecuniam memoratam et restituenda damna ex integro, pro fractione parietis camere, cum officinis domus que fueras consecutus. Premissos etiam B et I. ad satisfaciendum plenissime de omnibus damnis tibi per se uel per suos illatis similiter condemnauit. Et quia dictus B. presbyter ab apostolica sede recedens, pro se responsalem, sicut nos ipsi preceperamus et etiam ipse nobis promiserat, idoneum non reliquit, in expensis a te factis post recessum eius ipsum B. legitime condemnauit. Nos ergo premissam sententiam, sicut rationabiliter  lata est a dicto cardinale, ratam habentes, auctoritate apostolica confirmamus et presentis scripti pagina communimus. Decernimus ergo, etc.

Datum, etc., uII Idus Iulii, etc.



CCCXu. MEDIOLANEN. ARCHIEPISC. Ut Bonacosam clericum et nuntium suum canonicum efficiat. 

Cum pro his tibi preces apostolice porriguntur qui apud Romanam Ecclesiam obsequiis tuis et Ecclesie Mediolanen. insistunt, miramur non modicum si eas differas effectui mancipare; et ex hoc nos a te pro alienis minus audiendos presumimus,  a quo pro tuis familiaribus et domesticis non audimur. Meminimus enim quod olim tibi preces porrexerimus et mandatum, ut dilectum filium Bonacosam clericum et nuntium tuum, qui apud sedem apostolicam pro tuis diutius obsequiis laborauit, in canonicum Ecclesie beati Ambrosii recipi faceres et beneficium quod in ea uacare dicebatur, ipsi ob reuerentiam sedis apostolice assignari. uerum, sicut rerum demonstrat effectus, te id minus sollicite procurante, canonici eiusdem Ecclesie, cum ad te dicte littere peruenissent, post appellationem ad nos interpositam tres in suos canonicos recepere; mandato apostolico, quod pro eodem B. tibi porrectum fuerat, non admisso. Quocirca fraternitati  tue per apostolica scripta mandamus quatenus, reuocato in irritum quidquid post appellationem ad nos interpositam super beneficio ipso in ipsius preiudicium inueneris attentatum, ei beneficium, si quod uacat, appellatione remota non differas assignare.

Datum, etc., uIII Idus Iulii, etc.



CCCXuI. CHARO ARCHIEPISCOPO MONTIS REGALIS EIUSQUE SUCCESSORIBUS CANONICE SUBSTITUENDIS IN PERPETUUM. A decessoribus suis indulta priuilegia confirmat. 

Licet Dominus noster iehsu Christus Ecclesiam suam instituens, discipulis suis eamdem super credentes  ligandi ac soluendi dederit potestatem, unum tamen in ea, beatum scilicet Petrum apostolum, uoluit preminere, dicens: Tu es Petrus, et super hanc petram edificabo Ecclesiam meam . . . . et quodcunque ligaueris super terram, erit ligatum et in celis; et quodcunque solueris super terram, erit solutum et in celis . Intelligendum ex hoc tribuens fidelibus uniuersis quod sicut unus erat mediator Dei et hominum homo iehsu Christus, pacificans que in celis erant et que super terram et dissoluens maceriarum parietem, ac faciens utraque unum, sic et in Ecclesia sua unum ex ipso et per ipsum omnium caput esset; ne in membris fieret ulla diuersitas, que non per unius auctoritatem ac prouidentiam capitis ad unam fidei ueritatem eamdemque  religionis regulam reducerentur et cultum. Quod etiam in eo loco monstratur, in quo et de confirmandis fratribus et pascendis Dominicis ouibus preceptum a Domino nostro legitur ei datum. Ex hac itaque potestate, que ad beatum Petrum ex Dominica traditione peruenit, sacrosancta Rom. Ecclesia, que per Dominum Iesum Christum ab eodem beato Petro instituta est et fundata, super uniuersas Ecclesias auctoritatem obtinuit ut ubique ratum esset ac solidum quod ipsius prouidentia statuisset. Quod etiam ab uniuersis Ecclesiis per orbem terrarum usquequaque diffusis et receptum est et seruatum; ita ut per eam et distributio facta sit dignitatum et indictum Christi fidelibus et diligentius ordinatum quod ad cultum pertinere uisum est pietatis.  Ex hac siquidem data beato Petro a Domino potestate ipse ac successores ipsius per diuersa mundi loca constituerunt episcopos et dignitates per prouincias diuiserunt. Nos etiam qui eis, licet impares meritis, Domino uocante successimus, in loco qui Mons Regalis dicitur, pro multa utilitate populi Christiani metropoliticam sedem a pie memorie domino Lucio predecessore nostro statutam auctoritate apostolica confirmamus. Cum enim illustris memorie u. quondam Sicilie rex, diuine caritatis igne succensus, ad gloriam Dei et salutem suam ac parentum suorum monasterium ibi fundasset, et primo locum ad id agendum beato Petro et Romane obtulisset Ecclesie, ab episcopali subiectione per  auctoritatem predecessoris nostri felicis memorie Alexandri pape assensumque bone memorie Walterii Panormitani archiepiscopi liberum reddidit et quietum; ac sic edificiis erigendis regiam curam impendens, breui tempore templum Domino multa dignum admiratione construxit, castris munitissimis et redditibus ampliauit, libris et sacris uestibus et argento decorauit et auro, et tandem multitudinem monachorum de Cauensi ordine introduxit et in tantum edificiis et rebus extulit aliis locum ipsum, ut simile opus per aliquem regum factum non fuerit a diebus antiquis, et homines in admirationem adducat ad quos ex auditu solo potuerit quod factum est peruenire. Deinde ad opus bonum, sicut ceruus ad fontes aquarum, anhelans et modicum reputans  quidquid desiderio fecerat eternorum, iuxta id quod Sapientia dicit: Qui edunt me, adhuc esurient; et qui bibunt me, adhuc sitient , a predicto Alexandro et Lucio predecessoribus nostris ac fratribus cum multa instantia postulauit ut idem locus dignitate metropolitica donaretur, presertim cum et illuc populum congregare cepisset et disponeret congregare, qui ex illa parte contra omnium inimicorum incursus inexpugnabile munimen posset toti terre conferre. Porro idem dominus Lucius, deliberatione habita non parua cum fratribus, et attendens communem utilitatem que de incremento illius loci sperabatur, desiderio et petitioni eius liberaliter acquieuit; ne ubi liberalissimus ipse de thesauro et tenimentis suis exstiterat, idem papa  de his que ad iniunctum sibi apostolatus officium pertinebant existere difficilis uideretur et tanta eius minueretur tarditate deuotio, quam summi pontificatus studio de bono congruebat ad melius incitari. Nam et hoc pro desiderio eius non parum facere uidebatur quod licet insolitum esset, due metropoles tam uicine consisterent, ex hac tamen noua constitutione nequaquam ius minueretur alteris; cum iam ante monasterium ipsum per archiepiscopos et episcopos tam in se quam in omnibus locis suis ab omni episcopali iure fuisset exemptum et plena in omnibus libertate donatum; ita ut nulli archiepiscopo uel episcopo, nisi tantum Romano pontifici, subiaceret. Supradictum itaque uulliel. predecessorem  tuum, suis tanquam beati Petri manibus consecrauit et pallii dignitate statuit decorandum; recipiens eamdem Ecclesiam ad honorem Domini Dei nostri et memoriam beate Marie semper uirginis regia liberalite fundatam, sub apostolici tuitione muniminis, et suo priuilegio quod factum fuerat roborauit. Statuit autem in primis ut ordo monasticus, qui secundum Dei timorem et beati Benedicti regulam et Cauensis monasterii obseruantias in eodem loco institutus esse dignoscitur perpetuis ibidem temporibus inuiolabiliter obseruetur. Preterea quascunque possessiones et quecunque bona eadem Ecclesia in presentiarum ex domo prenominati regis ac quorumlihet aliorum rationabiliter possidet aut in futurum concessione pontificum, largitione  principum, fidelium oblatione, etc., usque ad uerbum permaneant. In quibus episcopatum Catanien. proprio duximus uocabulo designandum; quem idem dominus Lucius de fratrum communi consilio, ad multam predicti regis instantiam, dicto predecessori tuo eiusque successoribus, sicut propriis archiepiscopis, metropolitico in perpetuum constituit iure subesse. Episcopale quoque ius, et omnia que in subscriptis locis ex concessione fratrum et cepiscoporum idem predecessor tuus habebat ipsi eiusque successoribus confirmauit et firma et illibata perpetuis temporibus permanere decreuit. Ex concessione scilicet bone memorie Walterii Panormitani archiepiscopi, cum uoluntate, consilio, et assensu omnium canonicorum suorum et regia etiam  conniuentia totam parrochiam et diecesim castelli Corilionis cum monasterio Sancte Marie Magdalene, et aliis ecclesiis cum decimis et aliis iustitiis quas de baronibus et aliis hominibus ipsius castelli et pertinentiarum eius Panormitana Ecclesia solebat percipere et cum omni parochiali iure et episcopali quod in eadem parochia et diecesi uidebatur habere. Ecclesiam preterea Sancti Siluestri, que fuerat de Mania et proprii iuris Panormitan. Ecclesie, quam pro eo quod Ecclesie tue multum uicina erat et multum utilior erat ei quam Panormitan. Ecclesie iamdictus archiepiscopus, sicut in eius scripto authentico continetur, de consilio et assensu omnium fratrum suorum eidem Ecclesie libera et spontanea tradidit uoluntate cum omnibus tenimentis,  uillanis et possessionibus et omni iure suo. Ex concessione bone memorie Nicolai quondam Messanen. archiepiscopi cum totius capituli sui consensu, omne ius episcopale quod Ecclesia Messanen. deberet habere in monasterio et omnibus pertinentiis eius, quod illustris recordationis Margarita gloriosa quondam regina in loco qui dicitur Maniatium in diecesi Messanen. ad honorem Dei et beatissime Marie semper uirginis memoriam pro sua deuotione construxit et per predictum archiepiscopum ab omni debito Messanen. Ecclesie liberum obtinuit et quietum. Ex concessione T. Regen. archiepiscopi cum communi capituli sui consensu, totum ius episcopale uel quodcunque aliud Regensi Ecclesie  pertinebat in monasterio Sancti Saluatoris de Marcello, quod construxit Ioannes Calomen. regius quondam camerarius et in monasterio monialium sancti Ioannis Exocaliua, quod est extra muros ciuitatis Regii et cellis, obedientiis, possessionibus, tenimentis ac pertinen. monasteriorum ipsorum, iuxta quod in iamdicti archiepiscopi priuilegio continetur. Ex concessione B. Agrigentini episcopi cum capituli sui assensu, tam parochiam et diecesim quam uniuersum ius episcopale, cum omnibus decimis aliis iustitiis suis, quas de baronibus et aliis hominibus castelli Battellarii et pertinentiarum eius et casalis Busachini nec non et alias decimas omnes et alios redditus, quos Agrigentina Ecclesia in castro Corilionis et pertinentiis eius habebat, sicut  in scripto ipsius episcopi dignoscitur contineri. Ex concessione M. Mazanen. episcopi parochiam et diecesim et ius episcopale omnesque decimas et alios redditus quos Ecclesia Mazanen. habebat in municipio Iati, et municipio Calatratasi cunctisque pertinen. ipsorum, sicut in scripto prefati episcopi manifestius continetur. Ex concessione R. Anglonen. episcopi cum communi capituli sui consensu, in monast. Carbonen. cellis, obedientiis et possessionibus eius totum ius episcopale et quodcunque aliud in eo Anglonen. habebat ecclesia, sicut in ipsius episcopi scripto denotatur expressum. Ex concessione Bisinianen. episcopi cum capituli sui assensu, ecclesiam Sancte Marie de Macla cum episcopali iure et omnibus obedientiis et pertinentiis  suis, sicut in eiusdem episcopi priuilegio demonstratur. Ecclesiam quoque Sancti Martini constructam in tenimentis ecclesie a Petro Indulfo, quam ipse P. obtulit eidem ecclesie, cum tenimentis, possessionibus et pertinentiis suis. Pallium ad hec, plenitudinem scilicet pontificalis officii, fraternitati tue de sedis apostolice auctoritate ac liberalitate largimur, quo intra Ecclesiam tuam ad missarum solemnia celebranda subscriptis diebus uti debebis, Natiuitate scilicet Domini nostri Iesu Christi, S. Stephani, octaua Dominice Natiuitatis, Epiphania, Hypapanti, Dominica in Ramis Palmarum, Cena Domini, Sabbato sancto, Pascha, et duobus diebus sequentibus, Ascensione, Pentecoste, tribus festiuitatibus beate Dei genitricis et uirginis Marie, natalitio  beati Ioannis Baptiste, commemoratione Omnium Sanctorum, solemnitatibus omnium apostolorum et precipuis festis Ecclesie tue, dedicationibus ecclesiarum, consecrationibus episcoporum, ordinationibus clericorum et anniuersario tue consecrationis die. Prouideas igitur quomodo huius indumenti honor modesta sit actuum uiuacitate seruandus; ut ei morum tuorum ornamenta conueniant et esse ualeas plus bonis actibus quam huiusmodi ornamento, Deo auctore, conspicuus; et quem pastoralis cure constringit officium, dilectionem proberis fratribus exhibere, ut in humilitatis uirtute fundatus nec eleueris prosperis nec fatigeris aduersis. Ipsi etiam aduersarii, propter mandatum Dominicum, tuo circa  te copulentur affectu, et quantum in te fuerit, pacem habeto cum omnibus et ad pacem studeto reducere discordantes. Fulgeat in pectore tuo rationale iudicii, cum superhumerali actione coniunctum, et ita in conspectu Dei procedas et hominum, quatenus commisso tibi gregi Dominico uirtutis prestes exemplum et taliter opere precedas et uerbo, ut uidentes opera tua bona glorificent Patrem nostrum, qui in celis est, et gaudeant se talem rectorem habere, per quem et erudiantur ad fidem et ad recta opera prouocentur. Obeunte uero te, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem monachi eiusdem loci uel maior pars consilii sanioris de ipso collegio, siquidem idoneus fuerit in eo repertus,  secundum Deum et canonicas sanctiones crediderint eligendum. Quod si forte idoneus ibi reperiri nequiuerit et aliunde fuerit assumendus, per fratres ipsius loci monachus eligatur, qui nimirum et regularibus cibis et indumentis utatur. Que omnia, sicut ab eodem predecessore nostro prouide facta sunt, rata omni tempore uolentes et inconcussa seruari, nostri quoque priuilegii munimine roboramus. Preterea ad exemplar felicis recordationis Clementis pape predecessoris nostri, ut Ecclesia Syracusana, que usque ad tempus ipsius nulli nisi Romano tantum pontifici dignoscitur subiecta fuisse, tibi deinceps et successoribus tuis catholicis metropolitico debeat iure subesse, auctoritate apostolica confirmamus. Decernimus ergo, etc., salua sedis apostolice  auctoritate. Ad indicium sane deuotionis sue, ac demonstrandum quod eadem Ecclesia Romano tantum pontifici subiaceret, supranominatus rex, cum eam sub nomine monasterii fundare cepisset, centum tarenos Romano pontifici annis singulis statuit persoluendos. Si qua igitur in futurum, etc.

Datum Rome, apud Sanctum Petrum, per manum Rainaldi domini pape notarii, cancellarii uicem agentis, u Kalend. Maii, indictione prima, Incarnationis Dominice anno 1198, pontificatus uero domini Innocentii pape tertii anno primo.



CCCXuII. ABBATI ET CONuENTUI DE PIGAuIA. De causa ipsorum, quam habebant contra episcopum Mersburgensem. 


Cum tempore bone memorie Cel. pape, predecessoris nostri, tu, fili abbas, ad Romanam curiam accessisses, priuilegium et alia scripta meruisti a sede apostolica obtinere; et sicut a te accepimus, cum reuersus fuisses ad propria, priuilegium dictum et alia scripta in presentia fratrum tuorum et quorumdam canonicorum Mersburgensium, qui in defensionem quorumdam monachorum illuc uenerant, fecisti fideliter recitari. Quod intelligens uenerabilis frater noster Mersburgen. episcopus, nuntiauit et scripsit imperatori te contra honorem imperii ad Romanam Ecclesiam accessisse et priuilegium in eius preiudicium impetrasse. Unde motus imperator  curiam tibi indixit et priuilegium sibi presentari precepit, quod receptum noluit tibi postmodum resignare. Et dum in his et aliis te per episcopum grauari sentires, appellatione interposita sedem apostolicam uisitasti: a qua per nuntios commissionis litteris impetratis, partes iudices citauere, in causa ipsa iuxta formam mandati apostolici processuri uerum dum hec agerentur, uenerabilis frater noster Magdebur. archiepiscopus ad petitionem episcopi memorati de mandato imperiali te ab officio beneficioque suspensum a monasterii administratione remouit et curam eius duobus militibus assignauit. Unde timens abbatie periculum prouenire, cum et tibi periculum immineret super controuersiis que inter te et episcopum et quosdam monachos uertebantur,  arbitrium archiepiscopi te promisisti, fide in manibus eius hinc inde prestita, seruaturum. Sicque factum est ut ipse archiepiscopus, adiunctis sibi tam clericis quam laicis, inter quos erat et dapifer imperialis, sub certa forma arbitrium promulgauerit. Post hec iterum Romam ueniens, que facta fuerat eidem predecessori nostro diligenter exponere procurasti: cui et aduersario tuo custodi Mersbur. procuratori dicti episcopi nos ipsi, cum essemus in minori officio constituti et dilecti filii I. tt. Sancti Stephani in Celio monte et I. tt. Sancte Prisce presbyteri cardinales deputati fuimus auditores: et tandem, auditis que partes duxerant proponenda, sub certa forma de consensu partium causa commissa fuit iudicibus delegatis, uidelicet ut de  omnibus diligenter inquirerent, excepto quod indagationem libertatis eiusdem monasterii, cum duobus capellis, apostolice sedis examini per omnia reseruarent. Cumque ita iudices delegati partes ad suam presentiam auctoritate apostolica euocassent, memoratus episcopus delegatos ipsos suspectos sibi proposuit et causas suspicionis multiplices assignauit. Consequenter etiam eorum uolens iudicium declinare, sedem apostolicam appellauit. Sed reuersus postmodum coram eisdem, sacramentum calumnie prestitit, testes produxit, petitis dilationibus et obtentis. Ipsi ergo iudices procedentes in causa, auditis utriusque partis rationibus et plenius intellectis, gesta omnia sigillorum suorum munimine roborata  ad sedem apost. destinarunt, terminum partibus imponentes quo recepture sententiam apostolico se conspectui personaliter presentarent. Ad quem tu personaliter accedens, episcopus pro se misit dilectos filios H. Mersburgen. canonicum et B. S. Nicolai Mersburgensis scholasticum responsales; qui gesta que delegati transmiserant nec publicari debere dicebant nec fidem eis penitus adhibendam; cum et a suspectis iudicibus et post appellationem legitime interpositam recepta fuerint et descripta: parte tua contrarium postulante, presertim quia, ut firmiter, asserebat, nuntii memorati personam standi iudicio non habebant, cum excommunicati essent, et episcopo fuisset sub pena suspensionis iniunctum ut ad causam agendam in propria persona  ueniret: quod cum non fecerit, penam suspensionis incurrit. Quem predicti nuntii propter egritudinem et senectutem personaliter ad Romanam Ecclesiam non posse accedere proponebant, alia que ipsis obiecta fuerant denegantes. Qui pro ipso episcopo factum taliter proponebant, quod cum ab eo, tanquam a prelato tuo, abbatiam et sacerdotium percepisses, sicut fueras in iure confessus, propter prauam conuersationem tuam super multis enormitatibus cepisti a monachis conueniri; inter quos episcopus pacem et concordiam sepius reformauit, monens te ut ad frugem melioris uite transires. Cum autem fratres per ea que iugiter faciebas de tua emendatione nullatenus iam sperarent, contra te proposuca runt in synodo de dilapidatione, quod res monasterii  pauperum usibus deputatas uoluptuose consumeres et pro defectu necessariorum religio ibi penitus deperiret, te etiam de sacrilegio, simonia, aliisque multis criminibus impetebant interdum coram episcopo, quandoque in presentia cardinalis, quem episcopus tandiu sustinuit quod monachis denegare iustitiam dicebatur. Citatus exinde ab episcopo, nuntium misisti super omni grauamine quod tibi possit inferri per sententiam episcopi prouocantem. Cum autem neque per te neque per nuntium ad archiepiscopum accessisses, ipse archiepiscopus appellationi tam generaliter facte in preiudicium Ecclesie iudicauit nullatenus deferendum. Episcopus itaque, habito prudentum consilio, citatum denuo te ab officio beneficioque suspendit.  Interim superueniens dilectus filius noster I., tt. Sancti Stephani in Celio monte presbyter cardinalis, tunc apostolice sedis legatus, ad dictam abbatiam accessit ut componeret inter te et monachos memoratos. Sed te in uillis proximis latitante et magistro Ulrico allegante, dictus cardinalis latam in te suspensionis sententiam confirmauit. Sic ergo latenter Romam ueniens, commissionis litteras ueritate tacita et sub specie renouationis priuilegium quod nunquam hactenus habueras, impetrasti. Cumque iudices delegati episcopo suspecti essent et monachis, a quibus nec unius diei poterant inducias obtinere, appellatione interposita ab episcopi nuntiis, statim. cum priuilegium subreptitium legeretur,  partes nuntios suos ad sedem apostolicam transmiserunt: de quorum assensu causa tandem fuit aliis coniudicibus sub certa forma commissa, sicut in commissionis litteris continetur. Sed cum non omnes possent examinationi cause propter nimiam distantiam interesse, dilectus filius abbas de Goizoche, una cum uenerabilibus fratribus nostris dicto archiepiscopo, Balbergen. et Misnen. episcopis et quamplurimis Ecclesiarum prelatis, inter episcopum, te et monachos pacem et concordiam reformauit. Iterum autem ad Romanam Ecclesiam latenter accedens et proponens multa contra monachos et episcopum, ad duos iudicum illorum, quos superius episcopo duximus esse suspectos et a quibus nuper ipse episcopus per nuntios appellauerat, commissorias  litteras impetrasti. Qui cum iustas exceptiones episcopi non admitterent, quas in continenti probare uolebat, sedem apost. appellauit. Sed ipsis in causa nichilominus procedentibus, inuitus accessit ad eos, timens ne sua iustitia deperiret. Cum autem, post alia que iudices ipsi proprio motu fecerant, terminum publicandis attestationibus prefixissent, uenientibus partibus, unus tantum comparuit de iudicibus cum alterius nuntio; qui nec habebat ad alios litteras nec cauere uolebat quod dominus suus uices suas presenti iudici commisisset. Sicque factum est quod solus Nunburgen. prepositus, licet tribus sigillis appositis gesta descripserat que fuerant ad sedem apost. destinata; unde dicebant fidem eis nullatenus adhibendam; et quia ipsum instrumentum  relationis ipsorum iudicum fuit in superficie uitiosum et datum ab eo quem plurimis dicunt excommunicationis uinculis innodatum. uerum premissa fere omnia pro episcopi parte proposita, tu ueritate destitui firmiter asserebas. Quia uero memoratus episcopus, eo quod iuramentum prestitit de calumnia et a delegatis inducias postulauit et testes coram eis produxit, appellationi renuntiasse uidetur et eorum examini consensisse: Nos, habito fratrum consilio, in premissa incidenti questione interlocuti fuimus quod deberent que coram predictis iudicibus gesta fuerunt publicari; ut secundum tenorem ipsorum, nostra tandem sententia formaretur. Tibi igitur et procuratoribus episcopi supradicti uenerabilem fratrem nostrum O. Ostien. episcopum  et dilectum filium P., tituli Sancte Cecilie presb. card., dedimus auditores; qui cum ea que fuerant hinc inde proposita et ostensa nobis et fratribus nostris fideliter retulissent, quia tam per confessiones quam per attestationes legitime constitit quod fide hinc inde data compromissum est in arbitrium archiepiscopi memorati et quorumdam etiam aliorum, Nos de consilio fratrum nostrorum ipsum arbitrium decernimus obseruandum, illis duntaxat exceptis capitulis que contra libertatem ipsius monasterii et duarum capellarum eiusdem in arbitrio sunt expressa: cum etsi sponte uolueris, de iure tamen nequiueris sine licentia Romani pontificis renuntiare priuilegiis uel indulgentiis libertatis que monasterium  illud indicant ad ius et proprietatem Rom. Ecclesie pertinere; presertim cum in ultime commissionis litteris contineatur expressum quod sepedictus predecessor noster super renuntiatione a te super priuilegio et aliis scriptis facta nullum tibi uel successoribus tuis aut etiam monasterio et duabus capellis de Pigauia preiudicium uoluit generari. Quia uero in eisdem litteris commissoriis expressit quod indagationem libertatis eiusdem monasterii cum duabus capellis in eadem uilla positis apostolice sedis examini per omnia reseruauit, quidquid contra formam huius mandati a delegatis predictis actum est reuocamus et uiribus omnino carere censemus; reseruantes eidem episcopo liberam facultatem ut contra libertatem ipsius monasterii ordine iudiciario  ualeat experiri; interim autem donec ipsa questio canonice terminetur, tu et monasterium tuum non compellamini obedientiam eidem episcopo exhibere, sed in eo statu maneatis in quo post impetratum priuilegium et ante datum arbitrium, dignoscimini exstitisse. Quoniam ergo personales iniurie que precesserant per arbitrium sunt sopite, cum uos uicissim in pacis osculum receperitis, questiones tam super ablatorum restitutione quam super subiectione monasterii duximus committendas. Nulli ergo, etc.

Datum Rome apud S. Petrum, III Idus Iulii, etc.



CCCXuIII. DE NOuO BURGO ET DE uALLE S. GEORGII ABBATIBUS ET PRAEPOSITO S. SEuERI DE EFFORDIA. Eiusdem fere argumenti cum superiore. 


Cum inter uener. fratrem nostrum Mersburgen. episcopum et dilectum filium abbatem de Pigauia super diuersis articulis controuersia uerteretur et eadem sepe fuisset a bone memorie Celest. papa predecessore nostro commissa, tandem ad presentiam nostram abbas predictus et dilecti filii Hen. et B. procuratores ipsius Mersburgen. episcopi accedentes, cum super ea in auditorio diutius nostro litigassent, sententiam a nobis accipere meruerunt, cuius tenor ex litteris nostris sententiam continentibus  uobis plenius innotescet. uerum cum pro defectu probationum questio que uertitur inter eos super statu monasterii de Pigauia non potuerit terminari, nos inquisitionem ipsius uestre duximus experientie committendam, diffinitiua nobis sententia reseruata. Ceterum quia idem abbas multis et magnis se queritur a dicto episcopo uel mandato eius per alios spoliatum; per apostolica uobis scripta mandamus atque precipimus quatenus thesauri Ecclesie, priuilegiorum, indulgentiarum et aliorum, quibus eum inueneritis minus rationabiliter ab episcopo destitutum, facta sibi restitutione plenaria, super libertate seu subiectione premissi monasterii et aliis que aduersus se duxerint proponenda inquiratis, solum Deum habentes pre oculis, sine personarum  acceptione plenissime ueritatem et usque ad diffinitiuam sententiam subl. appellationis diffugio procedentes gesta omnia nobis mittatis sigillorum uestrorum munimine roborata; ut per ea certiores effecti, securius in ipso negotio procedere ualeamus; certum terminum partibus assignantes, ad quem nostro se conspectui representent diffinitiuam sententiam recepture. Nullis litteris, etc., harum mentione non habita, preter assensum partium, etc. Quod si omnes, etc., tu dilecte, fili abbas de Nouo-Burgo, cum eorum altero, etc. Testes cogantur.

Datum Reate, XII Kal. Augusti.



CCCXIX. RCHIEPISCOPO, DECANO ET PRAECENTORI LUGDUNEN. Committitur causa archidiaconatus Cabilonensis.


Cum pro causa que inter dilectos filios Falconem et Gualterum Cabilonensis Ecclesie archidiaconos uertebatur, procuratores utriusque partis ad nostram presentiam accessissent, nos eis dilectum filium nostrum G. Sancti Adriani diaconum cardinalem concessimus auditorem: coram quo ipsius F. archidiaconi procurator proposuit quod cum olim, pro uariis grauaminibus que aduersarii eius Cabilonen. Ecclesie inferebant, ad sedem apostolicam accessisset, ad dilectos filios abbatem Sancti Martini, cantorem Eduensem, archidiaconum Flauiniacen. litteras impetrauit ut dictum G. archidiaconum canonica districtione compellerent ut ob Cabilonen. Ecclesie et hominum cuiusdam obedientie eius, que potestas  Boiaci dicitur, molestatione cessaret et de iniuriis illatis ipsum eidem Ecclesie satisfactionem cogerent debitam exhibere. Cumque iudices secundum mandatum apostolicum uellent in causa procedere, pars aduersa, ut iudicium declinaret, sedem apostolicam appellauit. Adiecit etiam quod a bone memorie Celestino papa predecessore nostro confirmationis litteras impetrarat super quibusdam institutionibus eiusdem Ecclesie de communi assensu capituli constitutis, ex quarum inobseruantia Ecclesia ipsa debito seruitio fraudabatur. Licet autem idem predecessor noster uenerabili fratri nostro Eduen. episcopo ad eiusdem archidiaconi postulationem mandasset ut eas faceret obseruari, ipse tamen semel solummodo Cabilonen. capitulo pro his seruandis  suas litteras destinauit nec super hoc ultra processit. Petebat itaque procurator ipse pro archidiacono memorato priorem causam committi, confirmari constitutiones predictas et ea sibi restitui que ad utilitatem eiusdem Ecclesie coactus fuerat expendisse. Ceterum procurator partis alterius ex aduerso respondit quod cum dictus F. archidiaconus in succentorem Cabilonen. Ecclesie, diaconatus fungentem officio, in communi dormitorio manus iniecisset temere uiolentas et eum traxisset uerberando per claustrum, tu, frater archiepiscope, eum ob uiolentam manuum iniectionem et uiolationem immunitatis Ecclesie fecisti excommunicatum publice nuntiari. Ipse uero ad apostolicam sedem accedens confessus est quod in  clericum manus iniecerat uiolentas; supprimens autem quod immunitatem uiolasset Ecclesie, super absolutione sua litteras impetrauit; sed nichilominus in excommunicatione remansit, cum alteram causarum, pro quibus excommunicatus fuerat tacuisset. Unde ipsum nec in iure stare posse dicebat, nec procuratorem constituere: presertim cum is cui cause sue procurationem commiserat ob excessum similem, eadem innodatus sententia teneretur. Ea etiam carere uiribus allegabat que in excommunicatione positus a sede apostolica impetrarat. Licet autem per hoc dictus G. archidiaconus ei non teneretur, nisi obtento prius absolutionis beneficio, respondere; nichilominus tamen se dictorum  iudicum conspectui presentaret et per litteras uenerabilis fratris episcopi et dilecti filii decani ipsius Ecclesie ostenderat quod nec ipse aduersus eamdem Ecclesiam nec Ecclesia aduersus eum haberet aliquam questionem et littere quas aduersarius eius obtinuerat ab apost. sede impetrate non fuerant de capituli uoluntate. Accedente igitur die altera que ipsis fuerat assignata, cum super eo quereretur a partibus utrum renitente capitulo dictus F. archidiaconus esset pro Cabilonen. Ecclesia contra eumdem G. archidiaconum admittendus, ipse G. propter suspicionem iudicum ad sedem apostolicam appellauit. Ad ea uero que super seruandis consuetudinibus Ecclesie proposita fuerant sic respondit quod cum memoratus episcopus  dictis decano et capitulo mandauisset memoratas consuetudines obseruari, responderunt se ipsas libentius seruaturos, nisi paupertas Ecclesie impediret; adiicientes, ut statum Cabilonen. ecclesie per suas litteras sedi apostolice nuntiarent. Ex his igitur concludebat nec expensas quas dictus F. archidiaconus fecerat ipsi debere restitui, cum potius, ut ab excommunicationis uinculo solueretur, ad sedem apost. accessisset nec eum esse super confirmandis Ecclesie consuetudinibus audiendum, cuius non poterat litteras procurationis ostendere, imo ipse procurator esse a capitulo institutus. Propter quod cum instantia postulabat ordinationem Ecclesie dictis episcopo et decano committi; ita quod quidquid de maiori et saniori parte capituli,  tam super instituendis canonicis quam super aliis ad ordinationem eiusdem Ecclesie pertinentibus, constituerent, non obstante contradictione paucorum, inuiolabiliter seruaretur, nec obstantibus litteris super seruandis predictis consuetudinibus ad dictum Eduen. episcopum destinatis. Petebat etiam dictum F. archidiaconum excommunicatum denuntiari; cum nec satisfecisset passo iniuriam et de uiolatione immunitatis Ecclesie non fecisset aliquam mentionem. Ex parte uero predicti F. archidiaconi taliter fuit ad obiecta responsum, quod licet super uiolenta manuum iniectione accusatus fuisset, ei fuit Ecclesie solummodo introitus interdictus; sed postmodum ad apostolicam sedem accedens, sine contradictione qualibet fuerat absolutus.  Nos igitur causam ipsam uestro examini committentes, discretioni uestre per apostolica scripta mandamus quatenus, si uobis constiterit dictum F. archidiaconum ob duplicem causam excommunicatum fuisse, et expressisse tantum alteram in litteris quas super absolutione sua ab apostolica sede obtinuit, ipsum tanquam excommunicatum satisfacere Ecclesie sue de altera, monitione premissa, per censuram ecclesiasticam appellatione remota cogatis. Predictas uero constitutiones, si eas de assensu capituli maioris sanioris partis sine prauitate qualibet inueneritis esse factas et possibilitas Ecclesie patitur, faciatis inuiolabiliter obseruari. In aliis ordinationem Ecclesie predictis episcopo et decano auctoritate apostolica committatis;  ita ut que cum maiori parte capituli tam super canonicis instituendis quam super aliis canonice duxerint statuenda, non obstante contradictione uel appellatione paucorum, obtineat firmitatem. Expensas uero antedicto archidiacono restitui faciatis, si legitime probare potuerit se de Capituli mandato suscepisse predicta negotia promouenda et propter hoc ad sedem apostolicam accessisse. Nullis litteris, etc., preter assensum partium, etc. Quod si omnes, etc. tu, frater archiepiscope, cum eorum altero, etc.

Datum, etc.



CCCXX. P. SCHALAHOLTDEN. ET B. HOLEN. EPISCOPIS ET ALIIS ECCLESIARUM PRAELATIS ET CLERICIS UNIuERSIS PER ISLANDIAM CONSTITUTIS. Significat eis grauia quedam uitia que per Islandiam corrigere debeant. 


Quamuis insula uestra longo terrarum tractu ab Urbis partibus sit remota, uos tamen, quod apostolice prouisionis non sitis extorres, estimare debetis, cum ex iniuncto nobis apostolatus officio facti simus secundum Apostolum sapientibus et insipientibus debitores, et ita pastoralem sollicitudinem gerimus de propinquis, quod eam extendimus etiam ad remotos, quos absentes corpore, spiritu  uero presentes, caritatis brachiis amplexamur. Sane dilectum filium Erlend. abbatem, latorem presentium quem ad nos transmittere curauistis, boni testimonii uirum, paterna benignitate recepimus et sicut eo didicimus referente, licet nullas ex parte uestra portauerit nobis litteras sigillatas, quas tamen asseruit se amisisse in maris periculis constitutum, nonnulla in partibus uestris uelut in usum et consuetudinem sunt redacta, que ab agro Dominico sunt studiosius exstirpanda, ne per spinas et tribulos semen euangelicum suffocetur. Inter que sequentia duximus ad cautelam, exempli gratia, exprimenda: ut per ea studeatis cetera uitia capitalia euitare per que ira Dei uenit in filios diffidentie, qui stercora pro croceis amplectuntur,  et luci tenebras anteponunt. Et ut incipiamus a primo inobedientie uitio per quod peccatum intrauit in mundum, cum in Ecclesia Dei diuersi gradus, adinstar celestis curie, sint distincti, ut secundum dispositionem superiorum obtemperantibus inferioribus, cuncta rite procedant, unde et Romana Ecclesia tanquam magistra non humana sed diuina dispositione uniuersis et singulis per orbem Ecclesiis est prelata, ut ad eam uelut caput alie sicut spiritualia membra respondeant: cuius pastor ita suas aliis uices distribuit ut, ceteris uocatis in partem sollicitudinis, solus retineat plenitudinem potestatis, ut de ipso post Deum alii dicere possint: Et nos de plenitudine ipsius accepimus  , sicut idem E. abbas nobis diligenter exposuit, qui sunt inter uos subditi, dum prelatis suis, in his que agunt perperam, nolunt humiliter obedire ac secundum ipsorum monita salubria declinare a malo et facere bonum, contra torrentem dispositionis diuine brachia nituntur extendere et quasi contra stimulum calcitrare; que sic disposuit gradus et ordines differentes, ut reuerentiam minores maioribus exhiberent. Profecto qui talia agunt, regnum Dei non possidebunt, erroris magnitudinem non pensantes, cum secundum Prophetam peccatum hariolandi sit repugnare, et scelus idololatrie nolle acquiescere. Hi nempe uel sunt potentes; et peccata sua propria temeritate defendunt, non attendentes quod legitur: Potentes  potenter tormenta patientur , et: Deposuit potentes de sede . uel minores. Et ut licentius proruant in peccatum maiorum tuitione defendere se nituntur, declinantes corda sua in uerba malitie, ad excusandas excusationes in peccatis; tanquam in extremo examine, quando unusquisque onus suum portauit, illi possint eos a uentura ira defendere qui pro suis sceleribus eternis incendiis reseruantur. Quid de homicidiis, incendiis et fornicationibus referemus, et quod excommunicatis communicare presumitis et presertim Suero  et excommunicato et apostate, Deo et sanctis eius pro suis actibus inimico? Si uellemus ad unguem singula persequi que inter uos dicuntur peccatis exigentibus frequentari, pagina  cresceret in immensum et tedium legentibus et audientibus generaret. Dolemus ergo plurimum et tristamur hec inter uos libere perpetrari. Sed ueremur admodum et mouemur ne forte, quod absit, propter dissolutam negligentiam uestram ista proueniant, que dum negligitis perturbare, quid aliud facitis quam fouere facti canes muti, non ualentes latrare? quibus dicitur per prophetam: Clama, ne cesses, quasi tuba exalta uocem tuam, annuntiabo populo meo scelera eorum, et domui Iacob peccata eorum . Unde Apostolus inquit Ephesiis: Munde sunt manus mee a sanguine omnium uestrum. Non enim subterfugi quominus annuntiarem uobis omne consilium Dei . Mundus ergo a sanguine ipsorum non esset, si eis annuntiare  Dei iudicium noluisset; quia cum increpare delinquentes noluerit, eos proculdubio tacendo pastor occidit. Cum itaque in tremendi die iudicii de uestris et subditorum uestrorum actibus debeatis reddere rationem, quin etiam et de omni uerbo otioso quodcunque locuti fueritis; hortamur uniuersitatem uestram, monemus in Domino et per apostolica scripta mandamus quatenus contra delinquentes quasi contra bestias Ephesi uiriliter exsurgentes, ne post cursum uite labentis in manus Dei uiuentis quod horrendum est, incidatis, murum uos pro domo Domini non dubitetis opponere et contra faciem Damasci turrim uos inexpugnabilem opponentes, euellere ac destruere, edificare pariter et plantare unanimiter procuretis que in Ecclesia Dei  euellenda et destruenda, edificanda fuerint et plantanda. Ceterum quoniam adhuc habemus multa uobis dicere que non possunt commode per presentem epistolam declarari; premissis breuiter prelibatis, caritati uestre duximus predicendum quod auctore Patre luminum, a quo omne datum est optimum et omne donum perfectum, in proximo inuento uiro secundum cor nostrum, eum ad uos mittere disposuimus: per quem de singulis que omittere uel facere debeatis et omnibus que fuerunt nobis ex parte uestra proposita, cum ad uos uenerit, efficiemini certiores.

Datum Reat., III Kal. Augusti, etc.



CCCXXI. 


In eumdem fere modum scriptum est principibus et populis per Islandiam constitutis. Quamuis insula uestra, ut supra, etc., usque ad uerbum libere perpetrari; quos saluos fieri cupimus et ad agnitionem ueritatis uenire: ad quod uiam uobis salubriter preparabit, si habueritis in his que Dei sunt obedientiam ad prelatos et eos imo Deum in ipsis curaueritis honorare, in quibus contemptis Deus spernitur et in receptis recipitur et etiam honoratur, et opera impenderitis in operibus pietatis et presertim eleemosynis conferendis, quarum efficaciam Scriptura commendans inquit: Sicut aqua exstinguit  ignem, ita eleemosyna peccatum exstinguit. Ceterum quoniam adhuc habemus, etc., ut supra.

Datum, ut supra.



CCCXXII HYDRUNTINO ARCHIEPISCOPO. Quod filius ex ea susceptus que putabatur esse concubina, et post apparuit quod esset legitima uxor, sit legitimus 

 Per tuas nobis litteras intimasti quod Rao de Aceresia ex muliere quadam quam, secundum opinionem maioris partis uicinie, in concubinam habebat, prole suscepta, quamdam prius et aliam  ea defuncta duxit uxorem et ea ex qua prolem susceperat uirum sibi alium copulauit. Processu uero temporis idem Rao in presentia multorum firmauit proprio iuramento quod eam quam habere uisus fuerat concubinam, prius affidauerat in uxorem quam ex ipsa filium genuisset; et cum post iuramentum illud per sex annos et ultra uixisset, dum ageret in extremis, eum quem ex illa susceperat, filium legitimum appellauit et heredem instituit in testamento. Cum autem tue fuisset inquisitioni et decisioni commissum, an filius sic susceptus legitimus esset heres ipsius R. et ad eius patrimonium admittendus, propter id quod ex quadam decretali bone memorie Alexandri  pape predecessoris nostri standum esse super hoc uerbo uiri et mulieris  credebas, testes a filio eiusdem R. productos prouide suscepisti: quibus legitime comprobauit predictum R. matrem suam in capella Sancti Sergii affidasse; propter quod eum ipsius R. heredem esse legitimum iudicasti. Nos igitur attendentes quod plus est quod in ueritate agitur quam quod simulate concipitur, licet tam dictus R. cum, ea dimissa quam ut concubinam habuerat, ad alia uota transiuit, uideatur ex ipso facto quod matrimonium inter eos celebratum fuerit denegasse: quia tamen desponsatio per testes legitimos comprobata eos matrimonialiter fuisse coniunctos ostendit, siue desponsatio ipsa fuerit de presenti, ut per consensum legitimum et uerbis de presenti expressum,  siue de futuro, ut per sequentem carnis copulam matrimonium inter eos fuerit celebratum, non tam decretali dicti predecessoris nostri, que in casu dissimili loquitur, quam inductis probationibus innitentes, te processisse legitime respondemus et sententiam tuam auctoritate apostolica confirmamus et presentis scripti patrocinio communimus: auctoritate tibi presentium iniungentes ut sententiam ipsam facias monitione premissa per censuram ecclesiasticam inuiolabiliter obseruari. Nulli ergo, etc.

Datum Reat, III Nonas Augusti.



CCCXXIII. OSCEN. ET TIRASONEN. EPISCOPIS. De diacono cuius amici abbatem trucidarant. 


 Petrus diaconus et monachus Sancti Ioannis de Pinna sua nobis insinuatione monstrauit quod cum in seculari adhuc habitu constitutum, in Ecclesia de Rigulo quoddam beneficium obtinentem, abbas ipsius Ecclesie illum eodem beneficio spoliasset, cognati et amici eius abbati sepius supplicarunt ut beneficium sibi restitueret memoratum. Quo nolente ipsorum precibus acquiescere, irati plurimum et commoti, nocte quadam in domo diaconi conuenerunt, et cena facta dixerunt quod uindictam uolebant sumere de abbate. Inhibiti autem expresse ab eodem diacono ne abbatem occiderent uel aliquid ei facerent unde ordinis sui discrimen incurreret et anime detrimentum, in eum nichilominus irruerunt  et plagis impositis abierunt semiuiuo relicto; unde post dies aliquot spiritum exhalauit  . Ab illo autem tempore usque hodie predictus diaconus de eo quod contigerat tristis effectus, ab administratione cessauit; et nondum expleto biennio, habitum induit monachalem. Unde a nobis suppliciter petiit edoceri utrum posset in officio diaconi ministrare; et si hoc ei liceret, an posset ad maiorem ordinem promoueri. Licet autem, si premissis ueritas suffragatur, prefatus diaconus super abbatis interitu non uideatur esse culpabilis, quia tamen bonarum mentium est ibi culpam agnoscere ubi culpa non est, quod ab administratione officii se propria uoluntate suspendit uel habitum induit regularem,  sibi non ad peccatum ascribimus, sed ad meritum reputamus. Quocirca fraternitati uestre per apostolica scripta mandamus quatenus, si premissa noueritis ueritate subnixa, sepedictum diaconum non solum in diaconatus officio ministrare, sed etiam ad ordinem presbyteratus ascendere, si aliud canonicum non obstiterit impedimentum, liberam concedatis auctoritate apostolica facultatem; presertim si super hoc non fuerit respersus infamia, cum ei non debeat imputari quod contra prohibitionem eius expressam, eo causam uel occasionem non dante, ausu sacrilego proponitur a consanguineis  attentatum, diuina Scriptura testante quod anima que peccauerit, ipsa morietur; filius non portabit iniquitatem patris neque pater iniquitatem filii quamuis hoc ipsum uerius ad eternam quam ad temporalem referatur uindictam.

Datum Reat., II Nonas Augusti, pont. nostri anno primo.



CCCXXIu. ATREBATEN. EPISCOPO ET DECANO CAMERACENSI. Ut regem Francorum cogat duci Lotharingie dotem reddere. 

Sicut ex parte dilecti filii nobilis uiri ducis Lotharingie nostris fuit auribus intimatum, quando nobilem mulierem Mathildem, neptem Philippi quondam  comitis Flandrie, sibi matrimonio copulauit, idem comes redditus quinquaginta talentorum percipiendos annuatim in terra Bolonie prefato duci assignauit in dotem, que post obitum ipsius comitis nullatenus potuit obtinere; et insuper ipse comes eamdem terram obligauit ei pro trecentis marcis et septem millibus talentorum. Quia igitur prescripta terra ad proprietatem est karissimi in Christo filii nostri Philippi illustris regis Francie deuoluta et dos pertinet ad coniugium, quod est magnum in Ecclesia sacramentum: nos, qui secundum apostolum sapientibus sumus et insipientibus debitores, discretioni uestre per apostol. scripta mandamus quatenus eumdem regem, ut super premissis memorato duci satisfaciat ut tenetur moneatis diligenter  et efficaciter inducatis. Alioqui, partibus conuocatis, audiatis causam et eam fine debito terminetis. Quod si ambo, etc., tu, frater episcope.

Datum Reat., uIII Idus Aug



CCCXXu. CORRADO ET PETRO QUONDAM FILIIS MALABRANCAE. Puella ante annum septimum sponsalia contrahere non potest.

 Ad dissoluendum quod factum fuerat inter Ioannem filium nobilis uiri Leonis de Monumento et S. filiam quondam Matthei de Fortebrachio super matrimonio contrahendo, in nostra et fratrum nostrorum presentia fuit ex parte uestra propositum quod, cum dicta puella nondum ad septennium peruenisset,  cum ipsa nec matrimonium contrahi nec sponsalia potuere. Defuit etiam consanguineorum assensus, qui precipue sunt in talibus requirendi. Quod et si etas sufficiens exstitisset et consanguineorum interuenisset assensus, persone tamen non sunt legitime ad matrimonium contrahendum, linea consanguinitatis obstante. Accusatione uero super consanguinitate proposita et tam ex parte iuuenis quam ex parte puelle consanguinitatis gradibus computatis, cum eam uelletis idoneis testibus comprobare, prefatus Leo multas exceptiones proposuit, per quas nitebatur uos ab accusatione multipliciter remouere.  Cumque super exceptionibus ipsis fuisset utrinque diutius disceptatum, auditis et intellectis quecunque fuerunt hinc inde proposita, de consilio fratrum nostrorum interloquendo pronuntiauimus inter dictos iuuenem et puellam nec matrimonium nec sponsalia fuisse contracta, cum constet puellam nondum ad septennium peruenisse. Quocirca nec accusatio locum habebat, cum non esset quod posset legitime accusari: denuntiari tamen poterat consanguinitas, ut interdiceretur matrimonium contrahendum. Ad denuntiationem ergo legitime comprobandam festum Omnium Sanctorum proximo uenturum pro termino assignamus; saluis exceptionibus non solum propositis sed etiam proponendis. Ne uero quidquam interim in puellam carnaliter  attentetur, auctoritate  apostol. firmiter interdicimus ut in ipso negotio de nouo non procedatur ulterius donec uel a denuntiatione cessetur uel, denuntiatione probata, ordine iudiciario procedatur. Quod si contra interdictum nostrum in preiudicium ipsius quidquam fuerit attentatum, illud irritum esse decernimus et uiribus omnino carere.



CCCXXuI. FAuENTIN. EPISCOPO. Licentiam indulget transeundi ad Ecclesiam Papiensem. 

Sacra docente Scriptura didicimus, ut quod Deus coniunxit, homo non separet . Duplex est autem coniunctio coniugalis: una secundum  carnem, que carnalis dicitur; altera secundum spiritum, que spiritualis non incongrue appellatur. Utramque designat Apostolus qui uerbum illud exponens, Propter hoc relinquet homo patrem et matrem, et adherebit uxori sue, et erunt duo in carne una , consequenter adiunxit: Hoc autem dico magnum sacramentum in Christo et in Ecclesia . Nam carnalis coniunctio, que est inter uirum et legitimam feminam sacramentum est spiritualis coniunctionis que consistit inter Christum et sanctam Ecclesiam. Coniunctio carnalis hoc efficit ut sint duo in una carne, secundum illud quod ueritas ait: Itaque iam non sunt duo, sed una caro . Coniunctio uero spiritualis id efficit ut sint duo in uno spiritu, secundum  illud quod dicit Apostolus: Qui adheret Deo, unus spiritus est cum eo : Utrique autem, carnali scilicet et spirituali coniunctioni, competit quod superius est premissum: Quod Deus coniunxit, homo non separet  ut nec liceat homini carnali matrimonio legitime copulatos diuidere nec spirituali coniugio canonice uinctos, ut episcopum et suam Ecclesiam, separare. Licet autem uideri posset ex his quod summus pontifex spirituale matrimonium, episcopi scilicet et Ecclesie, separare non possit, cum tamen ex consuetudine, que est optima legum interpres, et sacris canonibus habeatur quod per cessionem, depositionem et translationem, que soli  sunt sedi apost. reseruata, super hoc plenam habeat potestatem sane intelligentibus id nullum dubitationis scrupulum generabit; cum non humana sed diuina fiat auctoritate quod in hac parte per summum potificem adimpletur, qui non hominis puri, sed ueri Dei uere uicarius appellatur. Nam quamuis simus apostolorum principis successores, non tamen eius aut alicuiu apostoli uel hominis sed ipsius sumus uicarii Iesu Christi. Unde quos Deus spirituali coniunctione ligauit, non homo, quia non uicarius hominis, sed Deus, quia Dei uicarius, separat, cum episcopos a suis sedibus per eorum cessionem, depositionem et translationem aliquando remouemus. Que tria ex hac quam ostendimus ratione merito sunt Romano tantum pontifici reseruata:  qui licet alios episcopos uocauerit in partem sollicitudinis, sibi tamen retinuit plenitudinem potestatis. Siquidem ex litteris uenerabilium fratrum nostrorum Mediolanen. et Rauennat. archiepiscoporum et uercellen. Terdonen. Placentin. Parmen. Lauden. et Mutinen. episcoporum, et dilectorum filiorum capituli, prepositorum et uniuersi cleri, consulum et populi Papien. accepimus, quod bone memorie L. Papiensi episcopo uiam uniuerse carnis ingresso, ipsi capitulum et clerus Papien. in te unanimiter conuenerunt, te sibi petentes in episcopum ab apostolica sede concedi; licet, quod negligentie ipsorum ascribimus, ipsi te elegisse scripserint, quem eis eligere non licuit, sed tantummodo postulare:  quia cum esses spiritualiter alligatus uxori, nisi facta prius solutione, in te non poterat legitime consentiri. Quia uero in talibus euidens utilitas et urgens necessitas, secundum instituta canonica, solent et debent attendi; utrum hec postulationem ipsorum fauorabilem redderent et assensu sedis apostolice non indignam cum fratribus tractauimus diligenter. uisum est nobis et fratribus nostris non modicum utile, ut de minori ciuitate ad maiorem, de minus populosa diecesi ad populosiorem, de minus nobili ad nobiliorem Ecclesiam transire debeas: ubi concessum tibi scientie et eloquentie donum ad profectum plurimorum ualeas exercere et creditum tibi talentum sub usuris fertilioribus ualeas erogare. Necessarium etiam subtiliter intuentibus uidebatur,  cum si a sede apostolica nuntii, quos dicti capitulum et clerus Papien. ad nos destinarunt, uacui rediuissent, preter personarum laborem et magnitudinem expensarum, quas frustra fecisse dolerent, dissensionis inconueniens Ecclesie Papiensi forsitan proueniret, quod nobis et Ecclesie Romane posset ab aliquibus imputari. De tua igitur idoneitate securi, utpote cuius scientiam et eloquentiam ac morum honestatem nos et fratres nostri plene cognouimus, dum apud sedem esses apostolicam constitutus, et familiaria exempla sequentes, ut uetera relinquamus, cum temporibus nostris, de episcopo in episcopum, ut uenefranus in Auersanum, de  episcopo in archiepiscopum, ut Gratianopolitanus in uiennen. de episcopo in archiepiscopum, ut Tarsen. in Nazaren. de archiepiscopo in patriarcham, ut Cesarien. in Hierosolymitan. et quod plus est, de archiepiscopo in summum pontificem, sicut bone memorie Urbanus papa predecessor noster, qui de Mediolanen. Ecclesia fuit in pontificem Romanum assumptus, translationes fuerint sepius celebrate, supradictorum capituli et cleri petitioni clementer annuimus et ut a Fauentin. transeas ad Ecclesiam Papien. de benignitate sedis apostolice facultatem tibi liberam auctoritate presentium indulgemus. Nulli ergo, etc.

Datum Reat., uI Id. Augusti.



CCCXXuII. ALFONSO EPISCOPO ET CAPITULO AURIEN. Confirmatur illorum statutum de numero canonicorum. 


Postulatum fuit a nobis ex parte uestra quod deliberatione prouida unanimiter statuistis ad conseruandam indemnitatem Ecclesie et repellendam quorumdam potentum improbitatem, qui Ecclesiam uestram sepius pregrauabant, ne plures triginta sex canonicis liceret in uestra Ecclesia ordinari, auctoritas sedis apostolice confirmaret. Nos ergo uestris iustis postulationibus annuentes, premissum canonicorum numerum, sicut a uobis prouide noscitur institutus, ratum habentes, salua in omnibus apostolice sedis auctoritate, presenti pagina confirmamus;  nisi forte in tantum excreuerint Ecclesie facultates, quod ex eis commode ualeat pluribus canonicis prouideri. Nulli ergo etc.

Datum Rome, etc.



CCCXXuIII. R. SANCTORUM MARCELLINI ET PETRI PRESBYTERO CARD. ABBATI ET CONuENTUI CASSINEN. Ipsis commendat episcopum S. Georgii, ut eum liberaliter, donec conualescat, alant. 

Apud religiosos extrinseca et aliena commendatione non indiget quem propria et innata intus religio et scientie prerogatiua commendant. Et non minus his duobus iuuat causa quam gerit. uirtus  enim sese diligit aspernaturque contraria et similia in similibus delectantur. Quanta enim religione polleat uenerabilis frater noster episcopus Sancti Georgii et locus indicat in quo laudabiliter olim abbatis impleuit officium, utpote in quo uigent regularia instituta, et canonica disciplina seruatur, et dignitas ad quam est uocatus, euidentius ipsius mores ostendunt. Quantum uero et in quibus peritus existat, eloquentia sapientie ac uerbum eius testimonium perhibet ueritati. Quod tanto melius ex ipsius familiaritate quam nostra significatione plenius cognoscetis, quanto fidelior testis est oculus quam auditus. Gerens autem causam non propriam sed communem, non priuate persone sed Ecclesie, imo Christi functus legatione Orientalium  principum ad principes Occidentis, stetit fideliter et constanter coram cariss. in Christo filiis nostris Philippo Francorum et R. Anglorum regibus illustribus uerbum legationis et causam exposuit Crucifixi. Et licet in ore eius uerbum Domini non fuerit alligatum, nec aliquid ex contingentibus omiserit; quia tamen uterque regum in alterum proprias intendebat iniurias uindicare, neutrum ad plenum tetigit iniuria Iesu Christi. Quamuis autem uoluissent eidem episcopo honores in regnis suis et amplos redditus assignare, maluit tamen excutere puluerem de pedibus suis, terram eorum egressus in testimonium illis, quam sue legationis causa neglecta, exsule ac paupere Christo ditari: estimans quia uocati non fuerunt digni paratis nuptiis et triumpho  in quorum manibus tauros pingues, qui eum obsederant, et altilia, que in hereditatem Domini status tulerat aquilonis, Christus forsitan occidisset: malens per nos in subsidium pauperum terre Orientalis, saltem pauperum et debilium multitudinem congregare; ne forte consentirent maiores, et dicerent: Manus nostra excelsa, et non Deus, fecit hec omnia . Cum igitur ad uerbum ipsius, imo potius ad uocem Domini per uniuersam Italiam inter nostre promotionis initia litteras curauerimus destinare nec ei expediat ut appareat in conspectu Domini uacuus sine fructu recedens, ipsum de uoluntate fratrum nostrorum non ad petitionem suam, sed motum nostrum, ad monasterium uestrum duximus destinandum; ut ibi eris inclementiam temperie  fugiat autumnali. Rogamus igitur uniuersitatem uestram, monemus et exhortamur in Domino, per apost. uobis scripta mandantes, quatenus eum benigne recipientes pariter et deuote, sicut tantum episcopum decet et populi Christiani legatum, honorare curetis et in necessariis omnibus ita liberaliter ei prouidere, quod nos id gratum habere possimus et ipse uobis et Ecclesie Cassinen. in posterum obligetur, ac uos religiosos litteratos pariter et honestos uideamini affectuosius in Domino amplexari: scituri quod sicut gratum nobis erit plurimum et acceptum si eum officiose curaueritis honorare, ita pro certo graue nobis et molestum existet, si, quod non credimus, mandatum nostrum neglexeritis exaudire,  cum eius prouisio magis uobis ad premium eternum proficiat quam ei accedat ad commodum temporale.

Datum Rome, etc.



CCCXXIX. CALARITAN. ARCHIEPISC., EPISCOPO SORAN. ET ELECTO TURRITAN. Eis committitur causa archiepiscopi Arborensis contra capitulum suum. 

Cum pro controuersiis que inter uenerabilem fratrem nostrum archiepiscopum ex una parte et dilectos filios canonicos Arboren. uerterentur ex altera, ipse archiepiscopus et Petrus de Staura presbyter ex parte capituli ad nostram presentiam accessissent,  dictus P. presbyter archiepiscopum paratum esse se dixit in multis et grauibus accusare: quem super homicidio, periurio, excommunicatione, incendiis, incantationibus, lardatione hominis cum lardo et cera, et quod a nepote suo Saracenis de Sicilia uendi concessit Ecclesie sue mancipium Christianum et aliis enormitatibus et capitulis uolebat impetere aduersus eum tempore congruo proponendis. uerum ipse archiepiscopus proposuit ex aduerso, quod cum bonis Ecclesie sue per nobilem uirum uulliel. marchionem iudicem Calaritan. et complices eius esset minus rationabiliter destitutus, non tenebatur emulis respondere, qui cum predicto marchione spoliationem suam fuerant machinati, nisi esset antea restitutus; quos etiam ab accusatione  sua dicebat aliis rationibus repellendos. Unde autem predictos marchionem et canonicos aduersus se commotos diceret exstitisse, sequentia uos uerba poterunt edocere. Cum enim idem marchio auctoritate quondam apo. sedis excommunicationis uinculo innodatus. nobilem uirum A. Arboren. iudicem et filium eius paruulum cepisset et nequiter carcerali fecisset custodie mancipari, eorum terra quam ab Ecclesia Rom. tenebant per uiolentiam occupata, ipse archiepiscopus, qui natione Ianuen. erat, iram ipsius marchionis et qui secum erant metuens Pisanorum, ad partes alias declinauit; in cuius absentia marchio et fautores eius Arboren. Ecclesiam spoliarunt in parte et suffraganei sui et clerici dicto marchioni, tunc excommunicatione notato, Arboren.  terre sceptrum solemniter concesserunt. uerum cum tempore procedente idem archiepiscopus ad Ecclesiam suam reuersus prefatos clericos de eo quod, ut sibi uidebatur in contemptum apost. sedis fecerant redargueret, nec uellet sine mandato apo. sedis prefatum marchionem habere patronum; timentes, ut credebatur, clerici ne coram ipso archiepiscopo de sua possent incontinentia conueniri, contra eum cum dicto marchione seditionem fecerunt, quem nichilominus in populo diffamantes, per duos de sociis suis ad sedem apost. appellarunt; sed duobus mensibus post elapsis, penitentia ducti, ab eo ueniam postulantes, remissis utrinque iniuriis, in ipsius gratiam redierunt. Cum autem postmodum  uenerabilis frater noster Pisan. archiepiscopus, legatus Sardinie, illuc uenisset, prefatus P. de Staura clericus Arboren. procurator a capitulo constitutus, super remissis [f. premissis] conuiciis dictum archiepiscopum ad sedem ap. appellauit. Sed in presentia dicti archiepiscopi Pisani partibus constitutis cum canonici Arboren. ibidem uellent suum archiepiscopum conuenire ne prouocationis beneficio responderet eis se tuentem, renuntiantes appellationi quam fecerant, quod nollent habere papam [f. pastorem] nisi Pisanum archiepiscopum responderunt. Cum autem coactus ab eodem archiepiscopo ut aduersariis responderet et securitatem sibi a marchione dari ac suis peteret et etiam aduocatum et id obtinere non posset, ad commune appellationis  remedium conuolauit. Postea uero Pisani facientes in eum impetum quem petierat aduocatum, ipsum occidere uoluerunt. Compulsus tandem a sepedicto Pisano archiepiscopo, appellatione salua quam fecerant, excludendo P. memoratum, tanquam minus idoneum, respondit quod eum non posset ullatenus accusare; et hoc incontinenti constare poterat, ut dicebat. Et quoniam iamdicti marchionis et suorum instinctu falsos contra se testes timuit introduci et memoratus Pisanus archiepiscopus laicos testes bone opinionis et fame contra P. aduersarium suum admittere recusabat, denuo propter premissa grauamina coram maiori parte prelatorum Sardinie sedem apost. appellauit; et cum apostolos ab antefato archiepiscopo postulasset, et  ut compelleret marchionem ne impediret eum quo minus posset de rebus archiepiscopatus sibi sumere necessaria, nichil horum potuit obtinere, quinimo postea fuit per marchionem ipsum equis propriis spoliatus, qui etiam inhibuisse dicitur ut nullus eum in naui sua reciperet, ad Rom. Ecclesiam accedentem; et hospitalarium quemdam, qui habebat uestes ipsius archiepiscopi commendatas ad tempus, fecit in custodia detineri; apponens etiam iniquitatem iniquitati, per iudicem Turritan. eum capi fecit, et arcto carceri mancipari, longo tempore compedibus ferreis religatum. Testes etiam partis aduerse post recessum suum dictus Pisan. archiepiscopus aduersus eum proponitur recepisse. Postea uero, sicut Domino placuit, liberatus, de rebus archiepiscopatus  quas occupauerat marchio sepedictus, nichil potuit per Arboren. archipresbyterum et per suum canonicum obtinere: quin potius duo de clericis suis, post appell. ad nos interpositam, septem panes cereos, quos ad domum Templi mittebat, sibi per uiolentiam abstulerunt. Quia uero neutra partium fidem nobis facere poterat de premissis, causam ipsam de uoluntate ipsorum uobis duximus committendam; per apostolica scripta districte precipiendo mandantes quatenus, si rem ita noueritis se habere, cum laicis super Ecclesiis et personis ecclesiasticis non sit attributa potestas, quidquid a sepedicto marchione et fautoribus eius in preiudicium prenominati Arboren. archiepiscopi uel Ecclesie  noueritis attentatum denuntiantes penitus non tenere, ad faciendam sibi restitutionem plenariam prefatum marchionem et complices suos, omni contradictione et appellatione cessantibus, per censuram ecclesiasticam compellatis; et non obstante quod sepedictus Pisan. archiepiscopus, post appellationem ad nos interpositam et iter arreptum ad sedem apostolicam ueniendi, lite non contestata presertim in criminali, contra eum testes recepit, sicut ex insinuatione litterarum eius liquido intelleximus, super omnibus que aduersum se partes duxerint proponenda; et si bona Ecclesie ipsius archiepiscopi tempore diminuta sunt uel etiam augmentata, uocatis ad uos qui fuerint euocandi, sine personarum acceptione, solum Deum habentes pre  oculis, seruato iuris ordine, inquiratis plenissime ueritatem et usque ad diffinitiuam sententiam remoto appellationis obstaculo procedentes, gesta omnia sub sigillorum uestrorum testimonio nobis transmittatis; certum terminum partibus assignantes, ad quem recepture sententiam nostro se conspectui representent. Testes appellatione rem. cogantur. Prouisuri ne huius occasione discordie bona Arboren. Ecclesie ab alterutra parte per dilapidationis uitium distrahantur. Nullis litteris obstantibus preter assensum partium, etc.

Datum Reat., III Idus Augusti.



CCCXXX. LEMOuICEN. EPISCOPO. Quod clericorum uitia libere et audacter corrigere possit. 


Ad audientiam nostram, te significante peruenit quod cum corrigere uis clericorum excessus exercentium negotiationem illicitam et usuras, uacantium ludis illicitis et habentium concubinas, ipsi, ut tuam correctionem eludant, ad sedem apostolicam uocem appellationis emittunt. Ne igitur excessus delinquentium hac occasione remaneant impuniti, fraternitati tue auctoritate presentium duximus indulgendum ut predictos excessus corrigas et emendes; et si qui super hoc duxerint ad sedem apostolicam appellandum, statuas eis terminum competentem: infra quem si appellationem prosequi forte noluerint, extunc in eos correctionem non differas sublato appell.  obstaculo canonicam exercere.

Datum Reat., III Idus Augusti.



CCCXXXI. PETRO ABBATI PRAEMONSTRATEN. ET CAETERIS ABBATIBUS ET CANONICIS PRAEMONSTRATEN. ORDINIS, TAM PRAESENTIBUS QUAM FUTURIS, REGULAREM uITAM PROFESSIS IN PERPETUUM. De illorum approbatione deque priuilegiis et uiuendi ratione. 

In eminenti apostolice sedis specula, licet immeriti, disponente Domino constituti, pro singulorum statu solliciti esse compellimur et ea sincere tenemur amplecti que ad incrementum religionis pertinent  et ad uirtutum spectant ornatum: quatenus religiosorum quies ab omni sit perturbatione secura et a iugo mundane oppressionis seruetur illesa, cum apostolica fuerit tuitione munita. Attendentes itaque quomodo religio et ordo uester multa refulgens gloria meritorum et gratia redolens sanctitatis, palmites suos a mari usque ad mare extenderit, ipsum ordinem et uniuersas domos eiusdem ordinis apostolice protectionis presidio duximus confouendas et presenti priuilegio muniendas. Eapropter, dilecti in Domino filii, uestris iustis postulationibus benignius annuentes, ad exemplar felicis recordationis Alexandri, Lucii, Urbani et Clementis predecessorum nostrorum Romanorum pontificum, uniuersas regulares institutiones et dispositiones quas  de communi consensu uel maioris et sanioris partis fecistis, sicut inferius denotantur, auctoritate apostolica roboramus et presentis scripti priuilegio communimus. uidelicet ut orde canonicus, quemadmodum in Premonstraten. Ecclesia secundum beati Augustini regulam et dispositionem recolende memorie Norberti quondam Premonstraten. ordinis institutoris et successorum suorum in candido habitu institutus esse dignoscitur, per omnes eiusdem ordinis Ecclesias perpetuis temporibus inuiolabiliter obseruetur et eiusdem penitus obseruantie. fidem quoque libri qui ad diuinum officium pertinent ab omnibus eiusdem ordinis uniformiter teneantur: nec aliqua Ecclesia uel persona ordinis uestri aduersus communia ipsius ordinis instituta priuilegium  aliquod postulare uel obtentum audeat quomodolibet retinere. Nulla etiam Ecclesiarum ei quam genuit quamlibet terreni commodi exactionem imponat; sed tantum pater abbas curam de profectu tam filii abbatis quam fratrum domus illius habeat et potestatem habeat secundum ordinem corrigendi, que in ea nouerit corrigenda, et illi ei tanquam patri reuerentiam filialem humiliter exhibeant. Abbas autem Premonstraten. Ecclesie, que mater esse dignoscitur aliarum, non solum in his Ecclesiis quas instituit, sed etiam in omnibus aliis eiusdem ordinis et dignitatem et officium patris obtineat et ei ab omnibus tam abbatibus quam fratribus debita patri obedientia impendatur. Preterea omnes abbates ordinis uestri singulis annis ad generale capitulum Premonstraten.,  postposita omni occasione, conueniant: illis solis exceptis quos a labore uie corporis retardauerit infirmitas, qui tamen idoneum pro se delegare debebunt nuntium per quem necessitas et causa remorationis sue capitulo ualeat nuntiari. Hi autem qui in remotioribus partibus habitantes, sine graui difficultate singulis annis se nequiuerint capitulo presentare, in eo termino conueniant qui in ipso eis capitulo fuerit constitutus. Si uero quilibet abbatum aut prepositorum per contumaciam uestrum capitulum frequentare desierint, liceat abbati Premonstratensi, consilio sui capituli eos usque ad dignam satisfactionem sententia percellere regulari; et sententiam quam prefatus Premonstraten. abbas,  siue in generali capitulo siue extra capitulum, consilio coabbatum in prelatos et subditos totius ordinis uestri canonice tulerit, nulli archiepiscoporum seu episcoporum, nisi forte de mandato Romani pontificis, liceat relaxare. In generali igitur uestro capitulo presidente abbate Premonstraten. ceterisque considentibus et in spiritu Dei cooperantibus, de his que ad edificationem animarum, ad instructionem morum et ad informationem uirtutum atque incrementum regularis discipline spectabunt sermo diligens habeatur. Porro de omnibus questionibus et querelis, tam spiritualibus quam temporalibus, que in ipso capitulo proposite fuerint, illud teneatur irrefragabiliter et seruetur quod abbas Premonstraten. cum his qui sanioris consilii et magis idonei  apparuerint, iuste ac prouide iudicabit. Sane si abbas aliquis uestri ordinis infamis uel inutilis, aut ordinis sui preuaricator inuentus fuerit et prius per patrem suum abbatem aut per nuntios eius admonitus, suum corrigere et emendare delictum neglexerit aut cedere  sponte noluerit, auctoritate generalis capituli deponatur; et depositus sine dilatione ad domum unde exiuit seu ad aliam eiusdem ordinis quam elegerit sine ulla conditione temporalis commodi reuertatur, in obedientia abbatis, sicut ceteri fratres ipsius domus, firmiter permansurus. Idipsum etiam alio tempore, si necesse fuerit et capitulum sine scandalo uel periculo exspectare nequiuerit, per abbatem Premonstratensem et patrem abbatem et alios abbates quos uocauerit  fieri licebit. Quod si depositus in se date sententie contumaciter contraire tentauerit, tam ipse quam principales eius qui de ordine uestro fuerint, in sua contumacia fautores ab abbate Premonstraten. et ceteris abbatibus censura ecclesiastica donec satisfaciant arceantur. uerum cum aliqua Ecclesiarum uestrarum abbate proprio fuerit destituta, uel cum ibi abbatis electio regulariter non fuerit celebrata, sub patris abbatis potestate ac dispositione consistat et cum eiusdem consilio, qui eligendus fuerit, a canonicis eligatur. Electo autem fratres Ecclesie statim obedientiam promittant; qui non quasi absolutus a potestate patris abbatis uel ordinis sui archiepiscopo uel episcopo, in cuius diecesi fuerit, presentetur, plenitudinem ab eo officii percepturus:  ita tamen quod post factam archiepiscopo uel episcopo suo professionem, occasione illa non transgrediatur constitutiones ordinis sui nec in aliquo eius preuaricator existat. Si quis etiam ex uobis canonice electus in abbatem, diecesano episcopo semel et iterum per abbates uestri ordinis presentatus, benedictionem ab eo non potuerit obtinere, ne Ecclesia ad quam uocatus est destituta consilio periclitetur, officio et loco abbatis plenarie secundum ordinem fungatur in ea, tam in exterioribus prouidendis quam in interioribus corrigendis, donec aut interuentu generalis capituli uestri aut precepto Romani pontificis seu metropolitani benedictionem suam obtineat. Porro nulla persona ecclesiastica pro chrismate aut consecrationibus et ordinationibus  aut pro sepultura, pretium, aut pro benedicendo abbate et deducendo in sedem suam palefridum aut aliquod aliud a uobis exigere; nullus uestrum, etiamsi exigatur, dare presumat: quia et exigentem et dantem nota et periculum Simoniace prauitatis inuoluit. Ceterum si aliqua Ecclesiarum uestrarum pastoris solatio destituta, inter fratres de substituendo abbate discordia fuerit uel scissura suborta et ipsi facile ad concordiam uel unitatem reuocari nequiuerint, pater abbas consilio coabbatum suorum eis idoneam prouideat personam et illi eam sine contradictione recipiant in abbatem; quam si recipere contempserint, sententie subiaceant, quam pater abbas cum consilio coabbatum  suorum in eos duxerit auctoritate ordinis promulgandam. Ad hec, quoniam Premonstraten. Ecclesia prima mater est omnium Ecclesiarum totius ordinis et patrem super se alium non habet: sicut ad cautelam et custodiam ordinis statutum est, per tres primos abbates Laudunen. Floreffien. Cuissiacen. annua ibidem uisitatio fiat; et si quid in ipsa domo corrigendum fuerit, absque maiori per eos audientia corrigatur. Quod si abbas in corrigendo tepidus et fratres, sepius moniti, incorrigibiles permanserint, ad generale capitulum referatur et sicut melius uisum fuerit consilio generalis capituli emendetur; et sententia in hac parte capituli sine retractatione aliqua obseruetur. Quoties uero Ecclesia Premonstraten. sine abbate fuerit, ad prefatos tres abbates  eius cura respiciat et a canonicis ipsius Ecclesie, cum eorum consilio, persona in abbatem idonea eligatur: ad consilium suum quatuor aliis abbatibus ad eamdem Eccle. pertinentibus pariter aduocatis, quos ipsi canonici prouiderint aduocandos. Liceat quoque unicuique matri Eccle. ordinis uestri cum consilio abbatis Premonstraten. de abbatibus Ecclesiarum que ab ea processisse noscuntur siue etiam de alia eiusdem ordinis inferiore Ecclesia, sibi quemcunque uoluerit, si tamen idoneus exstiterit, in abbatem assumere. Personam autem de alio ordine nulla Ecclesiarum uestrarum sibi eligat in abbatem; nec uestri ordinis aliqua in abbatem monasterii alterius ordinis, nisi de auctoritate Rom. Ecclesie, ordinetur. Nulli etiam canonicos uel conuersos uestros  sine licentia abbatum recipere aut susceptos liceat retinere. Sane nulli Ecclesie uestri ordinis liceat ad aliquam aliam professionem temeritate qualibet se transferre. Si que uero Ecclesie canonicorum alterius ordinis ad ordinem uestrum uenerint, ad Ecclesiam uestri ordinis habeant sine refragatione respectum in qua uestrum noscuntur ordinem assumpsisse. Preterea, si inter aliquas Ecclesias uestri ordinis de temporalibus questio emerserit, non extra ordinem ecclesiastica uel secularis audientia requiratur, sed mediante Premonstratensi abbate et ceteris, quos uocauerit, aut caritatiue inter eas componatur aut auditis utrinque rationibus eadem controuersia iusto iudicio terminetur. Ad  maiorem quoque ordinis uestri pacem conseruandam, districtius prohibemus ne aliquis prelatorum uel subditorum uestrorum in his que ad disciplinam et instituta ordinis spectant audeat, prout statutum est in Lateranensi concilio, appellare; sed si quisquam appellare tentauerit, nichilominus illi quorum interest regularem disciplinam exercere debebunt. De cetero, quoniam a strepitu et tumultu secularium remoti, pacem et quietem diligitis, grangias uestras et curtes, sicut et atria Ecclesiarum a prauorum incursu et uiolentia libera fore sancimus; prohibentes ut nullus ibi hominem capere, spoliare, uerberare seu interficere aut furtum uel rapinam committere audeat. Ad euitandas uero secularium uirorum frequentias, liberum sit uobis; saluo iure  diecesanorum episcoporum, oratoria in grangiis et curtibus uestris construere et in ipsis uobis et familie uestre diuina officia, cum necesse fuerit, celebrare et ipsam familiam, nisi aliqui sint qui in uicinia habeant propria domicilia, ad confessionem, communionem et sepulturam cum uestri ordinis honestate suscipere. Liceat quoque uobis personas liberas et absolutas e seculo fugientes ad conuersionem recipere et eas cum rebus suis sine contradictione aliqua retinere. Infirmos quoque absolutos, qui in extrema uoluntate ad uos se transferri aut apud uos sepeliri deliberauerint, nullus impedire seu res eorum legitimas detinere presumat: salua tamen heredum legitima portione et canonica iustitia illarum Ecclesiarum a quibus mortuorum corpora  assumuntur. Ad maiorem etiam ordinis uestri reuerentiam et regularis discipline obseruantiam, uobis, filii abbates, subiectos uestros ligandi et soluendi plenam concedimus facultatem. Quia uero singula que ad religionis profectum et animarum salutem ordinatis, presenti abbreuiationi nequiuere annecti, nos cum his que prescripta sunt, consuetudines uestras, quas inter uos religionis intuitu regulariter statuistis et deinceps auctore Domino statuetis, auctoritate apostolica roboramus et uobis uestrisque successoribus et omnibus qui ordinem uestrum professi fuerint perpetuis temporibus inuiolabiliter obseruandas decernimus; nec alique littere habeant firmitatem, que tacito nomine Premonstraten. ordinis, contra libertates uobis ab apostolica  sede indultas fuerint impetrate. Sane laborum uestrorum, quos propriis manibus aut sumptibus colitis, siue de nutrimentis uestrorum animalium, nullus a uobis decimas exigere uel extorquere presumat, licet fundorum dominis pro rei proprietate aliquem censum uel quotamlibet partem frugum reddatis. Interdicimus uero episcopis et aliis Ecclesiarum prelatis, nisi seruato euectionis numero in Lateranen. concilio constituto, in uestris monasteriis hospitari. Ad grangias autem uestras et ad curtes hospitandi gratia, nonnisi in magna necessitate, diuertant; et tunc contenti sint ipsarum mansionum cibariis consuetis cum honestate atque caritate exhibitis. Nulli autem seculari persone uel ecclesiastice in aliqua domorum uestrarum liceat  carnibus uesci, nisi manifeste egritudinis causa, et hoc in solis monasteriis conuentualibus uestris. Prohibemus insuper ne aliqua persona fratres ordinis uestri audeat ad secularia iudicia prouocare. Sed si quis aduersus eos aliquid sibi crediderit de iure competere, sub ecclesiastici examine iudicii experiendi habeat facultatem. Licitum preterea uobis sit in causis uestris fratres uestros idoneos ad testificandum adducere et eorum testimonio, sicut rectum fuerit, et propulsare uiolentiam et iustitiam uindicare. Prohibemus quoque ne cuilibet ecclesiastice uel seculari persone fas sit in Ecclesiis uestris contra statuta Lateranen. concilii tallias exercere, uel quaslibet alias uobis ineptas [f. indebitas]  et iniquas exactiones imponere. Interdicimus etiam uobis, ne feras, aues, canes, sues et cetera huiusmodi curiositatis animalia a quolibet ad nutriendum siue custodiendum in detractionem uestri ordinis suscipere presumatis. Porro ut quietius Deo seruire possitis et discurrendi a uobis necessitas auferatur, presenti scripto duximus indulgendum, ut si episcopis uestris aut malitiose differentibus uel pro iusto impedimento non ualentibus ordinationes et cetera ecclesiastica ministeria uobis conferre, aliquem episcopum de cuius ordinatione et officio plena sit uobis notitia hospitem uos habere contigerit, liberum sit uobis ab eo et ordinationes et cetera sacramenta suscipere, dum tamen preiudicium diecesano episcopo non debeat generari. Preterea postulationi  uestre clementius inclinati, presenti pagina duximus inhibendum ne quis archiepiscopus uel episcopus aut eorum officiales Ecclesias uestras seu regulares personas earum absque manifesta et rationabili causa interdicere seu suspendere presumat. Sed si quid in eis fuerit corrigendum, ad audientiam generalis capituli Premonstraten. referatur et ibi, prout iustitie et honestati congruerit, emendetur. Porro si qui episcopi aut eorum officiales in personas uestras aut Ecclesias sententiam aliquam contra libertatem eisdem a predecessoribus nostris uel a nobis indultam promulgauerint, eamdem sententiam, tanquam contra apostolice sedis indulta prolatam, statuimus irritandam. Decernimus ergo, etc., salua sedis apostolice auctor. Si qua igitur, etc.

 Datum Reat. per manum Raynaldi domini pape notarii, cancellarii uicem agentis, uI Kal. Aug., indictione prima, anno Dominice Incarnationis 1198, pont. uero domini Innocentii pape III anno primo.



CCCXXXII. DECAN. ULIXBONENSI, DE ALCOBATIA ET SANCTAE MARIAE DE CARCADI PRIORIBUS Committitur eis causa epis. Colimbriensis et monasterii Sancte Crucis. 

Ex insinuatione uenerabilis fratris nostri Colimbrien. episcopi nostris est auribus intimatum quod cum indulgentia, que concessa dicitur canonicis Sancte Crucis a bone memorie Mich. predecessore  suo, Colimbrien. canonicorum subscriptiones contineat, nunquam tamen in ea dicti canonici suscripserunt, cuius tenor talis esse proponitur. In nomine Patris et Filii et Spiritus sancti. Amen. Ego M. Dei gratia Colimbrien. episcopus sciens, ut ait B. Gregorius, ualde necessarium et honestum esse Deo seruientium quieti prospicere atque de eorum perpetua securitate tractare, et attendens nichilominus Colimbrien. monasterium S. Crucis a sacrosancta Rom. Ecclesia, que caput et mater est omnium Ecclesiarum, per Dei gratiam integram libertatem habere, laudo et confirmo et cum assensu canonicorum meorum spontanea uoluntate confirmamus libertatem, uobis scilicet et Domino I eiusdem monasterii priori et ceteris fratribus tam presentibus quam futuris in eodem  monasterio regularem uitam professis in perpetuum; quatenus et conseruantes in Dei seruitio gratia ipsius suffragante mente libera perseuerent et ordo canonicus, qui secundum Deum et beati Augustini regulam ibidem cooperante Domino noscitur institutus, perpetuis temporibus inuiolabiter conseruetur. Confirmamus igitur et firmiter statuimus ut idem monasterium cum suis parochiis et parochianis et confratribus ab omni episcopali iure et exactione omnino sit liberum. Quascunque etiam possessiones et quecunque bona eadem Ecclesia in presentiarum possidet et possidebit, aut in futurum concessione pontificum, largitione regum uel principum, oblatione fidelium, prestante Domino poterit adipisci, uobis uestrisque successoribus et per uos predicte Ecclesie Sancte Crucis presenti  pagina confirmamus: in quibus hec duximus propriis exprimenda uocabulis. Omnes uidelicet ecclesias in Castro Leirene et in terminis eius, sicut continetur in testamento regis; ecclesias Sancti Romani et Sancte Marie de Sena; ecclesiam Sancti Ioannis de Alcoba; eccl. de Mira et eccl. de Talauerio; eccl. de Laurizal. Omnes illas eccl. quas in uestris populationibus nouiter edificaueritis. Quidquid etiam aliud illustris rex Portugalen. uobis dedit. Sane laborum uestrorum, quos propriis manibus aut sumptibus colitis, siue de redditibus hereditatum uestrarum, seu uillarum nec ego nec aliquis episcoporum qui in hac sede post me sessuri sunt, a uobis decimas exigere presumat. Si quis ad Eccl. uestram conuerti uoluerit et ibidem habitum religionis assumere,  nullus audeat prohibere. Sepulturam quoque eiusdem loci liberam esse concedimus; ut uidelicet quicunque clericus siue laicus se illic sepeliri deliberauerit, eius deuotioni et extreme uoluntati nullus obsistat, nisi forte antea pro aliqua rationabili causa fuerit excommunicatus, ita tamen ut de suis bonis Ecclesie sue partem faciat. Chrisma quoque, oleum sanctum, consecrationes altarium seu basilicarum, ordinationes clericorum, gratis et absque ulla prauitate nos uobis semper exhibeamus; nec habeat ibi episcopus quamlibet potestatem imperandi uel prohibendi uel aliquam ordinationem, quamuis leuissimam faciendi, nisi fuerit rogatus: quatenus canonici semper maneant in maiorum suorum perfecta  libertate. Et si qua forte causa inter hoc monasterium et nostram sedem euenerit et pacifice inter se non potuerit terminari, apud religiosos uiros Deum timentes sine uoluntaria dilatione finiatur. Hanc ergo scripture huius paginam omni in futurum tempore ab omnibus successoribus nostris firmam statuimus illibatamque seruari; ut remotis cunctis uexationibus, diuinum opus cum summa animi deuotione perficiant et in orationibus et beneficiis eiusdem monasterii partem semper habeamus. Et ut episcopi et priores huius sedis specialiter in Martyrologio uestro conscribantur et pro omnibus canonicis in unoquoque anno communis commemorato fiat. Si qua amodo ecclesiastica secularisue persona, sciens huius decreti  paginam, contra eam temere uenire seu in aliquo disturbare uel minuere tentauerit, secundo tertioue commonita, si non satisfactione congrua emendauerit, ream se diuino iudicio existere de perpetrata iniquitate cognoscat, etc. usque ad uerbum Amen. Facta carta libertatis huius mense Martio, Era MCC regnante et confirmante Ildefonso Portugalen. rege. Ego M. Colimbrien. episcopus confirmo. Ego P. Salua sedis Sancte Marie prior confirmo. Ego Dominicus presbyter et archidiaconus confirmo. Ego M. presbyter et cantor confirmo. Ego Petrus Ioannis presbyter confirmo. Ego M. presbyter et sacrista confirmo. Ego Cyprianus presbyter confirmo. Ego Telus presbyter confirmo. Ego Cyprianus presbyter confirmo. Ego Go. presbyter confirmo. Ego Christophorus  presbyter confirmo. Ego Petrus presbyter et archidiaconus confirmo. Ego Telo Pelagii presbyter confirmo. Ego Ioannis presbyter et capellanus confirmo. Ego Gu. presbyter confirmo. Ego Magister Laurentius presbyter confirmo. Ego Suarius presbyter confirmo. Ego P. Saluatoris presbyter confirmo. Ego P. Ioannis diaconus confirmo. Ego M. presbyter confirmo. Ego Sua Petri presbyter confirmo. Ego Dominicus presbyter confirmo. Quia uero nobis non constitit de premissis, causam ipsam uobis duximus committendam, per apostolica scripta mandantes quatenus uocatis ad presentiam uestram quos propter hoc uideritis euocandos, super premissis inquiratis plenius ueritatem, et usque ad diffinitiuam sententiam remoto appellationis obstaculo  procedentes, gesta omnia nobis sigillorum uestrorum munimine roborata mittatis, certum terminum partibus assignantes ad quem recepture sententiam nostro se conspectui representent. Testes cogantur. Quod si omnes, etc., duo uestrum, etc.

Datum Reat., II Idus Augusti.



CCCXXXIII. ARELATEN. ARCHIEPISCOPO. Quod mutus et surdus possint matrimonium contrahere. 

 Cum apud sedem apostolicam, cui, licet immeriti, presidemus, totius ecclesiastice discipline resideat magistratus, dignum est et consonum rationi ut quoties circa negotia uaria et diuersa  quidquam dubitationis emerserit, ad ipsius iudicium recurratur, que disponente Domino inter omnes Ecclesias obtinere meruit principatum. Sane consuluisti nos per nuntios et litteras tuas, utrum mutus et surdus alicui possit matrimonialiter copulari. Ad quod fraternitati tue taliter respondemus, quod cum prohibitorium sit edictum de matrimonio contrahendo, ut quicunque non prohibetur, per consequentiam admittatur et sufficiat ad matrimonium solus consensus eorum de quorum quarumque coniunctionibus agitur, uidetur quod si talis uelit contrahere, sibi non possit uel debeat denegari; cum quod uerbis non potest, signis ualet declarare.

Datum Rome apud Sanctum Petrum, Idibus Iulii.



CCCXXXIu. TARENTASIEN. ARCHIEPISC. ET EPISCOPO AUGUSTENSI, ET ABBATI BONIMONTIS. 


Licet iniuncte, etc., ut supra in epistola 170, usque ad uerbum illud quia canonici prius arbitrium uiolauerant et arbitrii paginam arbitri non curauerant emendare: quanquam, sicut in presentia nostra confessus est, arbitrium ipsum post triennium approbauerit, cum eidem arbitrio sigillum apposuit et extunc illud inuiolabiliter obseruauit. E contra uero canonici respondebant, quod nec ipsi ab arbitrio resilierant, etc., usque ad uerbum illud amplexamur. Cum autem ipsum negotium sub certa forma de consilio fratrum uobis disposuerimus  committendum, sepedictus episcopus superuenit, cui contra dilectos filios canonicos Lausanen. et eisdem contra ipsum episcopum in presentia nostra fratrum nostrorum plenam concessimus audientiam. Ipsis ergo canonicis eadem que premissa sunt contra episcopum proponentibus, ipse circa iuramentum et arbitrium que premissa sunt replicauit; adiiciens quod non alio modo iurauit nisi quia in uerbo ueritatis promisit, quanquam in instrumento sui sigilli munimine roborato, quod iuramentum fuerit exponere uideatur. Et utraque pars asserebat quod talis promissio uicem obtinet iuramenti. Adiiciebat etiam quod cum arbitri firmiter promisissent quod ad arbitrium prestito prius iuramento procederent, et id postmodum non seruassent,  eorum non tenebatur arbitrium obseruare; quanquam exceptiones huiusmodi non probauerit requisitus, sed earum tandem probationibus libera renuntiauerint uoluntate. Quia uero idem episcopus dictum arbitrium captiosum fuisse, illicitum et damnosum firmiter asserebat, nec super hoc fides nobis poterat sufficiens exhiberi, discretioni uestre per apostolica scripta mandamus quatenus inquiratis super hoc diligentius ueritatem; et si illud constiterit fuisse illicitum uel iniquum et in preiudicium ipsius episcopi uel Lausanen. Ecclesie redundare, ipsum auctoritate apostolica corrigatis et correctum faciatis monitione premissa per censuram ecclesiasticam inuiolabiliter obseruari. Quod si tale non fuerit, ad obseruationem  eius utramque partium compellentes, id nobis uestris litteris intimetis; ut qualiter sit super iuramento quod idem episcopus prestitit procedendum per hoc plenius cognoscamus: scituri quod quia idem episcopus nobis fuit super dilapidatione delatus et ideo in hoc magis suspectus habetur quod plures uiri religiosi suas nobis litteras direxerunt nec se super ea sufficienter uisus est excusare, ei districte precipimus ut ante presentis decisionem negotii bona sui episcopatus sine consilio et assensu persone illius quam uos ei ad hoc duxeritis deputandum nec infeudet, nec impignoret, nec distrahat aut permutet, nec aliquo titulo alienet. Quia uero  que super aliis de premisso episcopo referuntur, quia grauia sunt, sub dissimulatione transire non possumus nec debemus, eorum etiam inquisitionem de fratrum nostrorum consilio uestre duximus experientie committendam, per apostolica, etc., ut supra usque ad uerbum illud representent. Si uero prefati canonici duxerint desistendum et probare, etc., usque ad uerbum commendare. uolumus autem nichilominus et mandamus ut personam curetis idoneam prouidere, que indemnitati consulat Ecclesie Lausanen. ita uidelicet quod dictus episcopus sine ipsius consilio bona eiusdem Ecclesie nullo titulo alienet; ei tamen expense competentes ac necessarie non negentur ad causam; ne pro expensarum defectu, cause sue detrimentum incurrat. Si qua  uero partium legitime citata uestram presentiam adire contempserit, uos nichilominus in causa ipsa appellatione postposita ordine iudiciario procedatis, cum in presentia nostra litem fuerint contestati. Ad hec, quia prefati canonici proponebant se ab ipso episcopo irrationabiliter spoliatos, uos, si eorum assertioni ueritas suffragatur, ipsos restitui faciatis. Nullis litteris obstantibus preter assensum partium, etc. Quod si omnes, tu, frater archiepiscope, cum eorum altero, etc.

Datum Reat. XIu Kalen. Augusti.



CCCXXXu. BAMBERGEN. EPISCOPO, ET PETRO SCHOLASTICO MAGUNTIN. Suspenditur Hildesemensis episcopus, quod sine auctoritate pontificis ad Ecclesiam Herbipolensem transierat. 


 Quanto personam uenerab. fratris nostri Hildesemen. quondam episcopi sinceriori diligebamus affectu, tanto securius sperabamus quod nichil aduersus matrem suam Romanam Ecclesiam in preiudicium sui ordinis et ecclesiastice discipline dispendium attentaret. Sane  ipse relicta Hildesemen. Ecclesia, cui fuerat spirituali coniugio copulatus, ad Herbipolen. sine auctoritate Romani pontificis propria temeritate transiuit, non  attendens quod ueritas in Euangelio protestatur: Quod Deus coniunxit, homo non separet. Potestatem enim transferendi pontifices ita sibi retinuit Dominus et Magister, quod soli beato Petro uicario suo et per ipsum successoribus suis et nobis ipsis qui locum eius, licet indigni, tenemus in terris, speciali priuilegio prebuit et concessit, sicut testatur antiquitas, cui decreta Patrum sanxerunt reuerentiam exhibendam et euidenter asserunt sacrorum canonum sanctiones. Non enim homo sed Deus separat quod Rom. pontifex, qui non puri hominis sed ueri Dei uicem gerit in terris, Ecclesiarum necessitate uel utilitate pensata, non humana sed diuina potius auctoritate  dissoluit. Nolentes autem tante presumptionis audaciam relinquere impunitam, cum secundum Apostolum omnem inobedientiam prompti simus ulcisci, ne facti peruersitas transeat presumptoribus in exemplum,  auctoritate omnipotentis Dei et beatorum Petri et Pauli apostolorum et nostra de communi fratrum nostrorum consilio in uirtute Spiritus sancti districte tibi  precipimus ut uisis litteris nostris, omni contradictione et appellatione cessantibus, administrationem ipsius Herbipolen. Ecclesie tam in spiritualibus quam temporalibus penitus derelinquat. Si uero, quod non credimus, hanc suspensionem nostram non curauerit humiliter obseruare et inhibita sibi usurpare  presumpserit, excommunicationis uinculo ipsum decernimus innodatum. Omnibus etiam tam clericis quam laicis Herbipolen. diecesis sub anathematis interminatione precipimus ut, non obstante iuramento fidelitatis, omnem ipsi obedientiam subtrahant, quam ipse sibi contra sacros canones usurpauit, non attendens quod dicit Apostolus: Nemo sibi assumat honorem, sed qui uocatur a Deo tanquam Aaron . Ceterum, quoniam Herbipolen. canonici uota sua in ipsum prorsus illicite contulerunt, uolentes, sicut dignum est, ut in eo puniantur in quo peccarunt, eligendi eos hac uice potestate suspendimus. Et si contra sedis apostolice interdictum ad cuiusquam nominationem processerint, quod ab eis factum fuerit irritum decernimus  et inane. Quia uero iamdictam Hildesemen. Ecclesiam, cui fuerat alligatus, unde secundum Apostolum solutionem querere non debebat, nimis improbe dereliquit, ne ad ipsam ulterius redeat, in uirtute Spiritus sancti ei districtius inhibemus; cum secundum traditiones canonicas  , qui ad maiorem se plebem transtulerit, a cathedra pelli debeat aliena et carere propria; ut nec illis presideat quos per superbiam spreuit nec illis quos per auaritiam concupiuit. Nos quoque Hildesemen. capitulo dedimus in mandatis ut ipsum redire uolentem nulla ratione recipiant; ut sic saltem, quem timor Dei et bonum obedientie,  a malo non reuocat, ecclesiastice saltem cerceat seueritas discipline. Quocirca discr. uestre per apost. scripta mandamus et sub pena officii et beneficii quanta possumus districtione precipimus quatenus, nisi dictus episcopus et alii que statuimus et mandauimus infra uiginti dies post receptionem litterarum nostrarum curauerint adimplere, uos ea sublato cuiuslibet con. et ap. ob. exsequi non tardetis, et prefatum episcopum excommunicatum per regnum Alamannie nuntiantes, excommunicationem ipsam faciatis Dominicis et festiuis diebus pulsatis campanis  et accensis candelis publice innouari. Quod si ambo, etc., alter uestrum, etc.

Datum Spolet., XII Kal. Septemb.

Scriptum est Hildesemen. quondam episcopo iuxta tenorem litterarum istarum. Scriptum est Hildesemen. capitulo. Scriptum est clericis et laicis Herbipolen. Scriptum est Colonien. archiepiscopo et suffraganeis eius ut ipsum excommunicatum denuntient et excommunicationem ipsam faciant Dominicis et festiuis diebus pulsatis campanis et candelis accensis publice innouari. In eumdem modum Magdeburgen. archiepiscopo et suffraganeis eius. In eumdem modum Salseburgen. archiepiscopo et suffraganeis eius.



CCCXXXuI. NARBONEN. ARCHIEPISCOPO ET SUFFRAGANEIS EIUS, ABBATIBUS QUOQUE, PRIORIBUS ET ALIIS ECCLESIARUM PRAELATIS, COMITIBUS ETIAM, ET BARONIBUS  , ET UNIuERSO POPULO IN NARBONEN. PROuINCIA CONSTITUTIS. Hortatur ad sacrum bellum contra Saracenos pro recuperatione terre sancte. 


Post miserabile Hierosolymitane regionis excidium, post lacrymabilem stragem populi Christiani, post deplorandam inuasionem illius terre in qua pedes Christi steterunt et ubi Deus rex noster ante secula salutem in medio terre dignatus est operari, post ignominiosam nobis uiuifice crucis translationem, in qua salus mundi pependit et deleuit chirographum mortis antique, apostolica sedes super  tante calamitatis infortunio conturbata laborauit clamans et plorans, ita quod pre incessanti clamore rauce facte sunt fauces eius et ex uehementi ploratu pene ipsius oculi defecerunt. uerum ne, si secundum Prophetam Ierusalem obliti fuerimus, obliuiscatur nos dextera nostra, adhereat lingua nostra faucibus nostris si non meminerimus eius, clamat adhuc apostolica sedes et quasi tuba uocem exaltat, excitare cupiens populos Christianos ad prelium Christi bellandum et uindicandam iniuriam Crucifixi, usa ipsius uerbo dicentis: O uos omnes qui transitis per uiam, attendite, et uidete si est dolor similis sicut dolor meus . Ecce enim hereditas nostra uersa est ad alienos, domus nostre  ad extraneos deuenerunt, uie Sion lugent eo quod non sint qui ueniant ad solemnitatem, facti sunt inimici eius in capite, sepulchrum Domini, quod Propheta gloriosum fore predixit, profanatum ab impiis, inglorium est effectum. Gloria nostra, de qua dicit Apostolus: Mihi autem absit gloriari, nisi in cruce Domini nostri Iesu Christi , sub manu tenetur hostili et ipse Dominus noster iehsu Christus, qui captiuitatem nostram pro nobis moriens captiuauit, quasi captiuatus ab impiis ab hereditate sua cogitur exsulare. Existente quondam in castris arca Domini sabaoth, Urias domum suam ingredi recusauit, a licito etiam uxoris se compescens  amplexu. Nunc uero principes nostri, gloria Isrel de loco suo in iniuriam nostri translata, uacant adulterinis amplexibus, deliciis et diuitiis abutentes; et dum se inuicem inexorabili odio persequuntur, dum unus in alium suas nititur iniurias uindicare, non est quem moueat iniuria Crucifixi; non attendentibus ipsis quod iam insultant nobis inimici nostri, dicentes: Ubi est Deus uester, qui nec se potest nec uos de nostris manibus liberare? Ecce iam profanauimus sancta uestra. Ecce iam ad desiderabilia uestra manum extendimus et ea loca impetu primo uiolenter inuasimus et ea uobis tenemus inuitis, in quibus superstitionem uestram principium fingitis suscepisse. Iam infirmauimus et confregimus hastas Gallorum,  Anglorum conatus elisimus, Teutonicorum uires compressimus. Nunc secundo Hispanos domuimus animosos; et cum omnes uirtutes uestras in nos duxeritis concitandas, uix adhuc in aliquo profecistis. Ubi ergo est Deus uester? Exsurgat nunc et adiuuet uos et fiat uobis et sibi protector. Teutonici siquidem, qui se presumebant inauditum de nobis reportare triumphum, ad nos uehementi spiritu transfretarunt; et cum solum castrum Baruth nullo defendente cepissent, nisi eos sicut et alios principes uestros fuge beneficium liberasset, in se potentiam nostram grauiter fuissent experti et eorum stragem ipsorum soboles perpetuo deploraret. Reges enim et principes uestri, quos dudum  de terra fugauimus Orientis, ut timorem suum audendo dissimulent, ad suas latebras, ne dicamus regna, reuersi, malunt se inuicem expugnare quam denuo uires nostras et potentiam experiri. Quid igitur superest nisi ut his, quos fugientes in excusationem uestram ad terre custodiam dimisistis, gladio ultore peremptis, in terram uestram impetum faciamus, nomen uestrum et memoriam perdituri? Qualiter ergo, fratres et filii, opprobria exprobrantium repellemus? Qualiter eis poterimus respondere, cum eos pro parte uerum prosequi uideamus, sicut nuper ad audientiam nostram certa significatione peruenit? Recepimus enim litteras de partibus transmarinis quod cum Teutonici Accon nauigio peruenissent, castrum Baruth obtinuerunt nemine defendente.  Sarraceni uero in Ioppen facientes impetum ex aduerso, eam per uiolentiam occuparunt et, cesis multis Christianorum millibus, eam funditus destruxerunt. uerum Teutonici, rumoribus de morte imperatoris acceptis, non exspectato passagii tempore, naues reduces ascenderunt. Unde Saraceni, qui ad resistendum eis exercitum parauerant copiosum in terram Christianorum adeo debacchantur, ut Christianis nec sine periculo ciuitates egredi liceat nec in ipsis sine formidine remanere, imo eis gladius foris imminet, metus intus. Assumite igitur, filii, spiritum fortitudinis, scutum fidei et galeam salutis accipite, non in numero aut uiribus, sed Dei potius, cui non est difficile in multis uel in paucis  saluare, potentia confidentes et ei per quem estis, uiuitis et habetis, secundum facultates proprias subuenite. Ipse quidem pro uobis semetipsum exinaniuit, formam serui accipiens, in similitudinem hominum factus et habitu inuentus ut homo, factus obediens usque ad mortem, mortem autem crucis; et uos eo paupere abundatis, ipso fugato quiescitis et nec inopi nec exsuli subuenitis! Quisquis igitur in tante necessitatis articulo suum negauerit obsequium Iesu Christo, cum ante tribunal eius astiterit iudicandus, quid ad suam excusationem ei poterit respondere? Si Deus subiit mortem pro homine, dubitabit homo mortem subire pro Deo, cum non sint condigne passiones huius temporis ad futuram gloriam que reuelabitur in nobis? Negabit  etiam seruus Domino diuitias temporales, cum dominus seruo diuitias largiatur eternas, quas nec oculus uidit, nec auris audiuit, nec in cor hominis ascenderunt? Thesaurizet igitur homo thesauros in celis, ubi fures non effodiunt nec furantur, ubi nec erugo nec tinea demolitur. Omnes et singuli accingantur ita quod in proxime sequenti Martio quelibet urbes per se, similiter et comites et barones iuxta facultates proprias ad defensionem terre natiuitatis Dominice certum in expensis suis dirigant numerum bellatorum, illic saltem per biennium moraturum. Licet autem instantia nostra quotidiana sit, omnium Ecclesiarum sollicitudo continua, modo tamen hanc quasi precipuam inter alias sollicitudines  reputamus, per quam terre orientali totis desideramus affectibus subuenire; ne si forte fuerit dilata subuentio, residuum locuste comedat brucus et fiant nouissima deteriora prioribus. uerum ne nos aliis onera grauia et importabilia imponere uideamur, digito autem nostro ea mouere nolimus, dicentes tantum et aut nichil aut minimum facientes, cum qui fecerit et docuerit, magnus uocetur in regno celorum, eius exemplo qui cepit facere et docere, ut et nos qui, licet immeriti, uicem eius exercemus in terris, bonum aliis prebeamus exemplum, in personis pariter et in rebus terre sancte decreuimus subuenire; dilectis filiis nostris Soffredo tit. S. Praxedis presbytero et Petro tit. S. Marie in uia Lata diacono cardinalibus, apostolice sedis legatis,  uiris utique timoratis, scientia et honestate preclaris, potentibus in opere et sermone, quos inter alios fratres nostros speciali caritate diligimus, manu propria crucis signaculum imponentes, qui exercitum Domini humiliter et deuote precedant, et non mendicatis suffragiis sed nostris et fratrum nostrorum sumptibus sustententur: per quos etiam aliud competens subsidium eidem terre disponimus destinare. Interim autem dictum Petrum Sancte Marie in uia Lata diaconum cardin. ad carissimorum in Christo filiorum nostrorum Philippi Francorum et Richardi Anglorum regum illustrium presentiam destinamus ad reformandam pacem uel treugas saltem usque ad quinquennium ordinandas et exhortandos  populos ad obsequium crucifixi: [  quem sicut apostolice sedis legatum uolumus et mandamus ab omnibus honorari et mandatis et statutis ipsius humiliter obediri.] Dictum autem Soffredum Sancte Praxedis presbyt. card. uenetias pro terre sancte subsidio destinamus. De communi preterea fratrum nostrorum deliberatione statuimus et uobis, fratres archiepiscopi et episcopi, et dil. filii abbates, priores et alii Ecclesiarum prelati, districte precipiendo mandamus quatenus certum numerum bellatorum uel pro certo numero certam pecunie quantitatem in proxime sequenti Martio, pensata facultate cuiuslibet, ad expugnandam paganorum barbariem et seruandam hereditatem Domini destinetis, quam ipse proprio sanguine comparauit. Si quis autem,  quod non credimus, constitutioni tam pie ac necessarie presumpserit obuiare, sicut sacrorum canonum transgressorem decreuimus puniendum et usque ad satisfactionem condignam ab officio censemus manere suspensum. De Dei ergo misericordia et beatorum apostolorum Petri et Pauli auctoritate confisi, ex illa quam nobis Deus, licet indignus, ligandi et soluendi contulit potestate, omnibus qui laborem huius itineris in personis propriis subierint et expensis, plenam peccatorum suorum de quibus oris et cordis egerint penitentiam ueniam indulgemus et in retributione iustorum salutis eterne pollicemur augmentum. Eis autem qui non in personis propriis illuc accesserint, sed in suis tantum  expensis iuxta facultatem et qualitatem suam uiros idoneos destinauerint illic saltem per biennium moraturos et illis similiter qui, licet in alienis expensis, in propriis tamen personis assumpte peregrinationis laborem impleuerint, plenam suorum concedimus ueniam peccatorum. Huius quoque remissionis uolumus esse participes, iuxta quantitatem subsidii, ac precipue secundum deuotionis affectum, qui ad subuentionem illius terre de bonis suis congrue ministrabunt. [  Ut autem expeditius et securius ad subuentionem terre natiuitatis Dominice quilibet accingantur,] Bona insuper ipsorum, ex quo crucem susceperint, sub beati Petri et nostra protectione suscipimus nec non et sub archiepiscoporum et omnium prelatorum Ecclesie Dei defensione  consistant: statuentes ut donec de ipsorum obitu uel reditu certissime cognoscatur, integra maneant et quieta consistant. Quod si quisquam contra presumpserit, per censuram ecclesiasticam appellatione postposita compescatur. Si qui uero proficiscentium illuc ad prestandas usuras iuramento tenentur astricti, uos, fratres archiepiscopi et episcopi, per uestras dieceses creditores eorum, sublato appellationis obstaculo, eadem districtione cogatis ut eos a sacramento penitus absoluentes, ab usurarum ulterius exactione desistant. Quod si quisquam creditorum eos ad solutionem cegerit usurarum, eum ad restitutionem earum sublato appellationis obstac.,  districtione simili compellatis. Iudeos uero ad remittendas ipsis usuras per uos, filii principes, et secularem compelli precipimus potestatem; et donec eas remiserint, ab uniuersis Christi fidelibus, tam in mercimoniis, quam aliis, per excommunicationis sententiam eis iubemus communionem omnimodam denegari. Ab hoc igitur opere nullus omnino se subtrahat, cum id non a nobis sed ab ipsis fuerit apostolis institutum, qui collectas faciebant in gentibus, ut fratribus in Ierusalem laborantibus subuenirent. Nolumus autem uos de diuina misericordia desperare, quantumcunque sit Dominus peccatis nostris iratus, quin in manu uestra perficiat, si, prout debetis, in humilitate cordis et corporis iter fueritis peregrinationis aggressi, quod maioribus  non concessit. Consensissent enim maiores forsitan, et dixissent; Manus nostra excelsa, et non Deus, fecit hec omnia ; et sibi, non Deo, uictorie gloriam ascripsissent. Speramus enim quod non in ira misericordias continebit, qui cum iratus est, non obliuiscitur misereri, nos admonens et exhortans: Conuertimini ad me, et ego conuertar ad uos . Credimus etiam quod si ambulaueritis in lege Domini, non eorum sequentes uestigia qui uani facti sunt post uanitatem euntes, qui comessationibus et ebrietatibus uoluptuose uacabant et ea exercebant in partibus transmarinis que in terra natiuitatis proprie sine multa infamia et detractione plurima non auderent, sed spem uestram  in eo solummodo posueritis qui non deserit sperantes in se, non tantum ab illicitis sed quibusdam etiam licitis abstinentes, is qui currum et exercitum Pharaonis proiecit in mare, arcus fortium infirmabit et inimicos crucis Christi a facie uestra delebit ut lutum platearum, non nobis aut uobis sed nomini suo dans gloriam, qui est gloriosus in sanctis, mirabilis in maiestate, faciens prodigia et post lacrymationem et fletum, gaudium et exsultationem inducens. Ad hec autem expeditius et melius exsequenda uos, fratres archiepiscope Nemausen. et Auriasicen. episcopi, duximus deputandos, qui uerbum Domini ceteris proponatis et ad implendum mandatum apostolicum cepiscopos uestros et alios inuitantes, taliter exsequamini causam  Domini quod et uos huius sitis remissionis participes et in hoc deuotio uestra plenius elucescat. ad quod etiam laudabilius exsequendum uobis unum de fratribus militie Templi, alterum uero de fratribus Ierosolymitani hospitalis, uiros honestos et prouidos, assumatis.

Datum Reat., XuIII Kal. Septembris.

In eumdem modum scriptum est Lugdunen. et uiennen. archiepiscopis, abbatibus quoque, prioribus et aliis Ecclesiarum prelatis, comitibus et baronibus et uniuerso populo in utraque prouincia constitutis. In eumdem modum uniuersis de regno Francie, Anglie, Hungarie, et Sicilie.



CCCXXXuII. EPISCOPO ET CAPITULO TARuISIN. De collatione prepositure Taruisine, que iam erat ad sedem deuoluta 


Licet ex collata nobis a Domino plenitudine potestatis et auctoritate Lateran. concilii, preposituram Ecclesie uestre, que iam ultra duodecim annos, sicut accepimus certa relatione, uacauit, libere conferre possemus, utpote cuius donatio ad nos iam est iuxta idem concilium deuoluta, uolumus tamen honori uestro deferre ac uobis ex nostro meritum comparare. Ideoque discretionem uestram rogamus, monemus et exhortamur in Domino, et per apostolica scripta precipiendo mandamus quatenus dilectum filium B. subdiaconum nostrum,  quem sue nobilitatis, litterature ac honestatis intuitu nos et fratres nostri sincere caritatis brachiis amplexamur, in prepositum Ecclesie uestre ob reuerentiam sedis apost. recipere non tardetis, cum integritate omnimoda in qua prepositus aliquis eam unquam noscitur habuisse; in choro etiam stallum prepositi ac locum in capitulo ei sine difficultate qualibet assignetis: facientes de necessitate uirtutem et mandatis nostris humiliter et deuote parentes, scituri quia quod de ipso incepimus, relinquemus nullatenus imperfectum. Ad hec, auctoritate uobis presentium districtius inhibemus ne post litterarum nostrarum susceptionem alii cuiquam preposituram ipsam presumatis conferre  uel circa eam aliquid innouare. Quod si, quod non credimus, secus fuerit presumptum a uobis, nos factum uestrum nullum esse decernimus et carere prorsus robore firmitatis. uenerabili etiam fratri nostro Mantuan. episcopo per apostolica scripta precipiendo mandamus ut uobis in exsecutione mandati nostri cessantibus, non obstante sacramento quod de non eligendo preposito prestitisse dicimini, cum eum id exsequi uestro non sit iuramento contrarium et iuramentum uestrum minus uideatur fuisse discretum, ipse, subl. appellationis obstaculo, de predicta eum prepositura auctoritate nostra inuestiat et in corporalem possessionem inducat, stallum in choro et locum in capitulo assignando et quod fecerit, per censuram  eccle. faciat inuiolabiliter obseruari, contradictores eadem districtione compescens. Nullis litteris obst., etc.

Datum Reat., Non. Augusti.

Illi scriptum est ut hoc faciat.



CCCXXXuIII. ARCHIEPISCOPO SENONEN. ET P. S. MARIAE IN uIA LATA DIACONO CARD. APOSTOLICAE SEDIS LEGATO Ut certus canonicorum numerus iuramento firmatus non augeatur. 

 Constitutus in presentia dilecti filii nostri G. Sancti Angeli diaconi cardinalis Petrus clericus,  quem ei concesseramus et parti alteri auditorem, proposuit coram ipso, quod cum olim bone memorie C. papa predecessor noster dilectis filiis dec. et capitulo Bituricen. dederit in mandatis ut ipsum in canonicum reciperent et in fratrem et prebendam ei conferrent, si qua tunc in eorum uacaret Ecclesia uel proximo uacaturam, uenerabili fratre nostro Bituricen. archiepiscopo ei monitore concesso et, si ipsi mandatum eius admittere non curassent, eis precipiendo mandauit ut quod eis mandauerat adimplerent; dicto archiepiscopo et uenerabili fratre nostro Claromonten. episcopo super hoc exsecutoribus deputatis. Interim autem capituli nuntius ad apostolicam sedem accedens, cum suggessisset ipsum P. in pluribus Ecclesiis  habere prebendas, Bituricen. Ecclesiam ab eius obtinuit impetitione absolui; indulgentia etiam impetrata, ne infra triennium aliquem recipere in fratrem cogerentur. Cumque postmodum idem P. ad Ecclesiam Romanam reuersus, eidem predecessori nostro exponere curauisset quod licet in Claromonten. Ecclesia quoddam beneficium quod concedi etiam laicis consueuit et familiaritas appellatur fuisset adeptus, et ex ipso tamen uel alio quod haberet non posset commode sustentari, idem predecessor noster dictis decano et capitulo per suas litteras iniunxit ut predicta indulgentia in suo robore permanente, prebendam que post triennium primo uacaret ipsi conferrent; interim autem ei stallum in choro et locum in capitulo assignarent;  exsecutione huius mandati dilecto filio Claromonten. preposito delegata; qui, sicut ex eius litteris manifeste liquebat, cum dictos decanum et capitulum ad implendum mandatum apostolicum diligentius monuisset nec profecisset in aliquo, dictum P. de prebenda prime post triennium uacatura auctoritate curauit apostolica inuestire, ei stallum in choro et locum in capitulo concedendo. uerum dilectus filius P. Rossignos ex aduerso respondit quod cum in Bituricen. Ecclesia certus esset canonicorum numerus institutus, firmatus iureiurando et per multos Romanos pontifices confirmatus, et de hoc memoratus P. non fecisset in suis litteris mentionem, intelligendus erat circumuenisse predecessorem nostrum et dictas litteras ueritate tacita  impetrasse. Licet enim cum in aliqua Ecclesia certus statuitur numerus, hec apponatur conditio uel intelligatur apponi: Salua sedis apostolice auctoritate, non tamen erat credendum quod eum certa scientia contra iuramentum eorum recepi mandauisset, cum de hoc in eius litteris nichil fuisset expressum. Nos igitur de predictis per memoratum cardinalem instructi, discretioni uestre per apostolica scripta precipiendo mandamus quatenus, si legitime uobis constiterit numerum canonicorum qui nunc est in Ecclesia, esse per decanum et capitulum eiusdem Ecclesie iuramento firmatum antequam predictus clericus a predecessore nostro  litteras exsecutorias impetrasset, quidquid factum est occasione litterarum quas idem clericus a sede apostolica impetrasse dignoscitur cassum et irritum decernatis haberi: alioquin ei faciatis in eadem Ecclesia prebendam, si qua uacat, sublato cuiuslibet appellationis obstaculo, assignari; contradictores, si qui fuerint, per districtionem eccl., appellatione postposita, compescentes prouisuri attentius quod ita super hoc mandatum nostrum adimplere curetis, quod eumdem clericum non oporteat deinceps ad nos iterare laborem. Quia sicut nolumus iniusta precipere, sic cum iusta precipimus, uolumus efficaciter exaudiri. Nullis litteris ob. harum tenore tacito, etc., Quod si ambo, etc., alter uestrum etc.

 Datum Spoleti, XI Kal. Septembris.



CCCXXXIX. EPISCOPO ET CANONICIS HYPORIEN. De receptione Ioannis pape subdiaconi ad archidiaconatum. 

Pro his et nos fiducialius deprecamur et ab aliis preces nostras facilius credimus exaudiri, quibus ad obtinendum quod petimus nobis etiam non rogantibus, sufficienter eorum merita suffragantur. Sane nobilitatem generis, honestatem morum, consilii maturitatem et munus scientie dilecti filii Boni Iohannis subdiaconi nostri, nobis et fratribus nostris propter hoc ac propter obsequium Ecclesie  in multis impensum accepti, uos ignorare non credimus; et idcirco a uobis pro ipso nos credimus tanto libentius audiendos, quanto uobis sunt eius merita notiora et quod Ecclesia uestra per eum apud nos gratius debeat in suis necessitatibus exaudiri plenius agnouistis. Inde est quod cum in Ecclesia uestra uacet archidiaconatus officium, de quo tu, frater episcope, diceris fuisse assumptus, discretioni uestre per apostolica scripta mandamus quatenus eum dicto subdiacono nostro sine dilatione ac difficultate qualibet ob apostolice sedis reuerentiam cum omni iure suo liberaliter conferatis, stallum in choro et locum in capitulo archidiacono debitum eidem pariter assignantes, ut uos ad receptionem proborum uirorum faciles et ad implenda mandata sedis apostolice inueniamus  beneuolos et deuotos. Ad hec, auctoritate uobis presentium inhibemus ne archidiaconatum ipsum post receptionem presentium alii cuiquam conferatis. Quod si contrarium, quod non credimus, faceretis, nos factum uestrum irritum esse decernimus et inane. Noueritis etiam nos dilectis filiis preposito sancti Gaudentii Nouarien. et magistro u. Balbo canonico Mediolanen. subdiaconis nostris precipiendo mandasse ut, si uos quod scribimus nolueritis uel distuleritis adimplere, ipsi id auctoritate apostolica exsequantur, ipsum de archidiaconatu inuestientes eodem, et eius possessionem assignantes eidem; uos quoque ad receptionem ipsius, auctoritate  nostra suffulti, ecclesiastica districtione, sublato appellationis obstaculo, compellentes

Datum Spoleti, uII Kal. Septembris.



CCCXL. CANONICIS BURGI SANCTI DOMINI. De priuilegio et exemptione illorum, ne ab episcopo Parmensi uexentur. 

 Ex litteris et conquestione uestra nobis innotuit quod cum propter presumptionem quam ciues Parmen. in inuasione dilecti filii nostri P. Sancte Marie in uia Lata diaconi cardinalis et ablatione suarum rerum non sunt ueriti attentare, Ecclesia uestra sit per uenerabiles fratres nostros archiepiscopum Mediolanen. et Cuman. episcopum secundum apost.  mandati tenorem a potestate et iurisdictione episcopi Parmen. exempta, postquam idem episcopus comminationis recepit litteras, occasione cuiusdam procurationis quam a uobis indebite requirebat, cum procuratio quam ei debebatis paucis diebus elapsis ei plenarie fuisset a uobis exhibita, episcopus ipse, dilecto filio preposito uestro nullatenus requisito, uos ab officio et beneficio suspendere minime dubitauit. Nos igitur quod in penam contra ciues Parmen. a nobis est prouida deliberatione statutum temeritate cuiuspiam infringi nolentes, eidem episcopo districte precipimus ut in Ecclesiam uestram uel uos nullam iurisdictionem exercere uel uobis aliquod grauamen inferre presumat. Alioquin nos dilecto filio preposito Regin. dedimus in mandatis  ut eumdem episcopum ad huiusmodi per censuram ecclesiasticam, sublato appellationis obstaculo, nostra fretus auctoritate compescat; eum nichilominus ad exhibendam uobis iustitiam super ecclesia Sancte Marie et aliis ecclesiis de Sorana, et super ecclesiis de Curticel. scilicet Sancti uictoris, et Sancti Ingulfi, appellatione remota, ecclesiastica districtione compellens. Unde discretioni uestre per apostolica scripta mandamus quatenus supradictam suspensionis sententiam in uos ab episcopo iamdicto prolatam nullatenus obseruetis.

Datum Spoleti, uII Kal. Septembris.

Scriptum est Parmen. episcopo, districte precipiendo iuxta tenorem litterarum istarum. Scriptum est  G. Regin. preposito, ut ipsum episcopum a predictis censura ecclesiastica compescat et ad exhibendam iustitiam de predictis Ecclesiis eadem distictione compellat.



CCCXLI. ACHERUNTINO ARCHIEPISC. Ut a laicis res ecclesiastice non administrentur, sed exstructa monasteria ab episcopis consecrentur. 

Significante nobili uiro R. comite Licii, nostro est apostolatui reseratum quod capellam Sancte Marie de Lanian. a se reparatam pariter et dotatam Cistercien. fratrum regulis informare disposuit pro salute sua pariter et parentum; monasterium quoque quod  est in castro Genusii, in quo ius obtinet patronatus, propter nigrorum monachorum incuriam in spiritualibus et temporalibus usque adeo iam consumptum quod in eo uix possunt quatuor sustentari, ut in utriusque respirare ualeat, adiunctum ipsi capelle, abbatie Casemarii disposuit supponendum. uerum quia laicis etiam religiosis, disponendi de rebus Ecclesie nulla est attributa facultas, fraternitatem tuam rogamus pariter et hortamur quatenus, quod per eum legitime fieri non potest, per tuam sortiatur auctoritatem effectum, si utilitati ecclesiastice uideris expedire.

Datum Spoleti, uI Kal. Septembris.



CCCXLII. PRIORI ECCLESIAE S. NICOLAI DE MONTE SECUS NARNIAM CONSTITUTAE. De priuilegiis et immunitate illorum. 


Ea que sunt iuris beati Petri et ad Romanam Ecclesiam nullo pertinent mediante sic teneri uolumus et seruari ab his qui ad eorum sunt custodiam deputati, ne occasione qualibet debeat in posterum ipsi Rom. Ecclesie aliquod preiudicium generari. Cum igitur prelibata ecclesia beati Petri iuris existat et in eius sis regimine constitutus, ad exemplar felicis recordationis Alexandri, Clementis, et Celestini predecessorum nostrum Romanorum Pontificum presentibus tibi litteris inhibemus, ne de ipsa ecclesia nisi nobis et nostris successoribus respondere, aut eam recognoscere ad aliquo, nisi de mandato  nostro uel catholici successoris nostri, presumas. Prohibemus etiam, ne quisquam eamdem ecclesiam uiolenter intrare, aut eius possessiones et bona diripere, seu temere audeat perturbare. Preterea tibi concedimus, ut bona ipsius ecclesie, que ab aliquibus detinentur iniuste, licitum tibi sit legitime reuocare. Ad indicium autem huius percepte libertatis ecclesia ipsa Romane Ecclesie libram cere quolibet anno persoluet. Nulli ergo, etc.

Datum Spoleti, uI Kal. Septembris.



CCCXLIII. EPISCOPO LIDDEN. Ut Siculum armet ad bellum sacrum pro recuperanda terra sancta. 


Cum te credamus imo teneamus pro certo pro subiectione terre natiuitatis Dominice fideliter hactenus laborasse ac certum nobis existat quod adhuc super eodem laborare diligenter intendas, sollicitudinem tuam uenerabilibus fratribus nostris Tranen. archiepiscopo, episcopo Cupersanensi et dilectis filiis abbati de Floribus, priori Sancti Andree de Beneuento citra Farum, uenerabili uero fratri nostro Syracusanensi episcopo et dilecto filio abbati de Sanbucin. per Siciliam, ad proponendum uerbum Domini, pro liberatione illius terre in qua steterunt pedes eius et ubi Deus rex noster ante secula nostram dignatus est operari salutem, uenerabilibus fratribus nostris archiepiscopis et episcopis  et dilectis filiis comitibus et baronibus, consulibus ciuitatum et populis per totum regnum Sicilie constitutis, imo ipsi et carissime in Christo filie nostre illustri imperatrici duximus adiungendam; ut tanto libentius uestrum uerbum recipiatur ab omnibus, quanto propositum fuerit cum maioris deuotionis affectu; et exsilium tuum terre sancte detentionem et paganorum barbariem, qui nec etati nec ordini detulerunt, mentibus omnium representando impressus sigillabit. Qualiter autem terre sancte per fratres nostros et nostra disposuerimus subuenire, qualiter et quem ad reformandum inter carissimos in Christo filios nostros Ph. Francorum et R. Anglorum reges illustres uere pacis concordiam uel treugas saltem usque ad quinquennium statuendas  et exhortandos fidelium populos ad obsequium Crucifixi, quem de fratribus nostris Pisas, quem Ianuam, quem et uenetias propter hoc duxerimus destinandos, quam remissionem his qui Christo exsuli et exterminio Ierosolymitane regionis in personis et rebus et uel in personis uel rebus subuenerint, concedamus, et quod eorum bona sub nostra protectione suscipiamus, eos a feneratorum instantia releuantes, tibi et predictis sociis tuis ex forma litterarum communium poterit manifeste liquere. Accingere igitur et assume non nostram sed Domini causam. Sonet uox tua in auribus omnium, necessitatem terre Orientalis, exsilium Iesu Christi, causam scilicet tue legationis exponens; et cum predictis uel eorum aliquo aut etiam solus, si ipsi  uel noluerint uel non poterint interesse, taliter quod tibi et ipsis iniungitur exsequaris, ne appareas in conspectu Domini uacuus, sed ad Ierosolymitanam prouinciam multa stipatus militia cum legatis nostris et ad aream Domini cum exsultatione cumulatus manipulis reuertaris.

Datum Spoleti, III Kalend. Septembris.



CCCXLIu. EIDEM. Eiusdem plane argumenti. 

Ad sollicitandos fidelium populos ad obsequium Crucifixi, ne uideamur liberalis Domini dispensatores auari, preter remissionis gratiam et apostolice protectionis presidium que ad terram natiuitatis  Dominice proficiscentibus uel ei subuenientibus indulgemus, gratiam oportet nos facere in aliis etiam specialem, ut tanto libentius itineris Ierosolymitani onus assumant, quanto se amplius uiderint ab aliis oneribus releuari. Eapropter, uen. in Christo frater, auctoritate tibi presentium indulgemus ut eos qui terram sanctam in huius necessitatis articulo personaliter uisitabunt, si ob manus iniectas in clericum uinculo sint excommunicationis astricti, nostra fretus auctoritate absoluas. Nulli ergo omnino hominum liceat hanc paginam nostre concessionis, etc.

Datum Spoleti, Kal. Septembris.

In eumdem modum Tranen. archiepiscopo, Cupersanen. episcopo, priori Sancti Andree de Beneuento,  Syracusan. episcopo, abbati de Floribus, unicuique seorsim.



CCCXLu. ARCHIEPISCOPIS, EPISCOPIS, ABBATIBUS, PRIORIBUS, ET UNIuERSIS ECCLESIARUM PRAELATIS PER TOTUM REGNUM FRANCIAE CONSTITUTIS. Ut legatum apostolicum, qui pacem inter Gallie et Anglie regem facere et contra Saracenos armare debet, humaniter accipiant. 

Licet commissa nobis a Domino potestatis ecclesiastice plenitudo uniuersis Christi fidelibus nos constituerit debitores, statum tamen et ordinem conditionis humane non possumus ampliare, quia iuxta uerbum Domini cum ad staturam nostram nec  cubitum unum ualemus adiicere, uel simul in diuersis locis existere, in unius tamen corporis unitate uel ad remota quelibet in ictu oculi transuolare possumus, et cum Habacuc exsuli Danieli deposito in lacu leonum, per nos ipsos cibi consolationem afferre ac messoribus nichilominus ministrare. Quia uero lex id humane conditionis non patitur, nec possumus in persona propria gerere sollicitudines uniuersas, interdum per fratres nostros, qui sunt membra corporis nostri, ea cogimur exercere que, si commoditas Ecclesie sustineret, personaliter libentius impleremus. Cum autem omnes unum corpus simus in Christo, singuli autem alter alterius membra; sic per singulos, cum oportet, iniuncte nobis sollicitudinis onera dispensamus, ut cum alter  alterius onera supportarit, a singulis lex Christi laudabiliter impleatur. Non enim in uniformitate corporis Christi, quod est Ecclesia, sicut in humani corporis constitutione segregatio partium generat sectionem, sectio uero mortem uel deformitatem inducit; imo segregatio in obedientie uirtute consistens, unitatis est signum: unitas uero uerum est indicium caritatis, per quam multitudinis credentium erat, sicut legitur, cor unum et anima una. Sane licet instantia nostra quotidiana sit omnium Ecclesiarum sollicitudo continua, nuper tamen nobis sollicitudo potior superuenit: que, si relique cederent, sola tamen sibi nos totos interius et exterius uindicaret nec sic etiam infirmitas nostra tante sufficeret grauitati. Recepimus enim litteras de  transmarinis, quod cum Teutonici, capto castro Baruth et Ioppen ab impiis occupata, naues reduces ascendissent, Saraceni, qui ad resistendum eis exercitum parauerant copiosum, sicut locuste terre superficiem repleuerunt: ita quod Christianis gladius foris imminet, metus intus, ut tutum eis non sit in ciuitatibus et in locis munitissimis remanere. Cum igitur nos ab subueniendum Ierosolymitan. prouincie dilectis filiis nostris S. tt. Sancte Praxedis presbytero et P. Sancte Marie in uia Lata diacono cardinalibus imposuerimus signum crucis, cum nec Ecclesie necessitas pateretur nec predecessorum nostrorum monerent exempla ut itineris Ierosolymitani laborem personaliter subiremus,  dictum P. Sancte Marie in uia lata diac. cardinalem uirum scientia, honestate morum et consilii maturitate preclarum, precipue ad reformandam inter cariss. in Christo filios nostros Ph. Francorum et R. Anglorum reges illustres plene pacis concordiam uel treugas saltem usque ad quinquennium statuendas, et excitandos populos ad obsequium Iesu Christi duximus destinandum: cui etiam commisimus plene legationis officium, concessa sibi libera facultate ut euellat et dissipet, edificet et plantet, sicut uiderit expedire. Quia uero ipsum inter ceteros fratres nostros specialis dilectionis brachiis amplexamur, uniuersitati uestre per apo. scripta mandamus atque precipimus quatenus eum sicut legatum sedis apost. imo Christi, cuius subuentionis  causa dirigitur, benigne recipientes et honorifice pertractantes, ea que super predictis uel aliis deliberatione prouida duxerit statuenda recipiatis humiliter et inuiolabiliter obseruetis, alioquin sententiam quam in contumaces duxerit proferendam, ratam habebimus et faciemus auctore Domino inuiolabiliter obseruari: scituri quod nos in eo, si a uobis honoratus fuerit, credimus honorari et contemptus eius proprium putaremus.

Datum Reat.



CCCXLuI. PETRO SANCTAE MARIAE IN uIA LATA DIACONO CARD. APOSTOLICAE SEDIS LEGATO. Datur illi potestas cogendi episcopos Anglie ut ipsi consilio et auxilio sint.

 Quanto amplius de honestate tua, discretione pariter et litteratura confidimus, tanto fiducialius ea tibi committimus exsequenda que apostolice sedis honorem respiciunt et communem utilitatem populi Christiani. Cum itaque te de fratrum nostrorum consilio ad reformandam inter carissimos in Christo f. n. Ph. Francorum et R. Anglorum reges illustres plene pacis concordiam, uel treugas saltem usque ad quinquennium statuendas, duxerimus inter cetera destinandum, discretioni tue auctoritate presentium indulgemus ut si quos uiros ecclesiasticos, archiepiscopos uel episcopos uel minoris ordinis uiros in regno Anglorum esse cognoueris, quorum tractatui pacis sit consilium opportunum, eos ad te conuoces et per districtionem ecclesiasticam,  si necesse fuerit, nostra fretus auctoritate uenire compellas. Nulli ergo, etc.



CCCXLuII. EIDEM. Ut regem Gallorum per censuras ecclesiasticas cogat suam uxorem recipere.

Scripsimus carissimo in Christo filio nostro Philippo illustri regi Francorum ut ea quam superduxit contra Ecclesie interdictum a suo separata consortio, carissimam in Christo filiam nostram Francorum reginam illustrem, uxorem suam, in gratiam recipiat coniugalem, et debito pertractet affectu. Ut autem mandatum nostrum super hoc melius et expeditius compleatur, discretioni tue auctoritate  presentium indulgemus, per apostolica scripta mandantes et districte precipientes ut nisi dictus rex infra mensem post commonitionem tuam predictam reginam in gratiam receperit coniugalem et honore debito pertractarit, ex tunc totam terram eius appellatione postposita subiicias interdicto; ita quod, preter baptisma paruulorum et penitentias morientium, nullum in ea diuinum officium celebretur. uenerabilibus etiam fratribus nostris archiepiscopis, episcopis et dilectis filiis nostris abbatibus, prioribus et uniuersis Ecclesiarum prelatis constitutis in terra eius in uirtute Spiritus sancti districte precipimus ut, cum in terram regis eiusdem interdicti sententiam promulgaris, eam ap. re. secundum predictam formam obseruent et per suas  faciant prouincias, dieceses, et Ecclesias obseruari. Nulli ergo, etc.

Scriptum est super hoc archiepiscopis, episcopis, abbatibus, prioribus et uniuersis Eccles. prelatis in terra regis Francie constitutis.



CCCXLuIII. PH. ILLUSTRI REGI FRANCORUM. Ut reginam uxorem recipiat, et cum rege Anglorum pacem seruet.

Cum inter principes Christianos personam tuam singulari quadam beneuolentia diligamus, super his infra nos ipsos uehementer ingemiscimus et dolemus que de serenitate tua sepius ad nostram audientiam referuntur; cum, quod dolentes referimus, tam super facto char. in Christo f. n. regine Francorum  illustris uxoris tue, quam etiam super discordia quam cum carissimo in Christo f. n. illustri rege Anglorum exerces, taliter te habere dicaris ut emulis tuis non solum repugnandi tibi materiem prebeas, sed etiam audaciam expugnandi: quod serenitati tue manifestum tribuit argumentum, quod Dominus Deus noster tuis sit peccatis iratus. Et licet olim super receptione predicte regine per uenerabilem fratrem nostrum Parisien. episcopum diligenter celsitudinem tuam commoneri fecerimus  , ac postmodum propter id nostras tibi curauerimus litteras destinare, uolentes non minus saluti tue pariter et honori consulere quam eiusdem regine iustitie prouidere, nondum tamen nescimus quorum usus consilio, quod causa nobis non modici  stuporis existit et doloris, monita et mandata sedis apostolice, que Deo teste processerunt ex fomite caritatis et sincere quam circa te gerimus, dilectionis affectu, non curasti, sicut debueras, humiliter exaudire. uerum, ne quid desit exhortationibus nostris, serenitatem tuam tertio duximus commonendam, rogantes, monentes et exhortantes in Domino, et in remissionem tibi peccatorum iniungentes quatenus, mutato consilio, dictam reginam uxorem tuam recipias in gratiam coniugalem et debito pertractes honore; ut et Deum tibi reddas propitium et tam te quam nos a lingua liberes detractrice. Mittimus autem propter hoc ad presentiam tuam dilectum  f. n. P. Sancte Marie in uia Lata diac cardin. ap. se. legatum, quem inter fratres nostros speciali amplectimur dilectionis affectu et quem personam tuam et regnum diligere sincere cognoscimus, utpote in eo nutritum pariter et instructum, qui te ad hec diligenter commoneat et nostram tibi exponat plenius uoluntatem; cui, tanquam nobis ipsis, fidem adhibeas super his que tibi duxerit proponenda.



CCCXLIX. ARCHIDIACONO, ARCHIPRESBYTERO, ET CANONICIS MEDIOLANEN. Quot medis crimen falsi circa bullas apostolicas committatur. 

  Licet ad regimen ap. sedis, que dante Domino uniuersarum Ecclesiarum mater est et magistra, insufficientes nos uita et scientia reputemus, quantum tamen Dominus nobis sua miseratione concesserit, ab his proposuimus abstinere per que nobis possit merito derogari: quanquam ex infirmitatis humane defectu non sic formam perfectionis semper et in omnibus imitari possimus, quin aliquid aliquando in nostris subrepat operibus quod minus circumspecte prouidentie ualeat imputari. Quod tamen non ex industria uel scientia certa, sed interdum ex ignorantia uel nimia occupatione contingit. Significastis siquidem nobis per litteras uestras quod cum quedam uobis fuissent littere presentate, per quas uobis districte precipere uidebamur  ut I. de Cimilian. clericum Ecclesie uestre in canonicum reciperetis et fratrem, nec aliquem alium in canonicum uocaretis, donec ipse prebende beneficium plenarie fuisset adeptus, earum tenore diligenter inspecto, uix eas credidistis de nostra conscientia processisse, uel si etiam processerunt, per nimiam fuisse importunitatem obtentas. Ceterum cum easdem litteras, sicut uiri prouidi et discreti, ad nostram remisissetis presentiam, ut ex earum inspectione plenius nosceremus utrum ex nostra conscientia processissent, plus in eis inuenimus quam uestra fuisset discretio suspicata. Nam licet in stylo dictaminis et forma scripture aliquantulum ceperimus dubitare, bullam tamen ueram inuenimus; quod primum nos in uehementem  admirationem induxit, cum litteras ipsas sciremus de nostra conscientia nullatenus emanasse. Bullam igitur hinc inde diligentius intuentes, in superiori parte, qua filo adheret, eam aliquantulum tumentem inuenimus; et cum filum ex parte tumenti sine uiolentia qualibet aliquantulum attrahi fecissemus, bulla in filo altero remanente, filum ex parte illa ab ipsa sine qualibet difficultate auulsum, in cuius summitate adhuc etiam incisionis indicium apparebat, per quod liquido deprehendimus bullam ipsam ex aliis litteris extractam fuisse ac illis per uitium falsitatis insertam, sicut ex litteris ipsis plenius agnoscetis, quas ad maiorem  certitudinem uobis duximus remittendas. Cum igitur tantus excessus relinqui non debeat aliquatenus impunitus, discretioni uestre per apostolica scripta mandamus et districte precipimus quatenus dictum I., nisi infra uiginti dies post harum susceptionem a uobis commonitus ad presentiam nostram cum testimonio litterarum uestrarum satisfacturus accesserit, ex tunc ab omni ecclesiastico beneficio et clericali officio, sublato cuiuslibet con. et ap. obstaculo, suspendatis, uel, si beneficio caret, anathematis eum sententia innodetis; cum ab hac culpa non de facili sit credendus immunis, cum nec per fratres nec consanguineos nostros nos, licet sepius rogatos, potuisset inducere ut super hoc nostras uobis litteras mitteremus; ex quo  fraudem auctoris, etsi principalis falsarius ipse non fuerit, sufficienter agnoscere potuisset: presertim cum eo tempore presens fuisse dicatur quo contra falsarios de communi fratrum consilio publice constituimus inter cetera, sub pena excommunicationis firmiter inhibentes  , ne quis litteras apostolicas nisi de manu nostra uel bullatoris nostri reciperet, illis duntaxat exceptis quibus propter dignitatis excellentiam indulsimus ut per nuntios fideles et notos idipsum possent efficere. Ut autem uarietates huiusmodi falsitatis, quas hactenus deprehendimus, uos ipsi de cetero deprehendere ualeatis, eas uobis presentibus litteris duximus exprimendas. Prima species falsitatis hec est, ut falsa bulla litteris apponatur. Secunda, ut  filum de uera bulla extrahatur ex toto et per aliud filum immissum falsis litteris inseratur. Tertia, ut filum ab ea parte, in qua charta plicatur, incisum, cum uera bulla falsis litteris immittatur sub eadem plicatura cum filo similis canapis restauratum. Quarta, quod a superiori parte bulle altera pars fili sub plumbo rescinditur et per id filum litteris falsis inserta reducitur infra plumbum. Quinta, cum litteris bullatis et redditis aliquid in eis per rasuram tenuem immutatur. Eos etiam a crimine falsitatis non reputamus immunes qui contra constitutionem premissam scienter litteras nostras nisi de nostra uel bullatoris nostri manu recipiunt. Eos quoque qui accidentes ad bullas, falsas litteras caute  proiiciunt, ut de uera bulla cum aliis sigillentur. Sed he due species falsitatis non possunt facile deprehendi, nisi uel in modo dictaminis uel in forma scripture uel qualitate charte falsitas cognoscatur. In ceteris autem diligens indagator falsitatem poterit diligentius intueri uel in adiunctione filorum uel in collatione bulle uel motione uel obtusione; presertim si bulla non sit equalis, sed alicubi magis sit tumida, alibi magis depressa. Si uero quod contra ipsum I. uobis precimus neglexeritis adimplere, noueritis nos uenerabili fratri nostro uercellen. episcopo precipiendo mandasse ut ipse id auctoritate apostolica, sublato appellationis obstaculo, exsequatur.

 Datum Spolet., II Non. Septembris.



CCCL. DE FAuRESHAM, S. AUGUSTINI ET S. GEORGII PRIORIBUS, IN CANTUARIEN. DIeCESI CONSTITUTIS. Ne ad sedem apostolicam rite appellantes impediantur. 

Sic apostolica sedes inter fratres et cepiscopos nostros pastoralis dispensauit oneris grauitatem, sic eos in credite sibi sollicitudinis partem assumpsit, ut nichil sibi subtraheret de plenitudine potestatis, quo minus de singulis causis ecclesiasticis inquirere possit et cum uoluerit iudicare, ad communem omnium utilitatem constituens, ut ad eam  tanquam generalem omnium matrem et singulare fidelium Christi refugium appelletur per quod et minorum tollatur oppressio et superiorum presumptio refrenetur. Cum itaque appellationibus que ad sedem ap. interponuntur sepius uelimus ab omnibus humiliter et deuote deferri, disc. uestre per apostolica scripta mandamus et districte precipimus quatenus ex parte nostra curetis fortius inhibere ne quis in Cantuarien. Ecclesiam et dilectos filios priorem et monachos Cantuarien., post appellationem ad nos legitime interpositam, excommunicationis, suspensionis siue interdicti sententiam proferre presumat. Si quis uero contra presumpserit uel hactenus forte presumpsit, sententiam eius nullam esse penitus nuntietis. Si qui  etiam possessiones eorum inuaserint uiolenter, eos ad restitutionem earum per censuram ecclesiasticam, appel. postposita, compellatis. Nullis litteris ob. ueritate tacita, etc. Quod si omnes, etc.

Datum Spolet., Iu Nonas Septembris.



CCCLI. S. AUGUSTINI ET S. GEORG. PRIORIBUS CANTUARIEN. Eiusdem argumenti. 

 Dilecti filii Io. et Hubertus nuntii dilectorum filiorum prioris et monachorum Ecclesie Cantuarien. nobis humiliter retulerunt quod cum pro causa que inter dictos priorem et monachos et uenerabilem  fratrem nostrum Cantuarien. archiepiscopum super capella de Lamhee uertebatur, ab ipsis priore ac monachis mitterentur, sicut eis propositum fuit, idem archiepiscopus post iter arreptum in eos excommunicationis sententiam promulgauit. Cum autem plus sit ad sedem apostolicam facto prouocare quam uerbo et ipsis propter predictam causam ad Romanam Ecclesiam uenientibus, intelligatur ad sedem apostolicam prouocatum, discretioni uestre per apostolica scripta mandamus quatenus si uerum est quod asseritur, dictos Io. et Hu., appellatione postposita, denuntietis excommunicationis uinculo non teneri.

Datum Perusii, III Idus Septembris.



CCCLII. ARIANEN. EPISCOPO. De electione et confirmatione abbatis Beneuentani. [


Accedentes ad presentiam nostram dilecti filii Geor. et Aug. monachi monasterii Sancti Saluatoris de Telesia, quod ad Romanam Ecclesiam specialiter noscitur pertinere, dilectorum filiorum conuentus ipsius monasterii ac prioris et primicerii Beneuentan. nobis litteras presentarunt: ex quarum continentia et illorum diligenti significatione nobis innotuit quod cum predictis priori et primicerio Beneuentan. nostras litteras misissemus ut P. tunc abbati ipsius monasterii, quoniam ipsum minus prouide gubernabat, de bonis ipsius facerent  congrue prouideri et ibidem alium subrogari abbatem qui preesse sciret fratribus et prodesse, prouiso conuenienter eidem P. post resignationem ipsius, ipso presente ac suum prebente assensum, dilectum filium Io. tunc priorem suum, uirum, sicut dicitur, litteratum, prouidum et discretum, canonice in abbatem et concorditer elegerunt. Cumque idem electus pro confirmatione sue electionis ad nostram presentiam festinaret, propter inediam paupertatis qua monasterium ipsum plurimum asseritur aggrauatum necnon et causa metus fuit ab ipso itinere reuocatus. Quoniam igitur nobis de rei ueritate plene constare nequiuit, fraternitati tue per apostolica scripta mandamus quatenus de forma  electionis et de persona electi diligenter inquiras; et si inueneris formam electionis et electi personam idoneam, eam auctoritate nostra omni contradictione uel appellatione cessante confirmes et munus ei benedictionis impendas, ab eo iuramentum recipiens sub ea forma quam sub bulla nostra tibi mittimus interclusam.

Datum Perusii, XuIII Kal. Octobris.



CCCLIII. ILLUSTRI CONSTANTINOP. IMPERATORI. Ut Saracenis fortiter resistat, et Grecam Ecclesiam ad Latinam, tanquam matrem redire, cogat.

Imperialis excellentie magnitudo si se coram eo humiliauerit qui humilia respicit et alta a longe cognoscit et super eo sui stabilierit imperii fundamentum  preter quod aliud poni non potest, quod est ipse iehsu, et super quo ipse Dominus noster nascentis Ecclesie posuit fundamentum, Super hanc petram, inquiens, edificabo Ecclesiam meam , exaltabitur et eleuabitur, quoniam omnis qui se humiliat exaltabitur, secundum testimonium ueritatis; et firmabitur, et non flectetur, quoniam edificium quod super hoc fundamentum consistit, nec casum timet, nec ad machinas formidat hostiles. Ut autem firmius et fortius imperium tuum in huius fundamenti firmitate persistat, oportet ut Deum uniuersis tuis affectibus anteponas et sponsam eius Rom. Ecclesiam, cuius ipse fundamentum et fundator existit, precipue uenereris; ut dum in dilectione Sponsi et sponse perstiteris unitate, ex  nulla parte celsitudinis tue sublimitas quatiatur. uerum ut non ad detractionem sed tuam potius correctionem loquamur, miramur non modicum, murmurat etiam aduersum te populus Christianus, imo et ipse iehsu, ubi ille te increpat: Hospes fui, et non collegisti me; infirmus, et non uisitasti me; in carcere, et non uenisti ad me . Cum enim peccatis nostris exigentibus uenerint gentes in hereditatem Domini et coinquinauerint templum sanctum eius, imo et ipsum Iesum Christum quodammodo captiuauerint, lignum sancte Crucis, in qua salus mundi pependit, et deleuit chirographum mortis antique (in qua etiam Apostolus se asserit gloriari, Mihi absit, inquiens, gloriari, nisi in cruce Domini nostri Iesu Christi , nec Christo exsuli subuenire nec ad liberationem  terre natiuitatis ipsius intendere hactenus, sicut debueras, curauisti; cum tam ex uicinitate locorum quam abundantia diuitiarum tuarum et potentia qua inimicos crucis munere diuino precellis id potueris commodius et expeditius aliis principibus adimplere. Est etiam aliud propter quod non solum aduersus te, imo aduersus Romanam Ecclesiam, que id hactenus quasi sub dissimulatione transiuit, murmurat populus Christianus. Cum enim Dominus noster unam sibi sponsam elegerit, non habentem maculam neque rugam (iuxta quod in Canticis protestatur, Una est, inquiens, dilecta mea, sponsa mea, columba mea ; et in Euang. dicit: Alias oues habeo que non sunt ex hoc  ouili, et illas oportet me adducere, ut fiat unum ouile, et unus pastor ; cum etiam inconsutilis tunica Christi diuisa non fuerit et in Symbolo contineatur expresse: Credo unam sanctam catholicam et apostolicam Ecclesiam, Grecocorum populi ab unitate apostolice sedis et Romane, Ecclesie recedentes, que disponente Domino, cunctorum fidelium mater est et magistra, sibi aliam Ecclesiam confinxerunt; si tamen que preter unam est Ecclesia sit dicenda. Ut igitur in utroque predictorum murmur sileat populi Christiani, imo ut Christum tibi reddas propitium, celsitudinem tuam rogamus, monemus et exhortamur in Domino, et in remissionem iniungimus peccatorum quatenus, postpositis aliis sollicitudinibus, uiriliter  ac potenter assurgas in adiutorium Iesu Christi et ad terram ipsam quam ipse proprio sanguine comparauit (de qua in Psalmo habetur: Homo factus est in ea, et ipse fundauit eam Altissimus , et alibi: Deus Rex noster ante secula operatus est salutem in medio terre , liberandam de manibus paganorum, et restituendam pristine libertati, ut in ea nomen Domini glorificetur in secula, sicut tantus princeps manum extendas et exercitum dirigas copiosum, sperans in eo qui est spes omnium, qui non deserit sperantes in se, quod paganorum multitudinem a facie tui exercitus effugabit. Nos enim remissionis et protectionis quam propter hoc aliis principibus Christianis indulsimus te uolumus esse participem, dummodo  ad succursum terre sancte potenter assurgas. Studeas etiam, imo sicut potes efficias ut Grecorum Ecclesia redeat ad sedis apostolice unitatem et ad matrem filia reuertatur; ut oues Christi ab uno pastore regantur, sicut ei mandatur a Domino: Diligis me, Simon Petre? Pasce oues meas ; ut et sub uno capite cuncta membra corpori connectantur, illo uidelicet cui Dominus ait: Tu uocaberis Cephas, quod caput interpretatur . Ipse quoque Dominus iehsu Christus  unum esse ouile ouium, unum pastorem in Euangelio protestatur; et in apostolorum Symbolo unam esse catholicam et apostolicam Ecclesiam fides catholica profitetur. Hanc autem idem Dominus iehsu Christus in seipso lapide angulari fundauit et eius magisterium apostolorum principi beato Petro, cui, licet insufficientes, in apostolatus successimus dignitate, concessit: Tu es, inquiens, Petrus, et super hanc petram edificabo Ecclesiam meam , et paulo post subdidit: Et tibi dabo claues regni celorum ; et etiam curam ouium suarum eodem uerbo tertio repetito commisit dicens: Pasce oues meas; et quod eius fides nunquam deficeret, se orasse fatetur, loquens ad eum in Euangelio: Ego pro te rogaui, Petre, ut  non deficeret fides tua, et tu conuersus aliquando confirma fratres tuos . Preterea licet uniuersis apostolis dixerit in communi: Accipite Spiritum sanctum ut quorum remiseritis peccata remittantur eis , ad eum tamen uerbo utitur speciali dicens: Quodcunque ligaueris super terram, erit ligatum et in celis, et quodcunque solueris super terram, erit solutum et in celis . Hoc autem Grecorum populus non attendens, aliam sibi confinxit Ecclesiam, si tamen que preter unam est, Ecclesia sit dicenda, et ab apostolice sedis unitate recessit nec constitutionem Domini nec Petri magisterium imitatus et inconsutilem uestem Domini, cui crucifixorum  manus in aliarum uestium diuisione pepercit scindere usque hodie, licet frustra, conatur; non attendens quod una tantum exstitit arca, intra quam sub uno rectore quicunque fuerunt leguntur in cataclysmo saluati; qui autem extra ipsam inuenti sunt, omnes in diluuio perierunt. Quia igitur id in scandalum nostrum et fidei Christiane redundat dispendium nec iam possumus uitare clamores Ecclesie generalis, que nos et predecessores nostros negligentie ac tarditatis redarguit, monemus frat. tuam et exhor. in Domino, per apostolica tibi scripta mandantes quatenus omnimodam sollicitudinem et efficacem operam interponas ut Grecorum uniuersitas redeat ad Ecclesie unitatem et ad matrem filia reuertatur et fiat, iuxta uerbum Domini,  unum ouile et unus pastor. Alioquin non possemus ulterius, etc., ut supra, usque ad uerbum inspiret. Ceterum cum peccatis nostris exigentibus rebus, etc., in eumdem modum, usque ad uerba in cruce Domini nostri Iesu Christi, miramur quod carissimus in Christo filius noster Constantinopolitan. imperator illustris nec exsuli Christo subuenit nec liberationem terre natiuitatis ipsius, in qua Deus rex noster ante secula salutem dignatus est operari, sicut debuerat intendere hactenus procurauit, cum tam ex uicinitate locorum, etc., usque ad uerbum adimplere. Cum igitur terre sancte, in qua pedes Christi steterunt, totis desideremus affectibus subueniri, fraternitatem tuam rogamus attentius et exhortamur in Domino quatenus prefatum imperatorem  monere studeas et inducere diligenter ut ad succursum eius potenter intendat.



CCCLu. ILLUSTRI REGI FRANCORUM. Ut cum rege Anglorum pacem faciat et contra Saracenos bellum sacrum gerat.

Mediator Dei et hominum Christus iehsu redemptionis humane mysterium impleturus, pacem discipulis pro hereditate legauit, ut eam seruarent adinuicem et ad obseruationem eius ceteros inuitarent, Pacem, inquiens, meam do uobis, pacem relinquo uobis . Prophete quoque monemur consilio ut pacem non solum querere sed etiam persequi debeamus, Inquire, dicentis, pacem  et persequere eam . Unde nos, qui uices Christi, licet insufficientes, exercemus in terris, eius sequentes exemplum et predecessorum nostrorum consuetudinem imitantes, ad reformandam inter discordantes, uere pacis concordiam intendere uolumus et tenemur; presertim cum ex discordantium ipsorum dissidio magnum tam ipsis quam Ecclesiis et pauperibus terre sue imo et toti Christiano populo prouenerit detrimentum. Nam, ut stragem uirorum, Ecclesiarum grauamina, pauperum oppressionem et totius tam Gallicane quam Anglicane gentis periculum que propter guerram quam tu et carissimus in Christo filius noster rex Anglorum illustris adinuicem exercetis prouenerunt hactenus taceamus, communi populi Christiani dispendio  et excidio Ierosolymitane prouincie tu et ipse causam uidemini prestitisse et materiem, cum, hominibus utriusque regni propter tuam et eius dissensionem detentis, non solum que amissa fuerant ab initio in partibus transmarinis nondum recuperari potuerint, imo his etiam graue uideatur periculum imminere que a Christianis hactenus sunt possessa. Antiquis enim et tristibus rumoribus noui ac tristiores superuenere rumores, quod cum Teutonici Accon nauigio, etc., usque ad uerbum assumite. Quia uero nos ad subuentionem terre orientalis, tam in personis quam rebus, dilectos filios nostros Soffredum tituli Sancte Praxedis et P. Sancte Marie in uia Lata diac. cardin. apostolice  sedis legatos, uiros honestate morum, maturitate consilii et scientia reuerendos, quos inter alios fratres nostros speciali caritate diligimus, ministerio proprio sancte crucis charactere curauimus insigniri: ne quid ex contingentibus omittere uideamur, dictum Sancte Marie in uia Lata diac. cardinalem, uirum scientia preditum, honestate preclarum, Deo et hominibus, sicut speramus, acceptum, ad tuam et eiusdem regis presentiam duximus destinandum, legationis ei officium committentes. Ideoque serenitatem tuam rogamus, monemus et in remissionem iniungimus peccatorum quatenus eum sicut legatum apostolice sedis recipiens et honorans, ad exhortationem nostram et eius infra duorum mensium spatium post receptionem presentium et commonitionem  ipsius factam utrique uestrum, quia hic est necessarium populo Christiano ut id sine dilationis diffugio maturetur, cum sine tuo et fidelium tuorum ac sine dicto rege ac fidelium eius subsidio, quod in sequenti Martio proposuimus ad partes illas dante Domino destinare, uix terre in qua pedes Christi steterunt, et ubi Deus noster ante secula nostram dignatus est operari salutem, poterit subueniri, plenam pacem uel treugas longas saltem usque ad quinquennium ineas et obserues; ita quod interim nullum alterutri circa proprietatem uel possessionem eorum que a reliquo detinentur, preiudicium generetur. Alioquin, quantumcunque nobis molestum existat celsitudinem regiam in aliquo molestare, quia tamen Deum tibi preponimus et  communem utilitatem tuis debemus commodis imo potius incommodis anteferre, nisi ad commonitionem eiusdem legati mandatum apostolicum infra scriptum terminum humiliter receperis et impleueris, ex tunc de communi fratrum nostrorum consilio totam terram tuam subiacere decernimus interdicto; ita quod, preter baptisma paruulorum et penitentias morientium, nullum in ea diuinum officium celebretur. Quod si nec per hanc districtionem impleueris quod mandamus, teipsum, fautores et consiliarios principales ecclesiastica seueritate noueris cercendos: idipsum de terra regis Anglie, ipso etiam, fautoribus suis, consiliariis decernentes. uenerabilibus etiam fratribus nostris archiepiscopis, episcopis et dilectis filiis abbatibus, prioribus  et uniuersis Ecclesiarum prelatis utriusque regni, sub pena ordinis et officii sui mandamus et in uirtute Spiritus sancti precipimus ut interdicti sententiam secundum prescriptam formam inuiolabiliter studeant obseruare et faciant ab aliis irrefragabiliter obseruari. Idem etiam fratribus militie Templi ac Hierosolymitani Hospitalis sub priuilegiorum et indulgentiarum suarum pena mandamus, credentes ex hoc non uoluntati tue sed utilitati, non affectui sed profectui, non oneri sed honori consulere totique Christiano populo prouidere. Statuimus etiam ut si quis omnino clericus cuiuscunque professionis uel ordinis post interdictum nostrum diuinum tibi presumpserit officium ministrare, ordinis  et beneficii sui se nouerit periculum incurrisse. Attendas igitur, fili carissime, nostrum et apost. sedis tue matris affectum, causam coactionis inspicias et communi utilitati prospiciens, motui carnis anime prepone salutem et sensualitati preferas rationem; non apostolice sedi regia potestate resistens, sed humilitate deferens filiali; que in hoc etiam salutem tuam procurat pariter et honorem.

Scriptum est in eumdem modum R. illustri regi Anglorum. Scriptum est super hoc uniuersis archiepiscopis, episcopis, abbatibus, prioribus et ceteris Ecclesiarum prelatis in utriusque regis regno constitutis.



CCCLuI. POTESTATI ET POPULO SPOLETANO, BARONIBUS, NOBILIBUS, ET UNIuERSIS FIDELIBUS NOSTRIS IN SPOLETAN. DIeCESI CONSTITUTIS. Ut cardinali Rom. pontificis magistratui obtemperent.


Magnificauit Dominus facere misericordiam nobiscum, iuxta quod scribitur in Propheta. Cui gratiarum referimus actiones, quod usque ad nostra et uestra tempora reseruauit ad que predecessores tam nostri quam uestri summo desiderio anhelarunt. Ipse enim qui dat lasso uirtutem et his qui non sunt fortitudinem et robur multiplicat, patrimonium beati Petri, portionem uidelicet nostram, desiderabile et preclarum hereditatis nostre funiculum, que in oppressione diu posita, fuerat per  uiolentiam occupata, nobis sperantibus quod manus eius abbreuiata non esset ut saluare nequiret nec auris eius ut non exaudiret aliquatenus aggrauata, absque uiolentia qualibet aut bellicoso congressu restituit et bonam ad nos multiplicauit fidelium Ecclesie uoluntatem; ita ut secundum Isaiam iam dicere posse speremus: Sedebit populus meus in plenitudine pacis, et in tabernaculis fiducie, et in requie opulenta . Sane qualiter Conr. dux quondam dictus Spoleti ducatum Spoletan. in nostris manibus resignarit et ad mandatum Ecclesie cum humilitate redierit uos non conuenit edoceri; cum ille qui forsan peccatis uestris exigentibus, iuxta uerbum Ieremie, super uos gentem robustam adduxerat de longinquo, gentem cuius ignorabatis  linguam, posuerit uisitationem uestram pacem et prepositos uestros iustitiam, priorum timore sublato. Propositi siquidem nostri et uoluntatis existit ut terra quam Dominus, ut dictum est, ad manus nostras non in arcu uel gladio confidentes, sola sua ineffabili pietate reduxit, in iustitia et iudicio gubernetur, per uos fideliter exsequentes quod scriptum est: Diligite iustitiam, qui iudicatis terram, et inimici uestri in circuitu inflammentur, dum in deuotione Rom. Ecclesie, que uere de se dicere potest: Iugum meum suaue est et onus meum leue, securi hostium sublata formidine fideliter persistetis. Inde est quod paci et tranquillitati uestre paterna uolentes sollicitudine prouidere, dilectum filium nostrum  G. S. Marie in Aquiro diac. cardinalem, uirum utique prouidum et discretum, quem inter alios fratres nostros speciali caritate diligimus, uobis duximus preponendum, ut uestre pacis et salutis regimen ulterius exsequatur, utramque potestatem, spiritualem uidelicet et temporalem, ei uice nostra commisimus; ut dum in eo potestas utraque conuenerit, utraque adiuta per alteram liberius ualeat exerceri. Cui dedimus in mandatis ut uos tanquam Ecclesie Rom. filios speciales diligat et honoret et sic iura nostra procuret, ut aliena non ledat, sed quod suum est unicuique studeat conseruare. Uniuersitatem itaque uestram attenta in Domino exhortatione monemus ut deuoti atque feruentes  in fidelitate Rom. Ecclesie matris et domine uestre immobiliter perduretis: per apostolica uobis scripta mandantes et districte precipientes quatenus ipsum tanquam rectorem uestrum et apostolice sedis legatum debito suscipientes honore, eique tanquam persone nostre reuerentiam et obedientiam in omnibus exhibentes, mandata eius pariter et statuta recipiatis, humiliter et irrefragabiliter obseruetis. Nos enim quidquid idem legatus uester et rector [f. noster et uester rector] duxerit statuendum ratum habentes et firmum, auctore Domino, faciemus inuiolabiliter obseruari.

In eumdem modum potestati et populo Reatin., baronibus, nobilibus et uniuersis fidelibus nostris in Reatin. diec. constitutis. In eumdem modum potestati  et populo Fulginat., baronibus, nobilibus et uniuersis fidelibus nostris in Fulginat. diecesi constitutis. In eumdem modum potestati et populo Assissinat., baronibus, nobilibus et uniuersis fidelibus in Assissinat. diecesi constitutis. In eumdem modum potestati et populo Eugubin., baronibus, nobilibus, et uniuersis fidelibus nostris in Eugubin. diecesi constitutis. In eumdem modum potestati et populo Perusino, baronibus, nobilibus et uniuersis fidelibus nostris in Perusin. diecesi constitutis. In eumdem modum potestati et populo Castellan., baronibus, nobilibus et uniuersis fidelibus nostris in Castellan. diec. constitutis. In eumdem modum potestati et populo Tudertin., baronibus, nobilibus et uniuersis fidelibus nostris in Tudertin. diecesi constitutis.



CCCLuII. ILLUSTRI REGI ANGLORUM. De capella quadam Cantuariensi, propter quam pontificem rex adierat per litteras.


 Litteras quas nobis regia serenitas super negotio Cantuarien. Ecclesie destinauit, benigne recepimus; et earum tenore diligenter inspecto, intelleximus celsitudinem regiam super eo quod scripserat fuisse per falsi suggestionem in pluribus circumuentam, cum bone memorie B. quondam Cant. archiepiscopum in constructione capelle iuxta Cantuariam de [mandato] felicis recordationis Lucii et Urbani predecessorum nostrorum scripserit processisse, cum potius idem U. predecessor noster opus illud per  sententiam preceperit demoliri et locum ipsum maledictum haberi mandauerit et profanum, sicut ex litteris eius serenitati regie poterit manifeste liquere. Preterea cum dictus archiepiscopus denuo uoluisset questionem suscitare sepultam, bone memorie quondam Cantuarien. priore cum quibusdam monachorum et nuntiis ipsius archiepiscop propter hoc apud sedem apostolicam constitutis, felicis recordationis Clemens papa predecessor noster opus illud de fratrum consilio funditus demoliri precepit. uenerabilis uero frater noster Ubertus Cantuarien. archiepiscopus uolens in opere damnato procedere, etsi locum mutauerit, a dicti tamen predecessoris sui proposito non creditur recessisse;  cum post multiplices inhibitiones sibi ex auctoritate apostolica factas, post appellationem sepius interpositam ad apostolicam sedem, post contradictionem dilectorum filiorum Cant. monachorum, de bonis Cantuarien. Ecclesie, in non modicum eius preiudicium et grauamen, sicut a multis et magnis accepimus, in capella de Lamhee amplas prebendas statuerit et largas eis possessiones et redditus assignarit et ad structuram ipsius eccl. ac domorum eius ea parauerit que in utilitatem et decorem Cant. Ecclesie sponse sue potius debuerat conuertisse; quod cum ad bone memorie Celestini pape predecessoris nostri audientiam peruenisset, quod a dictis predecessoribus nostris statutum fuerat, ratum habuit et precepit sine cuiusque refragatione seruari.  Clericos etiam de Lamhee a iuramento de obseruatione noue capelle dicto B. Cantuarien. archiepiscopo prestito denuntiari mandauit penitus absolutos, et eis districte fecit iniungi ne ulterius nouam capellam uel eccl. de Lamhee obseruarent nec per se nec per suos ministrarent in ea diuina: eos mandans ecclesiastica districtione percelli qui mandato apostolico contrairent. Sane si dictus archiepiscopus quid potius expediret attenderet, in Ecclesia Cantuarien. metropoli sua, quam beatus pontifex et martyr Thomas suo sanguine consecrauit, libentius resideret et in structura ipsius uel aliis eius utilitatibus erogaret quod in damnati operis constructione dispergit: a quo etsi nichil aliud eius compesceret uoluntatem, uitatio tamen grauis scandali,  quod inde prouenire cognoscit, eum debuerat reuocare, cum sacra Scriptura docente debuerit didicisse, quod licet opera illa que sine mortali peccato omitti non possunt non sint pro uitando scandalo dimittenda nec ea debeant pro scandalo uitando committi que sine mortali peccato committi non possunt, ab his tamen que committi non possunt sine mortali peccato pariter et dimitti sit pro scandalo tollendo cessandum, et eis etiam pro uitando scandalo insistendum. Unde Apostolus in Epistola dicit: Si scandalizaretur frater, carnem non comederem in eternum , et Dominus in Euangelio contra eos qui scandali prestant materiem: ue, inquit, homini illi per quem scandalum uenit. Melius est ei ut suspendatur mola asinaria  ad collum eius, et demergatur in profundum . Rogamus igitur serenitatem regiam, monemus et exhortamur in Domino, quatenus non cito moueatur a sensu suo, nec facile credat omni spiritui aut usque adeo detractoribus beneuolum prestet auditum, ut de nobis sinistri aliquid suspicetur quod aliquem contra iustitiam grauare uelimus aut iura regni tui, que honestati conueniunt, uacuare. Nouimus enim, sicut in litterarum tuarum exordio expressisti, quid ad officium nostrum pertineat et quare simus super gentes et regna non nostris meritis sed diuino munere, constituti. Nouimus etiam quod nobis incumbit uniuscuiusque iura tueri. Et  ideo a iuris tramite nec in hoc nec in alio negotio uolumus fauorem cuiuslibet declinare. Nolumus preterea predecessorum nostrorum rationabilia reuocando statuta  , reuocandi que rationabiliter facimus uel statuimus successoribus nostris exempla prestare, qui predecessorum nostrorum uestigiis in presenti negotio et adhesimus hactenus et in posterum intendimus adherere, ne super crebra mutatione prestemus aliis materiam murmurandi. Quanquam in litteris tuis ad falsam suggestionem expresseris quod in hoc negotio a uestigiis predecessorum nostrorum uidemur prepropere recessisse, non solum iura regni tui non ledere, imo etiam minores quoslibet in regno Anglie constitutos in suis iustitiis confouere ac ideo sollicite precauere  intendimus, ne minores a maioribus opprimantur. Quod enim de consuetudine regni Anglorum procedere regia serenitas per suas litteras intimauit ut liceat tam episcopis quam comitibus et baronibus ecclesias in feudo [f. fundo] suo fundare, laicis quidem principibus id licere nullatenus denegamus, dummodo diecesani episcopi eis suffragetur assensus et per nouam structuram ueterum Ecclesiarum iustitia non ledatur. Sed ex hoc opere uidetur Cantuarien. Ecclesie dignitas ex parte non modica deperire, cum non referat quod ad remotiorem locum transfertur, eadem contradictionis causa durante. Utinam ei diuina bonitas inspirasset ut non de alieno sed proprio construeret ecclesiam, in qua regulares canonicos institueret, qui suum Domino iugiter impenderent  famulatum! Cum autem te, sicut specialem Ecclesie filium et catholicum principem, sincero in Domino diligamus affectu, nec tue uelimus postulationi, quantum cum Deo possumus, assensum apostolicum denegare, iuxta petitionem regiam in negotio memorato procedere differemus, donec dicti archiepiscopi nuntii nostro se conspectui representent, nisi forsan ex malitia suam absentiam diutius procurauerint. uerum cum ad iudicium uentum fuerit, nec declinabimus ad dextram nec sinistram nec ob gratiam aut fauorem cuiuslibet a iustitie tramite recedemus, qui et iustitiam prosequi cupimus et prompti sumus, secundum Apostolum, inobedientiam omnem ulcisci, cum acceperimus  tempus iustitiam iudicandi.



CCCLuIII. UNIuERSIS ABBATIBUS CISTERCIEN. ORDINIS IN GENERALI CAPITULO CONSTITUTIS. Ut pro pontifice ardenter orent, et abbatem de Sambucino Siculis uerbum Dei predicantem habeant pro excusato. 

In naui nostri piscatoris gubernatoris gerentes officium, dum intumentium fluctuum tempestates elidimus, dum insurgentium uentorum rabiem euitamus, ex nostra quasi prorsus infirmitate deficimus, nisi uos et alii qui relictis retibus et naui pauperem Christum pauperes imitamini et cum ipso undas maris uestigio sicco calcatis, uestris nos iuuetis  orationibus apud ipsum, qui cum imperat uentis et mari, aquilonem conuertit in austrum et tempestatem redigit in tranquillum. Licet enim iuxta testimonium ueritatis iugum Domini suaue sit, et leue onus ipsius, insufficientia tamen nostra pressa grauitate pastoralis officii et emergentium negotiorum multiplicitate grauata, dum cum Martha circa frequens satagit ministerium, nunc obscura questionum elucidans et certo in ambiguis usa responso, nunc difficiles nodos causarum iuste diffinitionis manu dissoluens, nunc malignorum incursus refrenans, nunc humilibus clypeum apostolice protectionis indulgens et quasi se totam impendens negotiis aliorum; nisi uos, qui cum Maria sedetis iuxta pedes Domini, audientes uerbum ipsius et suaues  Rachelis fouetis amplexus, imo qui scala orationis continue nubes transcenditis, celorum intima penetrantes, non solum celestes delicias, uerum etiam celestium deliciarum auctorem, panem celestem, infirmorum salutem, remedium oppressorum, naufragantium portum, spem fidelium, militantium brauium, morientium uitam, et Ecclesie Sponsum, uerum scilicet Salomonem in diademate quo coronauit eum mater sua, oculis contemplationis inspicitis, defectum nostrum sanctis orationibus suppleatis, uix tolerare poterimus pastoralis onera grauitatis, quin potius tante sollicitudinis [oneri] succumbemus. Nouimus enim quod ab eo plus exigitur cui plus committitur; et cum augentur dona, rationes etiam crescunt donorum. Propter quod tanto amplius uestris orationibus  nos credimus indigere, quanto maior nobis est sollicitudo commissa et ad superiorem sumus imo supremum ecclesiastice dignitatis apicem, licet insufficientibus meritis, exaltati, cum secundum Apostolum instantia nostra sit omnium Ecclesiarum sollicitudo continua. Nouimus etiam quod multum ualet deprecatio iusti assidua, cum puras manus sine disceptatione leuat ad Deum; et quanto magis in conspectu Domini orando humilius se prosternit, tanto se amplius ad eum Dominus exaudiendum inclinat et ipsum uicinius et familiarius intuetur. Ipse etenim humilia respicit et alta a longe cognoscit: qui superbis resistit, humilibus autem dat gratiam. Nouimus preterea in Euangelio esse scriptum:  Petite, et accipietis, querite, et inuenietis; pulsate, et aperietur uobis . Et paulo post: Omnis enim qui petit accipit, et qui querit inuenit, et pulsanti aperietur . Qui petit fide, accipit uitam; qui querit spe, inuenit uiam; qui caritate pulsat, ei ueritas aperitur, illa uidelicet que de se dicit: Ego sum uia, ueritas, et uita. . Rogamus igitur uniuersitatem uestram, monemus, exhortamur in Domino quatenus insufficientiam nostram ex humana infirmitate pensantes, preter generalem illam orationem quam pro nobis effundit uniuersalis Ecclesia, in orationibus uestris memoriam nostri specialius habeatis; ut ille qui ad apostolatus officium nos uocauit, ad salutem nostram et commissorum regimini nostro populorum profectum  nos illud implere concedat et defectum nostrum suo dignetur omnipotentatu supplere, qui dat omnibus affluenter et non improperat; taliter in suorum nos dirigens obseruantiam mandatorum, ut uita nostra luceat subditis ad exemplum et uerbum proficiat ad doctrinam. Petite ut Spiritum uite nobis Dominus benignus infundat, et gratiam suam in nobis multiplicare dignetur. Querite ut qui Petro porrexit dexteram naufraganti et ne mergeretur erexit, uiam nobis salutis ostendat et erigat, ne secularibus negotiis ultra quam expedit immergamur. Pulsate, ut intelligentie nobis ueritatem aperiat et sic dirigat gressus nostros in semitis suis ut non moueantur uestigia nostra, quin imo lucerna pedibus nostris uerbum eius existat et sic actus nostros in sua pace  disponat, ut ea semper meditemur interius et exterius operemur que nobis et subditis nostris in presenti proueniant ad quietem et ad uitam in futuro proficiant sempiternam. Nos enim, quantum concesserit Dominus, profectibus uestris imminere diligenter intendimus et uobis in necessitatibus uestris potenter adesse ac contra malignantium impetus apostolica protectione presidium indulgere: quod tunc libentius exsequemur, cum uestris nos senserimus precibus et meritis adiuuari. Dignum est enim ut pro nobis uniuersalis Ecclesia preces effundat et insufficientiam nostram orationibus releuet, qui ad uniuersorum Christi fidelium regimen diuino numine deputati, ex iniuncti nobis officii debito uniuersorum cogimur onera sustinere. Ad hec, cum  dilectum filium nostrum abbatem de Sambucino de fratrum nostrorum consilio ad proponendum uerbum Domini populis Sicilie ac eos citandos ad obsequium crucifixi, duxerimus destinandum, ipsum habere uos rogamus et uolumus excusatum, utpote quem causa Domini, auctoritas mandatoris et utilitas communis etiam sine litteris nostris sufficienter excusant.

Datum Reat., Iu Kal. Aug.



CCCLIX OCTAuIANO HOSTIEN. EPISCOPO, uICARIO NOSTRO. De consecratione altarium, ex mandato D. Petri apostoli.

Paucis diebus ante nostrum ab Urbe recessum,  sacerdos quidam etate longeuus, timoratus, ut creditur, ad presentiam nostram accessit, secreto proponens quod in uisione nocturna per somnium ei apparuit beatus Petrus apostolus dicens: »Accede ad pontificem Innocentium, et ex mea, sibi parte significa quod a natiuitate sua quasi filium illum dilexi et per diuersos gradus promotum in mea tandem sede constitui. Quapropter et ipse decorem et honorem domus mee debet diligere, studioque uigili promouere. Sciat ergo quod in Ecclesia mea pauca sunt altaria consecrata; unde contingit quod in altaribus dissecratis diuina mysteria celebrantur. Faciat igitur ea saltem cum debita reuerentia consecrari, super que nouit frequentius officium celebrari diuinum.« uerum cum semel et iterum eadem  sibi fuisset uisio reuelata, nec ipse quod mandabatur impleret, tertio tandem idem apostolus, uelut offensus, intulit dicens: »Quia meum obaudisti mandatum, ego tuum tibi tollam auditum.« Ex tunc ita surdus effectus est, ut penitus non audiret. Gemens ergo uehementer et plorans, ad confessionem beati Petri deuotus accessit, cum lacrymis postulans ut misertus sibi restitueret auditum, quia mandatum ipsius illico adimpleret. Quo per Dei misericordiam exaudito, quod acciderat ei nobis per ordinem indicauit. Licet autem secundum Apostolum non sit credendum omni spiritui, quia tamen in tali negotio angelus Satane non transfiguraret se in angelum lucis et melius est pie credere quam temere dubitare, cum honestum sit quod proponitur faciendum,  etsi uerum non esset quod asseritur reuelatum, fraternitati tue, de qua plenam fiduciam obtinemus, per apost. scripta mandamus quatenus altaria Philippi et Iacobi, Simonis et Iude, beati Gregorii et sancti Andree, que dissecrata dicuntur, tu ipse consecres uel per alios auctoritate nostra facias consecrari. Credimus enim quod ex hoc nobis fructus eterne retributionis accrescet.



CCCLX. CONSULIBUS MEDIOLANEN. Quod Passaguerra iuste fuerit excommunicatus.

 Super negotio Passaguerre, pro quo nobis sepe scripsistis, dicentes quod ex leuibus causis eum excommunicari mandauimus, unde contra nos graue scandalum est subortum, licet illud uobis respondere  possemus quod legalis sanxit auctoritas, quia uidelicet instar sacrilegii est de factis principis iudicare, illum tamen in nostra responsione magis uolumus imitari cuius, licet indigni, locum tenemus, qui Iudeis obloquentibus non est dedignatus pro se reddere rationem, inter cetera dicens: Si male locutus sum, testimonium perhibete de malo; si bene, cur me ceditis?  Nos enim licet flagello lingue uestre cedamur, quia tamen secundum Apostolum pro minimo nobis est utrum a uobis aut ab humano die fuerimus iudicati, dummodo nostra nos conscientia non remordeat, non timentes scandalum contra ueritatem subortum, cum ueritas non sit relinquenda pro scandalo (teste ueritate, que cum ei ab apostolis diceretur, Scis quia  Iudei audito hoc uerbo scandalizantur?  respondit: Sinite, ceci sunt, et duces cecorum . Ad excusationem nostram id uobis duximus respondendum quod cum predictus P. fuisset a nobis multipliciter honoratus, in tantam prorupit audaciam, ut contra uerbum suum, quod post pronuntiationem nostram publice protulit in consistorio exclamando: Iustus es, Domine, et rectum iudicium tuum , non sit ueritus non solum coram aliis sed etiam coram nobis multoties replicare quod Mediolanen. Ecclesiam iniuste grauauimus. Cuius ausum sacrilegum cum  multoties benigna quadam dissimulatione tulerimus patienter, ex patientia nostra factus audacior, coram fratribus nostris non expauit ponere os in celum, id ipsum quod dixerat replicando superbe. Nam licet peccatores simus et nati de peccatoribus, illius tamem uices exercemus in terris qui peccatum non fecit nec inuentus est dolus in ore eius, qui honoratur cum honoramur, contemnitur cum contemnimur, ipso testante: Qui uos spernit, me spernit, etc.  Idem etiam Passaguerra iniquitatem addens iniquitati  , cum non solum causidicus sed procurator esset in causa que uertitur inter uenerabilem fratrem nostrum Mediolanen. archiepiscopum et dilectum filium abbatem de Scozula  , post acceptam diu desideratam sententiam postulauit a nobis licentiam  redeundi, uolens, ut credimus, per excogitate malitie subterfugium processum iustitie contra miserum illud monasterium impedire, sicut id ipsum post sententiam uenerabilis fratris nostri ueronen. episcopi sancte Romane Ecclesie cardin. fuerat procuratum. Sed nos, qui secundum Apostolum sapientibus sumus et insipientibus debitores, uolentes eidem monasterio, sicut iustum fuerat, prouidere, non solum ei negauimus licentiam redeundi, uerum etiam districte precepimus ut moram faceret, predicto abbati de Scozula responsurus; qui preceptum nostrum contemnens, sine licentia redire presumpsit; cum cautum sit in sacris canonibus, ut ipsius canonis uerba ponamus, aliquem ex his tribus criminibus excommunicari debere; cum ad  synodum uocatus canonice uenire contemnit; aut si postquam illuc uenerit, sacerdotalibus respuit obedire preceptis; aut si ante finitam cause sue examinationem a synodo abire presumit. Ad maiorem autem cumulum iniquitatis ipsius, sicut ex litteris uestris accepimus, presumit asserere quod ipse in predicta causa non exstitit procurator, cum huiusmodi falsitas ex litteris pronuntiationis nostre patentibus, quas ipsemet ad dictum archiepiscopum reportauit, aperte ualeat denudari, que continent manifeste predictum P. fuisse procuratorem ad causam predictam. Ipse quoque non quasi penitens de commissis, sed pertinax in malitia, scandalum contra nos nititur suscitare, culpam suam in nostram  uolens iniuriam retorquere. Licet autem, secundum Apostolum, omnem inobedientiam prompti simus ulcisci; uolentes tamen eum corripere in spiritu lenitatis, sepedicto archiepiscopo uestro mandauimus ut infra quindecim dies reciperet ab eo iuratoriam cautionem satisfaciendi nobis de commissis excessibus uel infra quindecim alios compelleret eum ad presentiam nostram satisfacturum accedere; quod si neutrum efficeret, excommunicationis eum uinculo innodaret. Sane si premissa uerba canonis attendatis, non seueritatem sed benignitatem exhibuimus circa ipsum. Et ecce quanta sit eius in hoc facto discretio liquido potestis aduertere;  cum ante excommunicationem per se potuerit efficere quod post excommunicationem per alium sibi fieri deprecatur, uidelicet ut recepta iuratoria cautione mereatur absolui. Quia uero ciuitatem uestram speciali quadam prerogatiua diligimus, etsi non debueritis sinistra de nobis dicere uel etiam cogitare, uestris tamen precibus inclinati, archiepiscopo uestro mandamus ut recepta ab eo secundum formam Ecclesie iuratoria cautione, munus ei absolutionis impendat; mandans ei statim ex debito iuramenti quatenus infra mensem nostro se conspectui representet; ut unde sine licentia presumptuosus abscessit, illuc ex obedientia satisfacturus accedat; quod si facere forte contempserit, eum et pro premissis excessibus et reatu periurii in predictam  excommunicationis sententiam reducere non postponat. Monemus igitur prudentiam uestram et exhortamur in Domino quatenus carnalis affectus non exstinguat in uobis igniculum rationis, cum nos in hoc facto non tam nostram quam Iesu Christi persequamur iniuriam, cum ex debito suscepti regiminis teneamur ut iuxta sacrorum Patrum statuta neruos seueritatis ecclesiastice non patiamur profana facilitate dissolui.

Scriptum super hoc archiepiscopo Mediolanensi.



CCCLXI. HOMINIBUS DE MONTEFLASCONE FIDELIBUS NOSTRIS. De traditione castri et bonorum quorumdam ut pro Ecclesia decertent.

 Licet ad fidelitatem Ecclesie Romane quasi nouissimi redieritis, sperantes tamen quod in ea quasi primi semper existere debeatis, specialem gratiam uobis duximus faciendam, cum castrum Montisflasconis ad ius et proprietatem Ecclesie Romane specialiter pertinere noscatur. Eapropter, dilecti in Domino filii, medietatem passagii uobis concedimus, ut milites uestri semper in equis et tam ipsi quam pedites in armis sint pro seruitio nostro et castri defensione parati: ita quod si propter ipsius castri negotium de mandato nostro pro seruitio Ecclesie procedentes, equos et arma ipsos amittere forte contigerit, faciemus ea iuxta curie consuetudinem emendari. Bonas quoque consuetudines antiquas  pariter et modernas communiter obseruatas uobis auctoritate apostolica confirmamus. Cum Philippo uero non conueniemus finaliter, quin castrum ipsum quietum Ecclesie Romane dimittat. Nulli ergo omnino hominum liceat hanc paginam nostre concessionis et confirmationis infringere uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum apostolorum Petri et Pauli et nostram se nouerit incursurum

Positum est in optione eorum, si mallent predictam medietatem passagii pro munitione castri.



CCCLXII. ABBATI SANCTI PROCULI, ET MAGISTRO LANFRANCO CANONICO BONONIENSI. De causa quadam matrimoniali. 


 Ad hoc Deus in apostolica sede constituit totius Ecclesie magistratum, ut quia secundum  Scripture sententiam fecit Deus hominem rectum, sed ipse se infinitis miscuit questionibus, ad eam nodi questionem difficiles referantur, suo recto iudicio dissoluendi. Ad apostolatus quippe nostri notitiam litterarum uestrarum insinuatione peruenit quod cum causa que inter Ca. et B. uxorem eius uertitur, a dilecto filio nostro G. Sancte Marie in Porticu diacono cardinale, tunc apostolice sedis legato,  uobis commissa fuisset fine debito terminanda, uiro ipso ad uos ad instantiam mulieris sepius conuocato, tandem Ca. patruum suum in causa ipsa coram uobis constituit responsalem. Qui, assignata sibi die ut libello responderet uxoris , donec aduocatus eius qui absens erat rediret, inducias postulauit. Quibus ad diem certam obtentis, iterum propter eamdem causam dilationes similes impetrauit. Cum autem tertio dilationes huiusmodi cum instantia petens obtinere non posset, publice proclamauit se nunquam coram uobis aliter responsurum nec quod aliter suam uobis presentiam exhiberet. Unde duobus fere mensibus sic impedito cause principio et progressu,  cum uobis dictus procurator illudere uideretur, testes mulieris habito consilio recepistis et allegationibus insuper prebuistis auditum. Quo facto, dictus procurator ad presentiam uestram accedens, dixit se respondere paratum uelle negotio interesse. Qui sibi die statuta, cum crederetur libello de quo premisimus, responsurus, restitutionem uxoris ex parte uiri prius fieri postulauit et, ne secus fieret, ad sedem apostolicam uocem appellationis emisit. uerum quia mulier ipsa dicebat se uirum habere suspectum, uel quia in domo eius coacta fuerat se adulteratam cum pluribus confiteri, uel quia meretricem publice detinebat, ex qua etiam prolem susceperat, sicut euidentia facti et fama uicinie demonstrabat  , ab ipso procuratore quesistis an uellet de mulieris impunitate cauere. Qui dixit se super hoc de consilio responsorum. Sed ad diem statutam neque respondit neque se uestro conspectui presentauit. Quin etiam ad alium diem citatus, se asseruit nisi prius aduocatus eius rediret nullatenus responsurum, sicut nuntius uester iuramento firmauit. Unde iterum testes mulieris de prudentum consilio recepistis et attestationibus publicatis diligenter audistis que fuerunt ipsius nomine allegata. Quia uero cum de  ferenda sententia cum uiris prudentibus tractaretis,  diuersorum inuenistis diuersa consilia, quibusdam dicentibus appellationi simpliciter deferendum, aliis autem appellationi deferendum non esse; nonnullis etiam asserentibus appellationem nullatenus tenuisse, cum mulier non sit uiro restituenda suspecto, nisi de impunitate sufficienti prestita cautione, uos in tanta uarietate nos consulere uoluistis, qualiter esset in hoc negotio procedendum. Nos ergo consultationi uestre de fratrum nostrorum consilio taliter respondemus, quod licet ordo iudiciarius in aliis controuersis obseruandus, in matrimonialibus causis non usquequaque seruetur; quia tamen in presenti negotio non est actum de federe matrimonii sed de crimine adulterii,  per quod ad separationem coniugum non ad coniunctionem intenditur, cum lite non contestata testes fuerint recepti, et attestationes etiam publicate, siue deferendum siue non deferendum appellationi fuisset, non est ad diffinitiuam sententiam procedendum; potuit tamen prefatus Ca. propter contumaciam excommunicationis uinculo innodari.

Datum Perusii, Xu Kal. Octobris



CCCLXIII. LEMOuICEN. EPISCOPO ET ABBATI S. EPARCHII ENGOLISMEN. Ut ablata Ecclesie bona detentique redditus restituantur. 


ueniens ad presentiam nostram dilectus filius I. Petragoricen. decanus contra. R. de Rocenat. et S. archidiac. Petragoricen. G. et Ar. diacon. questionem intendit asserens quod cum decanatum ipsius ecclesie per donationem dilecti filii nostri Ior. tt. Sancte Pudentiane presb. card. tunc in partibus illis apostolice sedis legati de assensu episcopi et cap. loci illius canonice fuisset adeptus, ipsi redditus et alia bona que predecessores ipsius decani per XL annos et amplius pacifice tenuerunt, in eius preiudicium detinent occupata et reddere contradicunt. Cuius assertione  , A. clericus, qui ex aduersa parte procurator ad sedem apostolicam fuerat destinatus, inficiabatur omnino, dicens quod ea que illi pro quibus uenerat possidebant, nullatenus  idem decanus uel predecessores eius decanatus nomine tenuerunt. Quia igitur super his nobis ueritas non poterat denudari, de utriusque partis assensu discretioni uestre per apostolica scripta mandamus quatenus, si premissis ueritas suffragatur, memoratos archidiac. et alios predictorum reddituum detentores ad restitutionem illicite detentorum per censuram ecclesiasticam, sicut iustum fuerit, appellatione postposita compellatis: audituri si quid fuerit questionis et appellatione remota fine debito decisuri. Testes autem, etc. Nullis litteris obstantibus,  si que apparuerint preter assensum partium a sede apostolica impetrate.

Dat. Reat., II Id. Augusti.



CCCLXIu. ARMACHAN. ET CASSELLEN. ARCHIEPISCOPIS ET EPISCOPO LAOMEN.  . Quod in causa contra electum Roscensem procedant. 

 Cum olim D. clericus ad sedem apostolicam de Hibernie partibus accessisset, bone memorie C. pape predecessori nostro diuersas diuersorum prelatorum Hibernien. litteras presentauit, quibus se asserebat in episcopum fuisse Roscen. electum. Cumque nullus appareret qui aliquid proponeret contra eum, dictus predecessor noster ei per bo.  me. A. Albanen. episcopum munus fecit consecrationis impendi et ad suam eum remisit ecclesiam consecratum. Postmodum uero dilecti filii Flor. et  E. monachi ad eiusdem predecessoris nostri presentiam accesserunt; quorum uterque se asseruit a canonicis ecclesie Roscen. electum. Sed idem F. quod predictus D. ad eamdem ecclesiam fuisset apud sedem apostolicam, quam per falsas litteras circumuenerat, consecratus exposuit. Propter quod idem predecessor noster causam eorum uobis, fratres Cassellen. et Laomen.  episcope, sub ea forma commisit, ut de forma et processu electionis memorati D. sollicite quereretis; et si eum electum canonice fuisse constaret, ipsum faceretis pacifica  possessione gaudere; alioquin inter predictos F. et E. audiretis causam et cuius electionem canonicam et magis rationabiliter factam inueniretis, ratione preuia curaretis alterius electioni preferre, ac tu, frater Cassellen., alterum eorum quem rationabiliter duceres confirmandum in episcopum consecrares. uerum, sicut ex litteris uestris accepimus, cum dicte commissionis uobis fuissent littere presentate, iuxta tenorem earum primo de electione predicti D. inquirere uoluistis. Sed cum a uobis tertio citatus, uestro se nollet conspectui presentare, precedentes in causam, tam ex testimonio cleri et populi Roscen. ecclesie, quam assertione illustris regis Corcaie et prelatorum ipsius prouincie de predicto F. electionem fuisse celebratam canonice  didicistis et eam postmodum auctoritate curastis apostolica confirmare; presertim cum decanus, archidiaconus, cantor, thesaurarius et totus clerus et populus Roscen. Ecclesie dictum D. se non elegisse constanter assererent nec de predicti E. monachi electione aliquatenus cogitasse. Interim autem memoratus D. ad apostolicam sedem accedens et nullam penitus de commissione predicta uel etiam de predictorum electionibus faciens mentionem, nobis suggerere non expauit quod cum ad Roscen. diecesim cum predictis predecessoris nostri litteris remearet, supradictus rex Corcaie ipsi fecerat inhiberi  ne diecesim uel ecclesiam Roscen. intraret, donec ei certam solueret uel saltem promitteret pecunie quantitatem. Cum autem postmodum amici eius preter ipsius conscientiam, certa regi munera promisissent, ipse ad ecclesiam suam admissus, in ea per annum dimidium ministrauit. Sed cum promissam ab amicis suis pecuniam noluisset exsoluere, rex ira commotus decano mandauit ut ei reuerentiam nullatenus exhiberet. Qui licet dicto D. iuramento teneretur astrictus, quia tamen ab eo pro filio suo adhuc paruo archidiaconatum non potuit obtinere, quinta feria maioris hebdomade, oleum quod benedici debuerat furari presumpsit; et quamuis propter hoc ab eo fuerit excommunicationis uinculo innodatus, nichilominus tamen tertia feria septimane sequentis  Roscensis ecclesie libros subripuit et ad regem contra ipsum se transferre minime dubitauit. Quorum duorum molestiis fatigatus terram ipsius regis coactus exiuit. Propter quod a nobis ad uenerabilem fratrem nostrum Fernen. episcopum et coniudices suos litteras impetrauit, qui memoratum regem diligentius inducerent et monerent ut ipsum sine alicuius exactione pecunie ad ecclesiam suam secure redire permitteret et administrationem episcopatus tam in temporalibus quam spiritualibus exercere; alioquin eum excommunicationis uinculo innodarent et terram eius subiicerent interdicto, neutram relaxaturi sententiam donec super receptione ipsius mandatum apostolicum adimpleret: memoratum quoque decanum, si eis de premissis constaret, ab  officio beneficioque suspensum ad sedem apostolicam uenire compellerent et donec resipisceret, excommunicatum facerent publice nuntiari. Preterea contra episcopum Corcaien. et F. monachum litteras impetrauit, asserens eumdem episcopum iura Roscen. ecclesie detinere ac eumdem F. monachum in archidiaconum et clericos manus iniecisse temere uiolentas. Ceterum eodem D. a nobis cum huiusmodi litteris recedente, fere post trium mensium spatium dictus F. monachus ad sedem apostolicam accessit et ex parte uestra nobis litteras presentauit: que qualiter a uobis in commissione predicta processum fuerat, continebant. Cum fratribus igitur nostris habito super hoc diligenti  tractatu, timentes ne sicut predecessor noster per litteras, quas idem D. ei presentauerat, dicitur circumuentus, nos etiam circumueniri contingeret per litteras uestras nobis ab eodem monacho presentatas, uolentes adhuc misericorditer agere cum absente, ut et eius malitia fortius conuincatur, dictum F. monachum ad uos communiter duximus remittendum, fraternitati uestre per apostolica scripta districte precipiendo mandantes quatenus, eo non obstante, quod eius fuit electio confirmata, sepedictum D. si in Hibernia poterit inueniri, legitime citetis ad causam, et facultate sibi defensionis indulta, solum Deum habentes pre oculis in causa ipsa canonice procedatis. Quod si forsan in Hibernia inuentus non fuerit, indulto ei unius anni spatio,  ex quo ad nos etsi non uerbo, facto tamen intelligitur prouocasse, arrepto itinere ad sedem apostolicam ueniendi, dicto F. administrationem Roscen. diecesis tam in spiritualibus quam temporalibus auctoritate freti apostolica committatis; quo elapso, eum non differatis in episcopum, sicut canonicum fuerit, consecrare. Si uero predictus D. inuentus in Hibernia et citatus legitime, infra tres menses uestro se conspectui denuo contempserit presentare, ad consecrationem predicti F., sicut dictum est, omni contradictione postposita procedatis. Ne autem per appellationis uel recusationis subsidium uester possit impediri processus, partibus omnem appellationis et recusationis penitus interdicimus facultatem; ne contingat Roscen. ecclesiam, que fere triennio iam  uacauit, diutius carere pastore. Ad hec, uobis, fratres archiepiscopi, per apost. scripta mandamus et districte precipimus ne nobilis uiri comitis de Mauritania uel cuiusquam secularis potestatis gratia uel timore pretermittatis ulterius quin electos canonice confirmetis; confirmatis, prout ad uos pertinet, sine dilatione qualibet consecrationis beneficium impensuri, ne plus uideamini homini quam Deo deferre. Quod si omnes, etc., duo uestrum, etc.

Datum Perusii, Xu Kal. Octobris.



CCCLXu. HOMINIBUS S. AGATHES. Confirmantur consuetudines eorum rationabiles et antique. 


Cum a nobis petitur, etc., usque ad uerbum annuentes, ad instantiam dilecti filii G. de Labro subdiaconi nostri rectoris Masan. apostolice sedis legati, antiquas rationabiles et approbatas consuetudines uestras et hactenus obseruatas auctoritate uobis apostolica confirmamus, etc. Nulli ergo, etc.

Datum Perusii, XI Kal. Octobris.



CCCLXuI. CAPITULO, CLERO ET POPULO TAM CIuITATIS QUAM DIeCESIS LETHGLENNEN. De electione et consecratione episcopi Lethglennensis. 

Ex litteris uenerabilium fratrum nostrorum Ardmachan.  et Cassellen. archiepiscoporum, Oserie et Darien. episcoporum et uestris accepimus quod Ecclesia uestra pastore uacante, in uenerabilem fratrem nostrum I. nunc episcopum uestrum, tunc autem Rosseuall. abbatem, unanimiter conuenistis, electionem de ipso canonice celebrantes. Quia uero uenerabilis frater noster Dublinen. archiepiscopus metropolitanus uester a sua diecesi et ecclesia exsulabat, nec ideo ad eum super hoc recurrere potuistis, electionem uestram dicto archiepiscopo Cassellen. tunc apostolice sedis legato curauistis humiliter presentare; qui eam auctoritate qua fungebatur apostolica confirmauit, sed propter contradictionem Ademundi de uallon. officialis nobilis uiri comitis de Mauritania electo ipsi consecrationis noluit  beneficium exhibere  . Nos igitur electionem ipsam canonicam attendentes et de persona celebratam idonea et a prefato archiepiscopo confirmatam , confirmationem ab eodem archiepiscopo factam ratam habuimus et electum ipsum nostre humilitatis ministerio curauimus in episcopum consecrare. Eum ergo ad gerendam Ecclesie sue sollicitudinem ad eamdem remittentes Ecclesiam consecratum, uniuersitati uestre per apostolica scripta  mandamus atque precipimus quatenus eum recipientes humiliter et deuote, tanquam pastorem et episcopum animarum uestrarum honorare curetis et de uniuersis iustitiis ad eum spectantibus ei sine dilatione qualibet respondere, statuta et mandata ipsius recepturi humiliter, et inuiolabiliter seruaturi.

Datum, ut supra.



CCCLXuII. NOBILI uIRO COMITI DE MAURITANIA. Ut ecclesiasticam libertatem et priuilegia non perrumpat. 

Quod contra Deum et ecclesiasticam libertatem per officiales tuos in anime tue perniciem in causis  spiritualibus indebitam tibi iurisdictionem usurpas, non attendens quod Ozias rex, quia presumpsit incensum offerre, lepra fuit in fronte percussus, quod uiros ecclesiasticos exsulare compellis, quod electionibus canonice factis repugnare presumis, miramur non modicum et non minus tibi quam Ecclesiarum grauamini condolemus. Cum enim noueris quod omnis est potestas a Deo et quod usque adeo humana est infirmitas imbecillis, ut nec adiicere possit ad staturam suam cubitum unum, nedum regni sibi solium uindicare, dolemus quod contra eum et sponsam eius Ecclesiam uideris supercilium assumpsisse per quem reges regnant et principes dominantur; qui potentes deponit et humiles et  iustos exaltat, superborum et sublimium colla propria uirtute conculcans; per quem si cuperes exaltari, te in ipsius oculis humiliare deberes; quoniam omnis qui se exaltat humiliabitur et qui se humiliat exaltabitur, iuxta testimonium ueritatis. Nam ut alia que in libertatis ecclesiastice preiudicium attentasse diceris omittamus, et ut transeamus sub silentio quod uenerabilem fratrem nostrum Dublinen, archiepiscopum cegisti, sicut accepimus, exsulare, id solum per litteras explicantes propter quod nunc assumpsimus scribendi laborem, sine tua non credimus conniuentia contigisse quod cum dilecti filii Lethglennen. canonici, ecclesia sua pastoris  solatio destituta, uenerabilem fratrem nostrum I. nunc Lethglennen. episcopum, tunc autem Rosseual. abbatem, canonice ac concorditer elegissent, Ha. de ualon. ministerialis tuus opponere se ipsorum electioni presumpsit, ipsius Ecclesie ac canonicorum bona uiolenter inuasit et usque adeo contra ipsum et eius fautores exarsit, ut uenerabilis frater noster Cassellen. archiepiscopus, tunc apostolice sedis legatus, propter eum ausus non fuerit electum ipsum in episcopum consecrare, licet electionem confirmasset ipsius, cum tu dictum Dublinen. archiepiscopum, ad quem confirmatio eius et consecratio pertinebat, in Northmannie partibus exsulem detineres. Quia uero tue nobilitati non expedit Deum contra te per offensam Ecclesie  prouocare aut in eam nos credulitatem inducere quod ad deteriora manum extendas, si regni fueris honorem adeptus, cum de uini non possit sapore sperari quod prius acescat quam uasi totaliter infundatur, discretionem tuam rogamus attentius et exhortamur in Domino, ac per apostolica tibi scripta precipiendo mandamus quatenus cum idem episcopus consecratus a nobis ad gerendam Ecclesie sue sollicitudinem remittatur, non impedias nec facias uel patiaris ab aliis impediri quo minus administrationem eiusdem ecclesie, tam in spiritualibus quam temporalibus exsequatur; imo dictum ministerialem tuum tradita tibi potestate compellas ut que uel Ecclesie uel canonicis Lethglen. abstulit restituat uniuersa; ita quod ex hoc omnibus  liqueat manifeste quod sine tuo consensu tanta fuerit iniquitas perpetrata. Hec autem aspere scribimus non ad petitionem episcopi memorati, sed ut nostrum exprimamus affectum; quia pater filium quem diligit corripit et reuocare cupit errantem. Abstineas ergo, fili, diligenter ab his que tuam famam denigrent et profectum impediant: ne si Deum ad iram contra te prouoces et ecclesiam tibi reddas offensam, preter id quod dicitur a Psalmista. Quoniam impius non dimidiat dies suos , tue promotionis intercludas assensum.

Datum Perusii, XIu Kal. Octobris.



CCCLXuIII. MEDIOLANEN. ARCHIEPISC De collatione cancellarie Mediolanensis. 


 Ut nostrum prodeat de Dei uultu iudicium et oculi nostri uideant equitatem, uia regia debemus incedere nec ad sinistram omnino nec ad dexteram declinare, ita magnum iudicantes ut paruum, quia non est apud Deum acceptio personarum. Ad audientiam sane nostram multorum relatione peruenerat quod cancellaria Mediolanen. ecclesie uacauerat ultra annum; unde secundum Lateranen. concilii statuta ad nos ipsius erat donatio deuoluta. uolentes autem tibi solita dignitate deferre,  rogauimus te attentius et mandauimus ut cancellariam ipsam dilecto f. Henr. de Settara subdiac. nostro, Mediolanen. ecclesie canonico bene apud te merito et ad hoc officium obtinendum idoneo benigne conferres; et si post receptionem litterarum nostrarum quidquam de ipsa cancellaria contra ius acquisitum nobis ex Lateranen. decreto statueres, decernebamus illud irritum et inane. Tu uero litteris nostris receptis diceris respondisse, sicut ex publico declaratur authentico, quod cancellariam ipsam alteri non contuleras, quia propter grauamina debitorum, prouentus ipsius tibi erant plurimum necessarii; litteris tamen nostris apertis earumque tenore perspecto, responderes in crastino quod crederes respondendum. Porro, sicut ex alio  comperimus instrumento, postquam mandati nostri audiuisti tenorem, uariata locutione dixisti quod cancellariam ipsam non poteras, iuxta mandatum nostrum, prefato subdiacono nostro conferre; quia, reseruatis tibi prouentibus, eamdem cancellariam decem mensibus iam elapsis Henrico de Lamp. concesseras. Cumque nobis huiusmodi responsionem uarietas ex scriptis innotuisset authenticis, etsi, secundum Apostolum, omnem inobedientiam prompti simus ulcisci, adhuc tamen tibi deferre uolentes, cui et in minori officio constituti et promoti, sicut Domino placuit, ad maiora in multis et magnis detulimus, tibi dedimus in mandatis ut ad presentiam nostram procuratorem idoneum destinares, qui tuo nomine legitime nobis  ostenderet quod dictam cancellariam persone idonee modo canonico tempore tibi competente donasses; dictus quoque H. de Lampuniam, cui dicebatur facta donatio, si uellet, ad presentiam nostram accederet suam iustitiam defensurus. uenientes igitur ad apostolatus nostri presentiam dilecti filii G. procurator tuus et sepedictus H. super uarietate responsionum nitebantur te multipliciter excusare; licet publicis instrumentis fides non facile derogetur et secundum rerum naturam uix potuisset sufficienter ostendi quod tu id quod dictum est minime responderes, etsi forte potuisset ostendi quod aliud respondisses. Produxerunt autem in nostra presentia duos testes, qui iurati dixerunt quod in Ianuario nuper preterito fuit annus ex  quo Mediolanen. cancellarius debitum uniuerse carnis exsoluit et in sequenti Maio, cum consanguinei Henr. de Lampunen. frequenter apud te ac uehementer instarent ut cancellariam ipsi conferres, te respondente quod cancellarie prouentibus carere non posses, ad multam tamen instantiam est obtentum ut cancellarie tibi retineres prouentus, et ius ipsius prefato conferres Henrico. Quatuor ergo presentibus, inter quos duo testes memorati fuerunt, in secretiore palatii tui camera eumdem H. secundum tenorem prescriptum de cancellaria inuestisti per librum et recepisti fidelitatem ab eo; prohibens uniuersis ne uerbum istud cuiquam reuelarent. Adiecit autem unus testium predictorum  quod postquam ad te mandatum nostrum peruenerat et ipse H. iam Bononia rediisset, tu ei solemniter et publice tradidisti, se uidente, sigillum, mandans ei ut cancellarii officium exerceret: quod et alter testis asseruit de auditu; et idem procurator tuus quod uerum crederet esse respondit. Henr. quoque confessus est factum; sed solemnitatem facti negabat. Quia ergo post interdictum nostrum ei presumpsisti tradere bullam, cum traditionem ipsam saltem debuisses differre donec nostrum consuleres beneplacitum, dilectis filiis I. archidiac. et O. Lento canonico Mediolanen. dedimus in mandatis ut, si etiam post secundum mandatum per quod totius cognitionem negotii ad nostrum iudicium reuocauimus, id ipsum cognoscerent attentatum,  traditionem sigilli decernerent irritam et inanem; inhibentes Henr. ne quomodolibet eo uti presumeret, cum plus sit Roman. pontificem ad se aliquod negotium quam quemquam ad eum super aliquo negotio prouocare. Tolerabamus autem ad tempus ut negotii merita nobis plenius innotescerent, inuestituram que dicebatur in occulto facta fuisse per librum, licet ecclesiastica beneficia non sint donatione clandestina conferenda, teste ueritate, que dicit: Qui male agit, odit lucem . Ceterum quia cancellarie officium memorate spirituale uel annexum spirituali proponebatur existere, cum cancellarius ex officio suo multa facere debeat que spiritualia esse noscuntur, ac per hoc sub tenore prescripto dicebatur non debuisse conferri,  cum ab omni specie mala precipiat Apostolus abstinere; quia etiam prefatus Henr. de Lamp., licet receptus sit in fratrem ad uacaturam prebendam, ordinarius tamen asserebatur non esse, ac per hoc cancellariam sibi non debuisse conferri, que de iure uel consuetudine ordinario tantum debet committi, cum nec Mediolanen. archiepiscopi sed Mediolanen. Ecclesie cancellarius esse scribatur, nec uacante sede cancellarii perdat officium , inquisitionem horum duximus prenominatis I. archid. et O. Lento canonico Mediolanen. committendam: per apostolica scripta precipiendo mandantes quatenus, omni contradictione et ap. cessante, Deum  habentes pre oculis, gratia et timore postpositis, sine personarum acceptione inquirerent super premissis diligentissime ueritatem et ne ueritas celaretur, testes qui eis nominarentur, si se gratia uel timore subtraherent, per censuram eccl. compellerent perhibere testimonium ueritati et quod super omnibus inuenirent sub litterarum suarum testimonio ad sedem apostolicam destinarent; ut per inquisitionem ipsorum sufficienter instructi negotium ipsum melius decidere ualeremus. Ipsi uero mandatum apostolicum fideliter exsequentes, conuocatis Mediolanen. Ecclesie ordinariis et per penam excommunicationis compulsis dicere sub iurisiurandi religione de facto cancellarie, quia nouerant, super premissis articulis ueritatem, attestationes  suas redactas in scriptis, sigillo munitas ad nostram presentiam transmiserunt. Interdixerunt etiam eidem H. administrationem sigilli, sicut ex litteris eorum accepimus, iuxta formam mandati nostri, de consilio sapientum. Cumque sepedictus H. de Lamp. cum patre suo Rogerio propter hoc nostro se conspectui presentasset, copiam allegandi pro se liberam ac benignam in communi concessimus auditorio. Qui per aduocatum proposuit quod delegati predicti sine inquisitione spoliauerunt eum exsecutione sigilli, contra nostri mandati tenorem, cum ipsius sigilli traditio non fuerit facta post secundum mandatum; et ideo primo loco restitutionem sibi fieri postulabat. Formam uero concessionis nitebatur multipliciter excusare, proponens  quod in retentione fructuum simoniaca prauitas nullatenus intercessit: tum quia officium cancellarie nec est spirituale nec annexum spirituali; quia licet cancellarius quedam agat que spiritualia esse noscuntur, sicut ex attestationibus liquet, ea tamen non agit ex officio cancellarii, sed de mandato archiepiscopi, sicut ex dictis testium comprobatur: tum etiam quia nichil emit aut uendidit, cum Simonia describatur esse studiosa cupiditas uendendi uel emendi spirituale uel spirituali annexum; presertim cum tu ante traditionem separaueris fructus et ita quod tuum erat tibi retinuisti non accipiens alienum. Se quoque ad obtinendum cancellariam proponebat idoneum, cum de mandato Romani pont. sit Mediol. Ecclesie canonicus institutus,  uocem habens in capitulo et locum in choro, et tanquam uerus et plenus canonicus in tractatibus et contractibus ipsius Ecclesie admittatur. Nec obstat quod integram prebendam non habet, cum. sicut per dicta testium est probatum archidiaconatus eiusdem Ecclesie, de quo nullatenus dubitatur quin sit dignitas et officium spirituale, quandoque fuerit concessus ei qui prebendam integram non habebat. Quod autem a sexaginta annis iuxta quorumdam testimonium concessa fuit tantum ordinario prebendato de numero uiginti canonicorum qui proprie ordinarii appellantur, sibi nocere non poterat; cum per hoc nullum sit tibi preiudicium generatum quin ei qui de numero uiginti non esset,  presertim canonico, eamdem cancellariam potuisses conferre. Allegabat insuper quod etsi pactio de retinendis ad tempus prouentibus interuenisset, quod ipse tamen negabat, inter te ac parentes ipsius, ipse tamen de predicta cancellaria pure fuit et simpliciter inuestitus; et ideo talis pactio sibi non debet obesse, cum parentes nichil tibi pro eo dederint uel promiserint. Preterea proponebat quod cum nullus debeat sine accusatore damnari nec aliquid circa negotium istud actum sit in forma iudicii, depositiones testium non poterant sibi preiudicium generare. Quia uero per hanc ultimam allegationem personam nostram tangere uidebatur, dignum duximus causam commisse inquisitionis et ordinem plenius explicare, ne quis quomodolibet suspicetur  quod nos in hoc negotio perperam processerimus, presertim cum ratio assignanda debeat esse posteris profutura. Cum enim iuris sit explorati quod, actore non probante, is qui conuenitur, etsi nichil prestirerit, debet absolui, uideri poterat quod nos tibi, qui conueniebaris a nobis, malitiose uel indiscrete onus probationis super tribus premissis articulis imposuimus, uidelicet ut ostenderes quod predictam cancellariam persone idonee modo canonico et tempore tibi competenti donasses. Porro cum donatio fuisset occulta et ideo suspicione non careat et elapso iam anno nullus omnino cancellarius appareret, non immerito credebatur quod secundum Lateranen. statuta concilii ad nos esset ipsius cancellarie donatio deuoluta et ideo sine  culpa potuissemus ipsam conferre. Quoniam etsi locum Dei teneamus in terris, non tamen de occultis possumus diuinare. Quod ergo contra illud quod prima facie iuste presumebatur pro nobis, presertim cum responderis prima uice quod cancellariam alicui non contuleras, facultatem tibi pro te probandi concessimus, non fuit grauamen sed gratia nec ex malitia, sed ex benignitate processit. Quod etiam de modo canonico fidem nobis fieri mandauimus, tu causam prestitisti mandato  et tandem probasti per testes quod, retentis tibi prouentibus, officium concesseras memoratum: ex quo non immerito contra talem concessionem fuimus suspicati; cum et proponeretur aperte quod illud ei persone commiseras,  cui secundum consuetudinem Mediolanen. Ecclesie non debuerat aliquo modo committi. Et ideo non tam ex plenitudine potestatis quam ex officii debito, quia possumus et debemus de subditorum excessibus ad correctionem inquirere ueritatem, te maxime causam et occasionem prestante, inquisitionem commisimus faciendam. Omnibus ergo diligenter auditis quecunque fuerunt in nostro auditorio proponenda [f. proposita], deliberauimus cum fratribus nostris et in ipsa deliberatione te in tribus precipue comperimus fuisse culpabilem: circa contrarietatem responsi, quia non solum nobis qui, licet immeriti, Iesu Christi locum tenemus, sed nec cuiquam debuisses ex certa scientia contraria respondere;  circa carnalitatem animi, quia non affectu carnali sed discreto iudicio debuisti ecclesiasticum officium et beneficium in persona magis idonea dispensare; et circa inhonestatem facti, quia non licuit ex pactione uel conuentione quacunque sub modo uel tenore prescripto concedere nudum officium et tibi retinere prouentus; cum et in Lateranen. concilio sit prohibitum ne quis conferendo ecclesiasticum beneficium, partem prouentuum suis usibus retinere presumat; et alibi cautum reperiatur in canone quod ecclesiastica beneficia debent sine diminutione conferri. Unde credimus distinguendum utrum qui dat spirituale beneficium, prouentus ipsius ante donationem percipiat. Nam si prouentus ante donationem non percepit ipse, sed alius et ex donatione  consequitur ut ipse prouentus percipiat, non est dubium intercedere Simoniacam prauitatem. Si uero ante donationem perceperit ipse prouentus, credimus etiam distinguendum utrum ante donationem constituat ut ipsi prouentus retineantur ad tempus pro causa iusta et necessaria, an conueniat cum eo qui accipit beneficium seu cum mediatore quocunque, ut, officio illi concesso, retineat ipse sibi prouentus. Primum enim membrum credimus esse licitum; secundum autem dicimus non licere, ne uiam aperiamus his qui prauitatem suam satagunt palliare. Quia uero maiorum excessus maiori debent seueritate puniri, cum, iuxta diuine legis oraculum, si sacerdos, qui est unctus, peccauerit, faciet delinquere populum, quod inhoneste super retentione  prouentuum presumpsisti de communi fratrum nostrorum consilio irritauimus et in penam presumptionis huiusmodi, ut in eo puniaris in quo peccaueras, a collatione dignitatis uel ecclesiastici beneficii quod ad tuam donationem in tua primo uacabit Ecclesia censuimus suspendendum. Ceterum quia, diuina docente Scriptura, didicimus quod melior est sapiens uiro forti et qui dominantur animo expugnatore urbium, quantumcunque uoluerimus aut uellemus, si salua possemus iustitia  prefatam cancellariam predicto subdiacono nostro conferri, sepedictum tamen H. de Lamp. non inuenimus ita culpabilem ut eum, exigente iustitia, ipsa cancellaria priuare possimus; cum etsi  parentes eius ex simplicitate deliquerint, nichil tamen pro ea dantes aut etiam promittentes, ipse tamen inuestituram cancellarie sicut uerus canonicus et cui ratione canonicatus de iure non poterat opponi defectus, sine pactione qualibet et conuentione, recepit; nec etiam fuit sufficienter probatum quod cancellarius ex officio suo faciat spiritualia memorata, cum ea potius de iure communi ad archidiaconi spectent officium, representare uidelicet ordinandos episcopo et illos examinare, ponere abbates et abbatissas in sede: que cum probatum sit per aliquos testium cancellarium facere de mandato archiepiscopi, de speciali potius quam de generali mandato uidetur intelligi. uerum quod delegati prescripti scripserunt se interdixisse illi officium cancellarii  secundum apostolici formam mandati, de consilio sapientum, cum ab eis super hoc appellatum non fuerit nec aliquid contra probatum, de rigore iuris ex quo presumitur legitime factum potuissemus illud decernere obseruandum. Sed misericordia, que superexaltat iudicium, nos induxit ut quod in contemptum nostrum creditur esse factum de benignitate sedis apostolice remittamus, cum ad penam illi sufficiat quod propter hoc secundo ad sedem apostolicam laborauit.

Datum Perusii, IX [Kal.] Octobris.



CCCLXIX. CONSULIBUS ET POPULO CASTELLAN. NOBILIBUS uIRIS ET ALIIS PER CASTELLAN. DIeCESIM CONSTITUTIS Ut pontifici fidelitatis iuramentum prestent.


Grates multimodas omnipotenti Deo debetis referre quod uestris uidetis temporibus adimpleri que uestri progenitores summo desiderio affectarunt. uobis etenim est summopere congaudendum, quod terra uestra, que ad ius et proprietatem Ecclesie Rom. pertinere dignoscitur, cum dudum fuerit per uiolentiam occupata et per occupationem uehementer oppressa, nunc ad eiusdem Ecclesie Rom. naturale dominium redeat non coacta, et ipsius iurisdictioni gratanti uoluntate subdatur. Cum igitur uos, filii consules, cum quibusdam aliis in presentia nostra  fidelitatis nobis exhibueritis iuramentum, dilectos filios Marsican. subd. et capellan. et nobilem uirum Ioannem, familiarem nostros, ad partes uestras decreuimus destinandos. uolentes et uniuersitati uestre per apostolica scripta mandantes quatenus in eorum manibus uniuersi et singuli fidelitatis iuramenta prestetis, ut deinceps, auctore Deo, terra uestra sub apostolice sedis dominio optata ualeat securitatis et pacis tranquillitate gaudere. Nos enim ad ea que honori uestro et utilitati uiderimus expedire diligens studium et efficacem operam impendemus.



CCCLXX HUBERTO CANTUARIEN. ARCHIEPISCOPO. De recuperandis ecclesie bonis. 


Cum a nobis petitur, etc., usque ad uerbum assensu, fraternitati tue auctoritate apostolica indulgemus firmiterque precipimus ut ea que a temporibus Ric. et Bald. antecessorum tuorum circa res et possessiones atque patrimonium Cantuarien. Ecclesie et mensam archiepiscopalem in graue damnum et iacturam Ecclesie illicite alienata repereris, appellatione remota, per censuram ecclesiasticam mediante iustitia reuoces et debitis usibus non differas applicare. Reuocationes uero illorum que per predecessores tuos circa mensam archiepiscopalem, possessiones, Ecclesias et Ecclesiarum concessiones auctoritate apostolica legitime reuocata sunt ratas  et firmas esse iubemus; tibi districtius iniungentes ut ea, nostra fretus auctoritate, firmiter, appellatione remota, facias obseruari. Decernimus ergo, etc., indulgentie nostre, etc. Si quis autem, etc.

Datum Perusii, XIu Kal. Octobris.



CCCLXXI. HUBERTO CANTUARIEN. ARCHIEPISCOPO. Confirmat decretum quoddam regis Anglorum. 

Monet nos apostolice sedis cui, licet immeriti, presidemus, auctoritas pro statu omnium Ecclesiarum prouida circumspectione satagere et, ne malignorum rapinis uel molestiis exponantur, apostolicum ipsis patrocinium exhibere. Eapropter, uenerabilis in Christo frater, tuis iustis precibus et honestis  gratam conniuentiam, impendentes, statutum illud quod carissimus in Christo filius noster R. illustris Anglorum rex super libertate ac immunitate Ecclesiarum et personarum ipsarum post redemptionem sui prouida deliberatione fecisse dignoscitur, sicut in scripto ipsius regis exinde confecto plenius continetur, auctoritate apostolica confirmamus et presentis scripti pagina communimus; et ad huius rei perpetuam firmitatem, continentiam ipsius rescripti de uerbo ad uerbum his duximus inserendam. RICHARDUS Dei gratia rex Anglie, dux Normannie, Aquitanie, comes Andegauensis, archiepiscopis et episcopis et uniuerso clero regni Anglie, salutem. Gratias agimus affectuosas uniuersitati uestre pro eo quod de thesauris et ornamentis ecclesiasticis  et facultatibus uestris ad corpus nostrum redimendum tam benigne nobis et liberaliter subuenistis et quod nobis in tanta necessitate res Ecclesiarum uestrarum et uestras gratis exponere uoluistis. Ne igitur quod de mera liberalitate a uobis actum est ad liberationem corporis nostri et ineffabilem honorem et utilitatem nostram, futuris temporibus, trahatur in consequentiam et sancte matri Ecclesie uel uobis dispendium praue importet consuetudinis, ad omnium uolumus notitiam peruenire quod ea que nobis in predicto necessitatis articulo contulistis, nec unquam ex debito uel per consuetudinem exegimus nec posteris sumus temporibus exacturi nec hac uel alia occasione uolumus dignitatibus sancte matris Ecclesie in aliquo uel eius libertatibus obuiare, sed pro omni posse  nostro et scientia, Deo uolente, uolumus omnem eius immunitatem et uniuersas eius dignitates et libertates, ut dignum est, conseruare integras et pro loco et tempore, in quibus licuerit, augmentare. Nulli ergo, etc.

Datum Perusii, Xu Kal. Octobris.



CCCLXXII. ABSALONI LUNDEN. ARCHIEPISCOPO. De bonorum quorumdam presertim castri Hasii donatione. 

Fratres et cepiscopos nostros, tam propinquos quam longe positos, sincera tenemur caritate diligere ipsosque in his que iuste requirunt libenter et efficaciter exaudire. Eapropter, uenerabilis in Christo  frater, tuis iustis precibus clementer annuimus et ad exemplar fel. record. Urbani pape predecessoris nostri castrum de Hasii, quod illustris memorie Waldem. olim rex Dacie tue fraternitati contulit et tu tali conditione interposita Rostkilden. Ecclesie pia consideratione dedisti, ut ipsum debeas quoad uixeris detinere, post decessum tuum ad Ecclesiam ipsam libere deuoluendum, sub iam dicte conditionis tenore, sicut ipsum iuste et sine controuersia possides cum omnibus pertinentiis suis, auctoritate tibi apostolica confirmamus et presentis scripti pagina communimus, uidelicet uillam ipsam de Hasii, mansionem de Otherslef cum omnibus pertinent. suis, scilicet Sersfel, Solbiarge, Huanlolde, Wigislef, Walbu, mansum unum Brunsoge, Imbrethorp,  mansiones de Gesnetofte et de Murhoge cum omnibus pertinentiis earum, mansiones de Barsuerthe et de Wigurm cum omnibus pertinentiis earum, mansiones de Husfretop et de Hauerthi cum omnibus pertinentiis earum, mansiones de Burgbu et de Hiartharum cum omnibus pertinentiis earum et uniuersam partem earum que acquisiuit Nicolaus castellanus tuus, iuxta tenorem pacti quod inter uos conuenit. Nulli ergo, etc.

Datum Perusii, X Kal. Octobris.



CCCLXXIII. PETRO ARUSIEN. EPISCOPO. Confirmat statutum de sex prebendarum institutione. 

Officii nostri debitum et caritas ordinata requirit  ut que a fratribus et cepiscopis nostris acta laudabiliter fuerint, auctoritatis nostre presidio inconuulsam obtineant firmitatem et plenam in futuro agendi fiduciam tribuant potiora. Sicut autem ex parte tua, uenerabilis in Christo frater, nostris est auribus intimatum, de bonis patrimonialibus et aliis que rationabiliter acquisisti ac de his que commissa tibi Ecclesia prius habuerat, sex prebendas prouide statuisti canonicis assignandas qui eidem Ecclesie debeant deseruire. Nos ergo statutum ipsum dignis in Domino laudibus commendantes, ut firmiter omnibus futuris temporibus obseruetur, prout circumspecte et prouide factum est et in authentico scripto uenerabilis fratris nostri Absalonis Lunden. archiepiscopi expressius continetur, auctoritate apostolica  confirmamus. Nulli ergo, etc.

Datum Perusii, uI Kalend. Octobris.



CCCLXXIu. UPSALEN. ELECTO. Qualiter pallio utendum sit. 

Receptis tam dilectorum filiorum capituli Upsalen. Ecclesie litteris quam plurium aliorum, qui pro pallii datione apud nos uehementer instabant, de tua fuimus promotione gauisi. Qui sperantes in Domino quod, eo adiuuante, commisse tibi administrationis officium debeas salubriter exercere, ad augmentandum tue dignitatis honorem, quem in susceptione pallii es cum potestatis plenitudine suscepturus,  prompto fauore libenter intendimus ad instantiam dilectorum filiorum Tobie nuntii uenerabilis fratris nostri Lunden. archiepiscopi et Walterii nuntii tui, petitionibus predictorum clementius annuentes. Unde nos ipsum de beati Petri corpore sumptum, plenitudinem uidelicet pontificalis officii, tibi transmittimus, ut tibi per uenerabilem fratrem nostrum Lunden. archiepiscopum uice nostra, sub ea forma iuramenti quam expressam ei sub bulla nostra transmittimus assignetur. Tu uero tanquam uir prouidus et discretus illud de manibus eiusdem archiepiscopi iuxta formam predictam cum omni deuotione suscipiens, eo in festiuis diebus et aliis temporibus que in Ecclesie tue priuilegiis exprimuntur, utaris; ita uidelicet ut ex tante culmine  dignitatis spiritum tibi superbie non assumas; sed quanto fueris preeminentior dignitate, tanto iuxta illius Magistri exemplum qui eum qui maior inter discipulos suos erat fieri uoluit minorem, ministrari non ueniens, sed causa humilitatis aliis ministrare, te omnibus humiliorem exhibeas, te potius exaltandum humilitate sciturus. Misericordie quoque operibus iugiter te prestes intentum, que beatos efficit suos sectatores, eosdem euangelica ueritate consecuturos misericordiam attestante. Omnibus etiam hominibus te reddas affabilem et, si fieri potest, secundum Apostolum, cum omnibus pacem habeas, ut pacificus uocari Dei filius merearis. Te cum eodem apostolo semper ad anteriora, posteriorum oblitus, extendas, manusque tuas reddens in operibus  innocentes, sic ea lucere facias coram hominibus ad subditos tuos exempla bonorum multiplicata transmittens, ut Deus magnificetur in illis et lucerna tua iugiter super candelabrum ardens omnibus intreuntibus in domum Domini uiam absque offendiculo prebeat expeditam. Ad quorum operum fortius fulcimentum non desint opera caritatis, sine qua, cum ipsa ceteris uirtutibus preeminentior habeatur, nichil omnino creditur esse perfectum; imo nullam retinet operatio firmitatem, nisi caritatis fuerit radice subnixa. Inter cetera uero que tibi ex officio imminent facienda, tuum sit studium speciale, Rom. Ecclesiam matrem tuam in omnibus et per omnia reuereri atque mandata et institutiones ipsius, upote inter omnes Ecclesias ex diuina prouisione primatum  per beati Petri merita obtinentis, studeas irrefragabiliter obseruare.

Datum Perusii, uI Kal. Octobris.



CCCLXXu. IOANNI POTESTATI ET POPULO PERUSIN. In suam protectionem Perusinos recipit, saluis eorum antiquis priuilegiis. 

Apostolica sedes, que disponente Domino cunctorum fidelium mater est et magistra, speciales filios ampliori consueuit gratia honorare, ut eos et ad deuotionem suam feruenter accendat et ad obsequium suum diligenter inuitet. Nos ergo, qui miseratione diuina huic sancte sedi, licet immeriti, presidemus, deuotionis et fidei puritatem, quam erga matrem et  dominam uestram sacrosanctam Rom. Ecclesiam geritis attendentes, uestris quoque precibus inclinati, quos inter alios fideles nostros speciali caritate diligimus, ciuitatem Perusinam, que ad ius et proprietatem ipsius pertinere dignoscitur, cum pertinentiis suis et nunc habitis, et in antea legitime acquirendis sub beati Petri et nostra protectione suscipimus et presentis scripti priuilegio communimus. Eam uero nunquam alienabimus, sed semper ad manus nostras curabimus retinere. Consulatum autem cum iurisdictione sua uobis auctoritate apostolica confirmamus: concedentes ut his qui sunt  ipsius iurisdictioni subiecti, liberum sit ad potestatem uel consulem, qui pro tempore fuerint legitime appellare. Consuetudines quoque uestras antiquas et nouas rationabiles et communiter obseruatas duximus approbandas. Salua in omnibus apostolice sedis auctoritate pariter et iustitia, et Ecclesiarum omnimoda libertate. Nulli ergo, etc., protectionis, confirmationis et concessionis etc.

Datum Tuderti, uI Nonas Octobris.



CCCLXXuI. PRAELATIS ET CLERICIS LOMBARDIAE. Ne iustitiam uendant, aut cum clientibus de mercede paciscantur. 

 Cum ab omni specie mala precipiat Apostolus  abstinere, nos qui, licet indigni, constituti sumus a Deo super gentes et regna, ut iuxta uerbum propheticum euellamus et destruamus, edificemus et plantemus, summopere debemus satagere, quatenus euellamus uitia et plantemus uirtutes, destruamus iniqua et edificemus honesta; sicque nostra sollicitudine mediante praua transeant in directa et aspera conuertantur in plana. Licet autem huius nostre sollicitudinis labor generaliter debeat ad omnes extendi, quia sapientibus sumus et insipientibus debitores, specialiter tamen ad clericos qui dormire debent a uitiis, ut sint penne columbe deargentate, ne quid in illis appareat quod offuscet candorem ecclesiastice puritatis. Sane ad audientiam apostolatus nostri multorum assertione peruenit quod cum ex delegatione  nostra causas suscipitis pertractandas, more secularium super decima litis uel parte alia pro diuersa terrarum consuetudine, preter expensas uictualium cum litigantibus receptis pignoribus pro salario conuenitis; que postmodum usque ad solutionem pecunie, nolentibus etiam partibus, contenditis detinere; non attendentes quod ad hoc uobis et aliis clericis sunt ecclesiastici redditus deputati, ut ex ipsis honeste uiuere debeatis, ne uos oporteat ad turpia lucra manus extendere uel ad iniqua munera oculos inclinare. Cum ergo opera uestra lucere debeant laicis in exemplum nec uos deceat instar secularium ad turpe compendium iuris occasionem arripere, uniuersitati uestre per apostolica  scripta mandamus atque precipimus quatenus ab huiusmodi exactionibus de cetero abstinentes, uigorem iudiciarium gratis studeatis litigantibus impertiri, non obstante quod in fraudem a quibusdam proponitur quod id exigatur nomine assessorum, cum nec iustum iudicium iudici uendere liceat et uenales sententie ipsis etiam secularibus legibus reprobentur.

Datum Tuderti, u Nonas Octobris.



CCCLXXuII. NARNIEN. EPISCOPO. Ut causam abbatis de Ferentillo cognoscat. 

 Cum dilectus filius abbas de  Ferentillo  ad nostram presentiam accessisset, conquerens de nobilibus uiris O. et A fratre ipsius et filiis R. dominis de Arton, partibus in nostra presentia constitutis, dilectos filios nostros l. tituli Sancte Pudentiane et G. tituli Sancte Marie in trans Tiberim presbyteros cardinales deputauimus auditores. In quorum presentia suam abbas proposuit questionem quod prefati nobiles, nulla requisitione premissa, manu armata et cum exercitu ad castra monasterii Ferentilli et Gab. uenientes, in predis animalium, segetum combustionibus, captionibus hominum, homicidiis perpetratis, et damnis aliis usque ad quingentas  libras Lucen. preter stragem hominum et iniurias irrogatas, damnificare dictum cenobium presumpserunt.  De quibus et aliis pariter que uellet proponere contra ipsos iustitiam sibi fieri postulabat. Cui citra litis contestationem sub forma exceptionis fuit ex aduerso responsum quod cum abbas ipse nobilibus uiris O. et R. promiserit prestito iuramento quod eos contra omnes homines  ad retinendum quod tunc habebant et possidebant in castris, uillis et bonis aliis et recuperandum sine fraude ac malo ingenio, si eorum aliquid amitterent, adiuuaret, per ipsius dolum et uiolentiam castrum Sacrati  amiserant fraudulenter quod et progenitores eorum tenuerant et ipsi possederant in quiete. Super quo ab ipsis sepe admonitus illud eis restituere denegauit. Quin potius uillas tres, Quadraginta  scilicet, Casale et Carpium, quas pro se et parte sua dictus abbas sub securitate receperat, federe uiolato, in animalibus, spoliis et suppellectilibus aliis ipse cum suis fuerat depredatus, coniugatis tractatis turpiter, mulieribus etiam acriter uerberatis, etiam sacerdotem ligatis a tergo manibus ante se duci fecit afflictum uerberibus et uestibus penitus spoliatum. Homines quoque uillarum recludi fecit in carcerem, ubi unum ex ipsis contigit exspirare. Castro etiam in quo dicti nobiles habitabant ignem abbas de nocte fecit apponi; per quem in premissis damnis et aliis multis usque centum marchas se spoliatos dicebant, petentes prius restitui quam ipsius petitionibus responderent,  presertim cum testes haberent presentes per quos intentionem suam in continenti probare uolebant; et quod restitutio ante cause ingressum deberet fieri spoliatis utriusque iuris auctoritatibus ostendere conabantur. uerum ex parte abbatis fuit taliter replicatum quod libello suo secundum regulam iuris qua dicitur: Ut qui prior appellat, prior agat, debebat primitus responderi; nec ab eo restitutio peti poterat qui non fuerat spoliator; presertim cum castrum Sacrati  ad ius et proprietatem sui monasterii pertineret: quod etiam pars aduersa nullatenus denegabat. Unde ut uerus dominus ad quem ab alio res sua possessa reuertitur,  etiam post tempora longiora retentionis debebat commodum obtinere, et [f. cum] iudicium restitutorium contra spoliatorem tantum competere dignoscatur. Pro damnis quoque illatis restitutio postulari non poterat, sed ad ea debebat actio competens intentari. Alioquin cum et pars abbatis damna grauissima sibi quereretur illata, prius restituenda fuerant, si pro huiusmodi esset restitutio facienda, secundum tenorem regule memorate. Capitula quoque de restitutione facienda loquentia locum habere in criminalibus asserebant, et quando quis ab aduersario spoliatur et super re ipsa qua spoliatus fuerat conuenitur. Ceterum ex parte abbatis regulam introductam aduersa pars in mutuis petitionibus locum habere dicebat, cum cause uicissim  tractate una postea sententia terminantur. Cum uero pars aliqua per restitutionem uel alio modo aliquid sibi deberi proponit et altera in modum exceptionis se asserit spoliatam nec ante restitutionem suam ullatenus responsuram, de incidenti asserebat antea cognoscendum. Cum autem ea que premisimus et alia quedam predicti cardinales nobis et fratribus nostris fideliter retulissent, nos distinguendum esse credentes utrum spoliationis questio ab eisdem nobilibus sit obiecta in modum actionis ad restitutionem petendam, an in forma exceptionis ad intentionem aduersarii repellendam, cum ea in modum actionis proposita intelligantur diuerse petitiones se minime contingentes, ac per hoc iuxta regulam iuris premissam qae prius esset  proposita, prius foret tractanda, quanquam in idem iudicium ambe deducte uicissimque tractate simul essent eadem sententia terminande. Sed quoniam illa questio fuit ab eisdem nobilibus tantum in modum exceptionis obiecta, de communi fratrum nostrorum consilio interloquendo pronuntiauimus ut probationes eorum super ipsa exceptione primitus audirentur, et, ea probata legitime, non cogerentur abbati respondere super petitionibus memoratis, donec restituerentur ab ipso, cum spoliatus spoliatori ante restitutionem non cogatur ullatenus respondere. Spoliatione tamen in modum tantum exceptionis probata, non est per hoc restitutio facienda; quemadmodum cum in modum exceptionis  aliquod testi crimen obiicitur, ut sic a testimonio repellatur, etsi sic crimen contra eum ciuiliter fuerit probatum, non ideo sibi pena infligitur ordinaria, sed eius duntaxat testimonio non creditur; quod ea ratione contingit, quoniam in ipsum accusatio non procedit. Testes etiam quorum testimonium reprobatur inter infames, quasi ex falso testimonio, non habentur. Cum autem super exceptione ipsa probandi testes sint ex parte militum iam producti et attestationes etiam publicate, pars abbatis ad repellendos eos nonnulla in presentia nostra se proposuit obiecturam. Nos ergo uolentes parcere laboribus partium et expensis et quia maioribus  occupati causas singulas in persona propria discutere non ualemus, fraternitati tue per apostolica scripta mandamus quatenus, partibus ad tuam presentiam constitutis, audias que pars abbatis contra testes et attestationes duxerit proponenda et questionem ipsam, seruato iuris ordine, appellatione remota, legitimo fine decidas. Postmodum autem si partes contra se mutuo duxerint aliqua proponenda, nichilominus audias, et si ambe consenserint, remoto ap. ob., iustitia mediante decidas. Alioquin omnia gesta redacta in scriptis, sigilli tui munimine roborata ad presentiam nostram transmittas: utrique parti assignans terminum competentem, quo recepture sententiam nostro se conspectui representent.

 Datum Amelie, III Nonas Octobris.



CCCLXXuIII. NOBILIBUS uIRIS UGUIT ET GUIDONI MARCHIONI, FIDELIBUS NOSTRIS. Recipit illos cum ipsorum subditis in protectionem apostolicam.

Licet apost. sedes mater sit omnium generalis, eos tamen protegere consueuit specialius et fouere qui preter spiritualem subiectionem, que ipsi debetur ab omnibus, ei sunt temporali etiam iurisdictione subiecti. Eapropter, dilecti in Domino filii, deuotionem quam erga Rom. Ecclesiam et nos ipsos habetis diligentius attendentes, uos et totam terram uestram, que ad ius et proprietatem beati Petri pertinere dignoscitur, cum omnibus  que in presentiarum rationabiliter possidetis aut in futurum iustis modis, annuente Domino, recuperare poteritis seu etiam adipisci, sub beati Petri et nostra protectione suscipimus. Specialiter autem maiorem et minorem insulas, quas ad ius et proprietatem nostram non est dubium pertinere, sicut eas iuste ac pacifice possidetis auctoritate uobis apostolica confirmamus, etc. Decernimus ergo, etc.



CCCLXXIX. NOBILI uIRO SPALAGRAN. Indulgetur ei ut cenobium et ordinem S. Benedicti intrare possit. 

 Ex tua confessione reperimus quod olim corde compunctus ad ordinem Hierosolymitani hospitalis disposueras te transferre, licet ad hoc te uoto minime astrinxisses. Si uero ille a quo omne datum optimum et omne donum perfectum est, per quem de uirtute ascenditur in uirtutem, uino compunctionis amplius te potauerit et ascensionem cordis tui dignatus fuerit in melius promouere, ita ut in aliquo monasterio, in quo beati Benedicti Regula obseruetur, propositum concipias Domino militandi; quoniam et tu super hoc a nobis consilium postulasti, nos diligentius attendentes quod nullum iuxta confessionem tuam uotum emiseris aut feceris  professionem, unde secundum uideatur propositum impediri, et etiam intuentes quod beati Benedicti Regula arduitatem uite continet arctioris, ut in aliquo monasterio predicti ordinis Domino, si malueris, ualeas militare, liberam tibi concedimus auctoritate presentium facultatem; et dummodo de corde puro et conscientia bona et fide non ficta procedat, ut hoc in monasterio sancti Fortunati ualeas adimplere, tibi benignius indulgemus.

Datum Tuderti, Iu Nonas Octobris.



CCCLXXX. EPISCOPO LINCOLNIEN. ET DECANO DE HUNTEDON. Ut celebrent diuortium inter P. et T. cum processerit inter eos cognatio spiritualis. 


 ueniens ad presentiam nostram  G. Anglicus natione nobis exposuit quod cum olim in adolescentia constitutus mulieri cuidam adhesisset, quam tamen quidam alius ante cognouerat, de consilio matris sue factum est ut eadem mulier quemdam puerum, quem de alia soluta ipse susceperat, de sacro fonte leuaret, ad suspicionem et infamiam utriusque delendam. Deinde uero, cum in eius amorem uehementius exarderet, absque consilio amicorum eam clanculo desponsauit. Cumque prolem ex ea procreare non posset et increpationes a patre suo grauissimas sustineret, quod eam desponsando deliquerat reuoluens in animo, ipsa dimissa, causa orationis Hierosolymam est profectus.  uerum cum idem rediens de partibus transmarinis, prolem eam suscepisse de alio inuenisset, ei noluit adherere; sed propter adulterium, quod commisisse taliter uidebatur, ea omnino dimissa ad longinquam se transferens regionem et ad Eugubin. tandem ueniens ciuitatem, quamdam ibidem cum terra competenti et dote decenti sibi matrimonialiter copulauit, de qua prolem se confessus est suscepisse. Eapropter discretioni uestre per apostolica scripta mandamus quatenus super his inquiratis diligentius ueritatem; et si primam mulierem predicti uiri filium de sacro fonte leuasse constiterit antequam eam desponsasset uxorem, uos inter eos diuortium, appellat. postposita, celebrantes,  rei processum nobis per litteras uestras fideliter exponatis, ut an cum secunda ualeat legitime commorari, ueritate cognita, decernere ualeamus. Quod si ambo, etc., tu ea, frater episcope, etc.

Datum apud ciuitatem Castellanam, uIII Idus Octobris.



CCCLXXXI. NIDROSIEN.  ARCHIEPISCOPO. Respondetur illius consultationibus. 

Quod in dubiis nostro postulas certificari rescripto, ut iuxta illud tue discretionis arbitrium modereris,  fraternitatem tuam dignis in Domino laudibus commendamus. Sane consuluit nos tua fraternitas  utrum altare in quo excommunicatus diuina celebrare presumpsit reconsecrari debeat et an sit communicandum excommunicato qui quod staret mandato Ecclesie iuratoriam prestitit cautionem, sed nondum absolutionis beneficium est adeptus. Et si excommunicato communicare aliqui et qui etiam teneantur. Quesiuit etiam que pena his fuerit iniungenda qui excommunicatis uolentes communicant uel inuiti, et quid de presbyteris sit agendum qui gubernant naues ad pugnam et pugnant et his qui alios incitant, sed non pugnant. Ad hec autem fraternitati tue taliter respondemus  quod nec altare in quo excommunicatus celebrat  debet, nisi aliud interueniat, consecrari, nec excommunicato, licet quod stet mandato Ecclesie iuramento firmarit, communicari debet donec fuerit per Ecclesiam absolutus. Alioquin post iuramentum non esset absolutio necessaria. Utrum autem si absolutionis beneficium non contemptus religionis sed articulus necessitatis excluserit, tali uel saltem in morte communicare sit licitum, quia minime per tuas litteras requisisti, ad presens non duximus respondendum. Nullus autem omnino nominatim excommunicato scienter communicare tenetur, nisi quedam persone que per illud Gregorii pape capitulum Quoniam multos  , specialiter excusantur. Illi autem qui nominatim excommunicatis presumptuose participant, preter personas dicto  canone denotatas, nisi ab eorum participatione commoniti forte destiterint, excommunicationis sunt uinculo innodandi. Secus autem si ei communicant scienter qui cum participibus suis est uinculo excommunicationis sententialiter innodatus. Tunc enim et ipsi sententiam excommunicationis incurrunt. Quia uero  tam sacerdotes qui gubernant naues ad pugnam quam qui personaliter exercent pugne conflictum et hi qui alios incitant ad pugnandum, omnes quidem enormiter peccant, de rigore canonico eos credimus deponendos. Hi preterea  qui beneficium ecclesiasticum sibi collatum sponte in manum laicam resignantes, illud denuo a laico susceperunt, eodem sunt beneficio  spoliandi; licet resignatio talium facta laico nullam obtineat firmitatem. Altare  uero in quo tabula cui consecrationis benedictio pontificali ministerio adhibetur, si mota fuerit uel enormiter facta, debet non immerito consecrari. Nec negamus quin oleum non consecratum consecrato possit oleo commisceri. Clerici autem qui excommunicati uel ab excommucatis scienter ad ordines sunt promoti debent ab ordine sic suscepto deponi.

Datum apud ciuitatem Castellan., uI Idus Oct.



CCCLXXXII. NIDROSIEN. ARCHIEPISCOPO, UNIuERSIS EPISCOPIS, ET ALIIS ECCLESIARUM PRAELATIS IN NORWAGIA CONSTITUTIS, IN FIDELIUM COMMUNIONE MANENTIBUS. De compescendo tyranno, qui eos misere excruciabat. 


 In uestrorum et totius populi Norwagie criminum ultionem, permittente Domino, credimus accidisse quod usque adeo in uos et totum regnum Norwagie tyrannica Sueri crudelitas et uiolentia detestanda preualuit, ut et regnum nec electione principum, prout accepimus, nec ratione sanguinis occuparit et in uiros ecclesiasticos ipse quondam ecclesiastico, sicut dicitur, functus officio debacchetur,  Ecclesias opprimat, clericos persequatur, affligat pauperes et seuiat in potentes: ita ut diuino credatur accidisse iudicio, ut qui secundum etiam suam assertionem illegitime natus ad sacros non fuerat ordines promouendus, contra sanctiones canonicas assumptus ad eos, fortius in illos deseuiat qui in ordinatione ipsius statuta canonum non seruarunt. Miramur autem, non de Deo, qui ad correctionem uestram eius tyrannidem hactenus tolerauit, nec de ipso, cuius spiritus obstinatus in malo malum dediscere, assuetus iniquitati, non potest; sed de his qui apostatam, sacrilegum et nefandum adhuc etiam sacrilege temeritatis ausu sequuntur et ei prebent auxilium et fauorem, cuius tyrannidem persequi potius pro uiribus tenebantur,  Licet autem ad edomandam eius uersutiam frequens manauerit ab apostolica sede mandatum, nondum tamen sic eius potuit peruersitas refrenari, quin adhuc quibusdam eum in suarum sequentibus perniciem animarum, in quadam parte Norwagie dominetur, et in ea rabiem superet aquilonis. Qui ut amplius uos et uniuersum Norwagie populum circumueniret et auctoritate apostolica regnum sibi ostenderet confirmatum, bone memorie Celestini  pape predecessoris nostri bullam falsare non timuit, qua uarias litteras sigillauit. Sed is cui manifesta sunt omnia eius falsitatem detexit. Ne autem eius peruersitas deseuiat diutius in insontes, uniuersitati uestre per apostolica scripta districte  precipiendo mandamus quatenus Norwagie populum diligentius moneatis ne ipsum ulterius sequi presumant, aut ei prestare auxilium uel fauorem. Alioquin uniuersos sequaces ipsius excommunicationis nuntietis sententia innodatos et claudentes Ecclesias et nullum in tota terra Norwagica, que ipsum sequitur, sacramentum ecclesiasticum, preter baptisma, paruulorum et penitentias morientium, celebrantes, fautoribus eius decedentibus sepulturam ecclesiasticam denegetis. Ad hec, discretionem  uestram nolumus ignorare quod cum nuntii eius ad nostram presentiam accessissent, a nobis super facto ipsius nichil potuerunt penitus impetrare. Unde si quod pro eo se obtinuisse confinxerint, a falsariis id obtentum esse noueritis, quorum multitudo in nostre promotionis initiis cum falsis bullis per nostram fuit sollicitudinem deprehensa.

Datum apud ciuitatem Castellanam, II Nonas Octobris.



CCCLXXXIII. ILLUSTRI REGI DACORUM. Eiusdem argumenti. 

 Tam cleri quam populi Norwagien. promerentibus culpis, permittente Domino, credimus accidisse, etc., usque ad uerbum deseuiat in insontes, serenitatem regiam rogamus, monemus et exhortamur in Domino, ac per apostolica scripta mandamus quatenus ac defendendas Ecclesias, clericos in sua libertate tuendos, liberandos pauperes et potentes de manu persecutoris illius, imo etiam ad deiiciendum monstrum illud quod his solis parcit quibus nocere non potest, taliter accingaris, ut et a Deo retributionem eternam et nostram consequi gratiam specialius merearis; persecutoribus tante iniquitatis assistas, resistas sequacibus; ita quod membrum illud diaboli non possit in regno Norwagie denuo debaccari aut persecutionem in Ecclesiis  ulterius suscitare.

Datum, ut supra.

In eumdem modum illustri regi Suecie. In eumdem modum nobili uiro comiti Suecie.



CCCLXXXIu. NIDROSIEN. ARCHIEPISCOPO. Ut Bergensem episcopum tyranni fautorem deponat. 

Examinatam tue fidei puritatem et feruoris constantiam, quam nec persecutio, nec gladius, nec fames, nec exsilium diuturnum a caritate Christi separare potuit uel deiicere a statu libertatis ecclesiastice conseruando, quem etiam nec terror cegit, nec mine mouerunt, nec demulserunt blanditie, nec  preces nec promissiones potuerunt inducere ut Suero sacrilego et apostate, qui regnum Norwagie per effusionem sanguinis et uiolentiam occupauit, in matris infamiam se asserens de regali progenie descendisse, uel latenter annueres, uel expresse faueres, dignis in Domino laudibus commendamus; et tanto amplius ex hoc tue fraternitatis fortitudini congaudemus, quanto in te potius persecutor exarsit, sed constantia tua eius tyrannidem superauit. Unde cum tibi contra tyrannum illum a tuis esset suffraganeis assistendum nec eorum aliquis eidem excommunicato deberet prestare fauorem, utpote qui Ecclesias et ecclesiasticos uiros seruituti subiicere nititur, opprimere pauperes et effundere sanguinem  innocentem, ferre non possumus non moleste quod Bergen. episcopus, suffraganeus tuus, contra bone memorie Celestini pape predecessoris nostri mandatum et contra tuum etiam interdictum, castra ipsius sequi non dubitat, celebrans excommunicato diuina et in eius presentia uniuersa exercens ecclesiastica sacramenta: qui, licet a te fuerit sepius euocatus, tuo tamen se noluit conspectui presentare. Quia uero tanta presumptio seueriori debet animaduersione puniri, fraternitati tue per apostolica scripta mandamus atque precipimus quatenus episcopum ipsum, si premissis ueritas suffragatur, ab officio beneficioque suspendas, nec prius sententiam suspensionis relaxes quam nostro se conspectui presentarit. Quod si forsan sententiam tuam seruare  neglexerit, eum anathematis censura percellas et singulis diebus Dominicis et festiuis, pulsatis campanis et candelis exstinctis, excommunicatum facias publice nuntiari, ut quem timor Domini a malo non reuocat, rubor saltem et pena compescant. Sciturus quod nos predictum Suerum absoluere non proposuimus, nisi taliter satisfaceret de commissis, quod eius esset satisfactio non irrationabiliter admittenda.

Datum, ut supra.



CCCLXXXu. uERONEN. EPISCOPO S. ROMANAE ECCLESIAE CARDINALI. De homicida deponendo ab ordine sacro. 

 Sicut ex tuarum et aliorum multorum accepimus continentia litterarum, cum u. Ecclesie de Nigrario clericus aduersus archipresbyterum et fratres ipsius plebis graues inimicitias concepisset, tu eum propter enormia facinora sua et quia cum sceleratis et iniquis hominibus conuersando arma portabat clericis interdicta multaque alia nefaria committebat, ab officio beneficioque suspensum excommunicationis etiam uinculo innodasti. Clericus autem ipse in concepta malitia perseuerans, eumdem archipresbyterum, boni testimonii uirum, sanguine generosum, amicum religionis, hospitalitatis cultorem et aliorum operum pietatis, a ueronen. ciuitate, ad quam profectus fuerat pro Ecclesie sue negotiis peragendis, ad suam Ecclesiam redeuntem, cum complicibus  suis seculari potestate bannitis, diabolo instigante, propriis manibus, sicut dicitur, interemit et in frusta concidere non expauit. Cumque ceteris fugientibus ipse a potestate ac consulibus captus, detrusus fuisset in ca cerem et propter ualidas probationes et indicia manifesta ferri posset in eum sententia capitalis; ad maiorem facinoris euidentiam, licet quod reus esset sanguinis defuncti archipresbyteri a populo clamaretur, ad paucorum tamen instantiam indictum est a potestate personale duellum. uerum in tanto discrimine constitutus et uite sue pertimescens, utpote perpetrati sceleris conscientia uulneratus, patre medio, qui pro se ac filiis pacem pro morte dicti archipresbyteri dicitur recepisse, mandatis consanguineorum defuncti per  omnia parere promisit. Quibus pro illata iniuria octingentas libras intercedente pacto promisit pariter et persoluit. Et quoniam amici clerici memorati apud te precibus instare non cessant ut eum officio et beneficio restituere debeas, excommun. uinculo primitus absolutum; aliis e contra clamantibus clericis et laicis rectius sentientibus eum tanquam reum sanguinis restituendum non esse, sed potius perpetuo deponendum: tu in tanta rerum ambiguitate quid tibi foret agendum sedem apostolicam consulere decreuisti. Nos ergo attendentes quod non solum a malo sed etiam ab omni specie mali sit secundum Apostolum abstinendum, nec uolentes quod maleficia remaneant impunita, fraternitati tue taliter respondemus, quod, si premissis ueritas suffragatur,  prefatum u. clericum ab omni beneficio ecclesiastico per te fieri uolumus alienum ipsumque nichilominus excommunicatum publice nunties et facias tandiu, appellatione remota, ab omnibus euitari, donec cum tuarum testimonio litterarum nostro se conspectui representet animaduersione canonica puniendus. Si qui uero se duxerint opponendos quo minus mandatum apostolicum impleatur, tu eos, ut a sua temeritate desistant, per censuram ecclesiasticam cessante appellatione, compellas.

Datum apud ciuitatem Castellanam, uII Idus Octobris.



CCCXXXuI. B. TITULI SS. MARCELLINI ET PETRI PRESBYT. CARDINALI, MONASTERII CASSINEN. ABBATI. Ut et suos fluxos mores et cenobii sui corrigat. 


Tacti sumus dolore cordis intrinsecus et cor nostrum graui merore tabescit, quoniam odoris suauitas, que de sancta religione per beati Benedicti meritum ab Ecclesia Cassinen. ad cetera monasteria quondam effluxerat, a qua etiam tanquam a suo fonte per totius orbis climata deriuata sue sumpserunt institutionis exordium,  ex maiori iam parte defecit, uerum etiam in fetorem horridum est conuersa, ut ad eam adolescentule iam dicere dedignentur: Curremus in odorem unguentorum tuorum , cui dicere consueuerant: Oleum effusum nomen tuum, adolescentule dilexerunt te nimis . Super hoc autem tu non uideris alienus a culpa, qui cum tibi sit ipsius Ecclesie cura commissa, culpam negligis corrigere subditorum; quia, iuxta uerbum Sapientis, ubi non est gubernator, populus corruit, pastoris incuriam dissolutione ouium accusante. uerumtamen licet aliquid asperum tibi scribamus, plus id admonitioni quam redargutioni debes ascribere, cum te per hoc cautum et prouidum reddere intendamus. Scis etenim, sacra te docente Scriptura, quod pater filium quem diligit, corripit, et amici meliora sunt uerbera quam oscula inimici uiaque uite est increpatio discipline; quam si diligenter attendas, cum sapiente qui timet et declinat a malo, tuam diriges semitam circumspectus, in  uiam stulti non abiens, qui transilit et confidit. Ad hec, si quasi ad excusationem in temporalibus tue studium intentionis expendis, ut Ecclesia tua in possessionibus dilatetur, illas omnibus debes preferre diuitias, quibus inter filias Sion tua supergredi ualeat uniuersas, que uidelicet in spiritualibus attenduntur. Primum namque iubemur querere regnum Dei et sic nobis adiici omnia promittuntur. Unde si Marthe studium laudabiliter retinens, partem Marie, que non auferetur ab ea, tibi eligere uoluisses, de spiritualibus sollicitius meditando, scandalum illud potuisses euadere, per quod Casinen. Ecclesia in obseruantiis regularibus adeo inferior predicatur, ut que mater religionis exstiterat et magistra, uix filia siue discipula iam meruerit appellari. Ut igitur  amplius in te proficiat manifesta correctio quam amor absconditus, nos ad correctionem tuam hec omnia prelibantes ad excitand. in melius, cum dulcibus amara miscendo, discretionem tuam rogamus, consulimus et in Domino plurimum exhortamur, quatenus ex his dignum capiens intellectum, te, cum Apostolo, ad anteriora posteriorum oblitus extendas et ad obseruantiam religionis et ordinis, quam taliter excidisse dolemus, in tuo monasterio congrue releuandam eo modo studeas uigilare, ut fame dispendium, quod idem monasterium sub tue fuit hactenus negligentie torpore perpessum, per tue sedulitatis instantiam redimatur, et dissolutionis amota materia, que tantorum origo malorum exstitit principalis,  per tue informationis exemplum grex tibi commissus sub regularibus institutis arctius restringatur. Unum autem inter cetera debes summopere precauere, ne, secundum quod dixit Apostolus: Timeo ne cum aliis predicauerim ipse reprobus efficiar , in conuersatione tua te talem exhibeas, quod a te offendiculum aliquod oriatur, per quod uia tuis subditis in corruptionem pateat et ruinam: quin potius in operibus tuis eam munditiam et exemplum ostendas, quod ipsis eadem sint lucerna teque tanquam ducem ouium libere procedentem absque aliqua offensione sequantur. Apostolicum uero tibi non timeas deesse fauorem, si ad dissolutionis excessus corrigendos in monachis, ne solito more ulterius euagentur, iuxta nostre instructionis  monita duxeris procedendum: in quo laudabiliter ordinando nec parcere sanguini nec alicuius debes gratiam attendere uel timorem. Ut autem in hoc liberior possit haberi processus nec rebellio quorumlibet siue contumacia uires possit ex assuetudine dissolutionis assumere ad sui tuitionem erroris, uiros maturos, qui sint et grauitate personarum et morum honestate timendi, prout sanius consilium tibi dictauerit, instituere et aliis preficere te oportet. Ad eos autem tue correctionis studium sollicitius debet extendi qui post greges sodalium exterius euagantur, per quorum exempla peruersa uita claustralium infamatur, in quibus nondum ex toto religionis scintilla defecit, sed adhuc uiret lilium  inter spinas. Quantumcunque uero tibi deferre uelimus, nisi forte in correctione profeceris, tue motus uolens sequi potius uoluntatis quam salubrem exhaurire doctrinam, nulla nos poterit occasio retardare quin in te siue quoslibet alios, quos eadem inuolutos culpa nouerimus, manum correctionis grauissimam apponamus, ita quod ea que demulcendo proferimus, secundum excessuum quantitatem debite sequi uidebitur austeritatis affectus.

Datum Rome apud Sanctum Petrum, XuII Kal. Nouembris.



CCCLXXXuII. NOBILIBUS uIRIS HENRICO, LEONARDO ET MARCO MAURICEN. CIuIBUS uENETIS. Ut seuerius quoddam contra Andream iurisconsultum editum mandatum reuocent. 


 ueniens ad presentiam nostram dilectus filius Andreas Mengun. lator presentium humili nobis relatione proposuit quod, cum olim fuisset in presentia dilecti filii nobilis uiri ducis uenet. cum pluribus aliis constitutus pro multarum discussione causarum, accidit ut cum Mauritio Mauricen. alternatim conuicia inferendo certaret. Propter quod cum graues inimicitias incurrisset et uos et alii parentes uestri propter hoc fuissetis uehementius excitati, quidam qui partis utriusque amatores exstiterant, se in medium ingerentes turbationem illam ad pacem studuerunt et concordiam reuocare, suggerentes et consulentes predicto A. ut in satisfactionem  iniuriarum uestro iuraret obedire mandato. Cumque idem non credens se tale quid commisisse, propter quod ei graue aliquid imponi deberet, iuramentum illud uobis sub tali confidentia prestitisset, ipsi statim sub iuramenti debito precepistis quod a festo beati Michelis proxime preterito inantea nunquam curiam dicti ducis intraret, nisi tunc cum omnes per edictum ipsius generaliter ad curiam uocarentur aut nisi per nobilem uirum Rog. comitem et Nicolaum Mauricen. qui absentes esse dicuntur, ipsum contingeret relaxari. uerum quia idem Andreas, qui, sicut asserit, dicti ducis consiliis iuramento et in iure suo multis Ecclesiis, quarum est aduocatus, promisso tenetur adesse, nequaquam taliter  iurauisset, si mandatum illud sibi contrarium presciuisset, presertim cum anime sue timeat obuiare saluti, per apostolica uobis scripta mandamus atque precipimus quatenus mandatum ipsum pro uestrarum remedio animarum penitus reuocetis. Quod si mandatum ipsum aut nolueritis aut nequiueritis reuocare, noueritis nos uenerabili fratri nostro patriarche Graden. mandasse ut, si mandatum illud priori iuramento licite facto repugnat, ipsum auctoritate nostra denuntiet non seruandum.

Datum apud ciuitatem Castellanam, Iu Idus Octobris.

Illi scriptum est ut hoc faciat.



CCCLXXXuIII. STRIGONIEN. ET COLOCEN. ARCHIEPISCOPIS SUFFRACANEIS SUIS. Ut Ecclesiarum libertas immunitasque conseruetur.


Malitia filiorum hominum, qui letantur cum male fecerint, et exsultant in rebus pessimis, adeo apud uos inualuisse proponitur, ut nec sciant uel uideant quam periculosum sit eos Dominum reliquisse et eius apud ipsos non esse timorem; qui ponentes offendicula sua in domo Domini, in qua inuocatum est nomen eius, ita apprehenderunt eam inter angustias, ut libertas eius in dissipationem iam posita, penitus iaceat conculcata. Cum enim, sicut audiuimus, Ecclesia Dei in regno Ungarie in tanta reuerentia olim consueuerit haberi, ut si etiam publicus  latro ad eam ob tutelam sui corporis confugisset, sub eius consisteret immunitate securus, et quandiu lateret ibidem, tanquam innocens seruaretur; nunc euacuata omnino tanta per iniquitatis filios libertate, non tantum nocentes persone, uerum etiam res sacre et alie ibidem pro securitate deposite, uiolenter ab Ecclesiis extrahuntur. Unde nos quibus, secundum Apostolum, incumbit omnium Ecclesiarum sollicitudo continua, propter tantum discrimen Ecclesie uehementer afflicti, uniuersitati uestre per apostolica scripta mandamus atque precipimus quatenus statum Ecclesiarum, quem taliter periclitari dolemus, ad antiquam studentes omnimodis reducere libertatem, eos quos temerarios uiolatores earum uobis esse constiterit, tam nostra quam uestra  auctoritate suffulti, appellatione cessante,  terram illius rigore sententie compescatis quem secundum canonum instituta in talibus uideritis presumptoribus adhibendum; ita ut per uos ad honorem Dei et Ecclesie officii uestri debitum exsequentes, quod Ecclesiis sub negligentie torpore deperiit, laudabiliter releuetur, et studium uestrum apud Deum et homines appareat commendandum.

Datum Laterani, XII Kal. Nouembris.

Scriptum est illustri regi Ungarie ut in his que pro libertate Ecclesie predicti archiepiscopi et episcopi duxerint statuenda, suum eis auxilium et consilium impendat pariter et fauorem.



CCCLXXXIX. MAGISTRO APOLLINARI CLERICO uENERABILIS FRATRIS NOSTRI ARCHIEPISCOPI STRIGONIENSIS. A iuramento quod Ecclesie iura defendere quis uelit, per appellationem non liberatur. 


 Breui sedem apostolicam sciscitatus es questione utrum ille qui iura alicuius Ecclesie seruare ac pro posse defendere iuramento tenetur, si necessitate imminente sub debito iuramenti ad hoc fuerit requisitus et nolens hoc facere ad sedem apostolicam duxerit appellandum, periurii reatum incurrat. Nos autem questioni tue taliter respondemus, quod in hoc articulo appellantem a periurio  talis appellatio non excusat; imo, nisi aliqua difficultas obsistat, propter quam non possit requisitus Ecclesie subuenire, culpa periurii potius irretitur.

Datum ut supra.





CCCXC. LITTERAE REGIN. ARCHIEPISC. AD DOMINUM PAPAM. Quod causa tribus coniunctim delegata, a duobus, excluso tertio, recte definiti nequiuerit. 

Excellentissimo domino et beatissimo Patri suo domino Innocentio Dei gratia sacrosancte Romane sedis reuerendissimo summo pontifici G. humilis et indignus Ecclesie Regin. minister, salutem et debite perpetuam deuotionis obedientiam. Placuit beatitudini uestre causam que uertitur inter uenerabiles  Montis-Regalis et Russanen. archiepiscopos mihi uestro deuoto clerico una cum reuerendis patribus Panormitan. et Capuan. archiepiscopis per litteras uestre sanctitatis committere, quibus debita reuerentia et honore susceptis, non multo post susceptionem earum me per aliquot dies languor aliquantulus, non sine meorum exigentia meritorum, inuasit; nec tamen ut inde mandatum uestrum minus posset perfici uel adimpleri, cum tam nos quam et partes presentes omnes Panor. fuerimus, etsi meis sociis onerosum uideretur forsitan exspectare quandiu mei apponeret diuina clementia misereri et nequiuissem tunc pro instanti, debilitate corporis cum ipsis ad hoc exsequendum personaliter interesse, uox tamen et sensus mihi nunquam per Dei gratiam  defuit quin possemus deliberatione mutua, iuxta mandatum uestrum, diligenti examine causam ipsam inquirere ac fine debito terminare. uerum iam dicti mei socii infra illud egritudinis mee spatiolum pro eorum uoluntatis arbitrio, meam super hoc et eorum sibi sollicitudinem uindicantes, me ignaro et inconsulto, in causam ipsam, secundum quod eorum dictauit consilium, processerunt. Et ne forte in his que paruitati mee ab apostolice sanctitatis eminentia iniunguntur, in conspectu mei Domini palliata falsitas sub ueritatis specie offeratur, processum ipsius cause secundum quod ad diligentem inquisitionem meam certa quorumdam qui interfuerant approbate opinionis uirorum et ueridica relatione mihi licuit experiri, paternitati uestre duxi  presentis textu paginula intimandum. Hinc est quod cum prefati mei socii prenominato Montis-Regalis archiepiscopo ex officio delegationis iniungerent ut ad hoc quod sibi ab archiepiscopo Russanen. obiicitur, plenius responderet et idem archiepiscopus pro duabus causis non debere se diceret eorum inde stare iudicio; tum uidelicet quia causa ipsa tribus fuerat delegata, et ab illis duobus tantum, me presente inconsulto et inscio, nec uice mea super hoc eis commissa, citatus fuerat ad iudicium; tum etiam quia ante ipsorum citationem pro eadem causa nuntium suum ad pedes uestre  sanctitatis transmiserat,  ipsi eius assertiones nullatenus attendentes, iterum sine mei notitia contra eum, ut responderet, sententiam protulerunt. In quibus omnibus predictus archiepiscopus grauari se sentiens, ad uestre beatitudinis audientiam appellauit. Erit igitur, si placet, uestri fontis scientie, cuius impetus letificat ciuitatem Dei, super his iuxta summum uestre immense discretionis arbitrium prouidere.

Datum Panormi, XXu die mensis Augusti, prima indictione.





CCCXCI. LITTERAE ARCHIEPISCOPI ET CONuENTUS MONTIS REGALIS AD DOMINUM PAPAM. De eodem argumento.


Sanctissimo Patri et totius fidei Christiane magistro domino INNOCENTIO, CA. Montis Regalis humilis minister, eiusdemque Ecclesie uniuersus conuentus, pedum osculum et quod potest peccatorum oratio.

Placuit beatitudini uestre causam que uertitur inter Rossanen. archiepiscopum et Ecclesiam nostram, imo uestram, iudicibus delegatis committere, uidelicet Panormitan. Regin. et Capuan. archiepiscopis, sine debito terminandam. Unde nos in omnibus et super omnia mandatis apostolicis parere cupientes, ad primam duorum tantum citationis uocem accessimus, exceptiones nostras, sicut iuris est, peremptorias opponentes, uidelicet quod nuntios nostros specialiter pro hac eadem causa ante  citationem ad pedes sanctitatis uestre transmiseramus. Elapsis postmodum tribus aut quatuor diebus, a Panormitan. et Capuan. tantum archiepiscopis, sicut prius, citati, ne uestram uideremur contemnere maiestatem eorumque conspectui presentati, quia primam exceptionem nostram friuolam iudicabant, aliam exceptionem non minus peremptoriam adiecimus et obiecimus quia cum causa fuisset a sanctitate uestra tribus iudicibus delegata, presente tertio et irrequisito, uidelicet domino Reginensi, nobis etiam absentibus et ignaris, exceptiones nostras inutiles iudicantes, pronuntiauerunt aduerse parti nos respondere teneri. Unde ob tam euidentes et suspicionis et grauaminis causas ad sedem apostolicam appellauimus, que mater est et subsidium  omnium oppressorum, cum in omnibus his appellatione opus non esset. Nam prima causa est, quia nuntii nostri ante citationem iter arripuerant ad uos ueniendi. Secunda, quia, presente tertio et ignaro, et citauerunt et decretalem Alexandri  que loquitur in hunc modum friuolam iudicarunt: Ceterum cum aliquam causam contigerit tibi appellatione remota commissam fuisse, et aduersa pars post factam citationem iter arripuerit ad sedem apostolicam ueniendi, non minus poteris in negotii cognitione secundum iuris formam procedere. Quod utique si ante citationem iter inceperit; non est utique  obseruandum. Sed, quod deterius est, nobis nescientibus et irrequisitis pronuntiauerunt premissas exceptiones nullius fore momenti. Unde prostrati ad pedes sanctitatis uestre petimus plus affectu quam uoce, plus deuotione quam uerbo, ut Ecclesiam nostram, que uestra specialis est, nullis patiamini perturbationibus concuti nec emulorum nostrorum quasi luporum morsibus lacerari. ualeat sanctitas uestra.



CCCXCII. REGIN. ARCHIEPISCOPO ET EPISCOPO CEPHALUDENSI. Causa de qua due precedentes epistole loquuntur, ipsis committitur. 

 Cum causa que uertitur inter uenerabiles fratres  nostros Montis-Regalis et Rossanen. archiepiscopos, super quibusdam decimis, uener. fratribus nostris Panormitano et Capuano archiepiscopis et tibi frater Regin. commissa fuisset a nobis fine canonico terminanda, predictus archiepiscopus Montis-Regalis, sicut ex litteris eius accepimus, ad primam predictorum Panormitan. et Capuan. archiepiscoporum citationem accessit, in quorum presentia constitutus excipiendo proposuit quod pro duabus causis non deberet eorum stare iudicio; tum uidelicet quia causa ipsa fuerat tribus delegata et ab illis duobus tantum, te frater Regin. presente inconsulto et inscio nec uices tuas eis super hoc committente, fuerat ad iudicium euocatus; tum etiam quia ante ipsorum citationem pro eadem  causa nuntium suum ad apostolicam sedem transmiserat, in quo decretalem felicis mem. Alexandri pape III predecessoris nostri sibi affirmabat apertius suffragari. At uero iidem archiepiscopi exceptiones ipsius nolentes admittere, contra eum ut responderet interlocutoriam sententiam protulerunt; propter quod idem archiepiscopus sentiens se grauari, sedem apostolicam appellauit. Nos igitur predictorum inquisitionem et decisionem canonicam uestre discretionis examini committentes, fraternitati uestre per apostolica scripta mandamus quatenus, uocatis ad presentiam uestram qui fuerint euocandi et inquisita super premissis diligentius ueritate, si uobis constiterit predictos archiepiscopos exceptiones predictas nullatenus admisisse,  non obstante eo quod per ipsos factum est, decimas ipsas, quibus predictus Montis-Regalis archiepiscopus se, postquam nuntii sui propter hoc ad sedem apost. accesserunt, asserit spoliatum, precipue cum easdem tam sibi quam Ecclesie sue a sede apostolica fuisse asserat confirmatas, siue per laicalem potentiam, siue etiam per eosdem iudices factum sit, cum fructibus inde perceptis, sublato cuiuslibet contradictionis et appellationis obstaculo, restitui faciatis; audientes postmodum, quantum de iure poteritis, si quid fuerit questionis et, appellatione remota, fine debito decidentes.

Datum Laterani, Kalend. Nouembris.



CCCXCIII. EPISCOPO, CONSULIBUS, ET POPULO PARMEN De ablata per uim cardinali in itinere pecunia. 


 Licet Romana Ecclesia, que ceterarum mater est et magistra, in delinquentes iuxta suorum excessuum qualitatem rigorem seueritatis ecclesiastice consueuerit exercere, illis tamen qui a suo resipiscentes errore, humiliter ad eius obedientiam redeunt, solita est benignitatem et mansuetudinem exhibere et uiscera caritatis misericorditer aperire, illius exemplo qui neminem ad se uenientem respuit. Accepimus siquidem ex tenore litterarum tuarum, frater episcope, ac dilecti filii P. Sancte Marie in uia Lata diac. cardinalis, apostolice sedis  legati, quod medietatem pecunie nostre ac sue ac seruientium ipsius, que, dum per Lombardiam iter faceret, illi fuit uiolenter ablata restituere promisistis, et solutis iam centum marcis, infra octauam proximo uenture Pasche uos firmiter obligastis residuum soluturos; a consulibus, rectoribus, tota credentia uestre ciuitatis et ab aliis etiam, prout predicti card. nuntio uisum fuit, super hoc data iuratoria cautione. Ipse uero cardinalis sententias interdicti et excommunicationis, que in quosdam uestrum et ciuitatem uestram fuerant promulgate, auctoritate apostolica relaxauit et ecclesiam Sancti Domnini de Burgo, que propter hoc a iurisdictione Parmen. Ecclesie fuit exempta, donec esset super hoc congrue satisfactum, ipsi Parmen. Ecclesie  statuit sicut prius de cetero fore subiectam; ita tamen quod si predicta pecunia infra prescriptum terminum, prout tenemini iuramento, non fuerit integre persoluta, ex tunc tam uos quam ciuitas uestra et Ecclesia Parmen. sitis eisdem sententiis et eidem pene subiecti. Idem insuper cardinalis in manu uestra, quantum ad medietatem predicte pecunie, iuri suo cessit omnino et ex parte nostra promisit quod nos iuri nostro similiter cederemus, ut repetendi medietatem illam uel agendi aduersus quemlibet nomine nostro habeatis liberam facultatem. Nos igitur erga humilitatem uestram benignius agere cupientes, quod a predicto cardinali, sicut premisimus, factum est, ratum et firmum habemus  et uolumus inuiolabiliter obseruari, super illa medietate iuri nostro cedentes, prout uobis cardinalis ipse promisit. Porro districte precipimus ut Palauicinus et ceteri qui cum eo fuerunt perpetrate iniquitatis principales auctores, usque ad plenariam satisfactionem sententie promulgate in eos teneantur astricti.

Datum Laterani, X. Kal. Nouembris.



CCCXCIu. EPISCOPO CIuITATIS CASTELLAN. Rationem prescribit obseruandam circa sepulturam mortuorum, inter episcopum et Cistercienses. 

Honestatem Cistercien. ordinis, que per Dei gratiam  longe lateque diffunditur, tanto perfectius cupimus custodiri, quanto feruentius uiros religiosos et pia loca diligimus et eos in suis iustitiis intendimus propensius confouere. Quia uero non solum illis sed generaliter omnibus sumus in sua iustitia debitores, intellecta litis materia que inter Ecclesiam tuam et monasterium Falaren.  super sepultura defunctorum multipliciter agebatur, equitate suadente mandauimus ut monachi Falaren. nullum de cetero ad sepulturam recipiant, nisi sit eorum oblatus uel alius qui, secundum institutionem Cistercien. ordinis, apud eos ualeat sepeliri. Porro tam de oblatis quam de aliis iussimus obseruandum ut quarta testamentorum reddatur illis Ecclesiis a quibus mortuorum corpora assumentur;  nisi talis fuerit oblatus qui habitum eorum susceperit ante mortem uel antequam infirmaretur se offerens, uiuus transeat ad eorum monasterium tumulandus, fraudis omnino cessante figmento. Sicut ergo super his que mandauimus nullum Ecclesie tue uolumus preiudicium irrogari, sic eidem monasterio nullum grauamen inferri, saluis per omnia Cistercien. ordinis institutis. Quod autem de quarta testamentorum religionis fauore mandauimus, nullum consuetudinibus et rationibus aliarum Ecclesiarum uolumus impedimentum prestare. Ne uero mandatum nostrum in dubium ualeat reuocari, ipsum presenti pagina duximus annotandum.

Datum Laterani, XII. Kal. Nouembris.

 In eumdem modum scribitur abbati et conuentui Falarensi.



CCCXCu. FRATRI RAINERIO. Datur facultas reformandi Ecclesias per quas transitum fecerit. 

Gratus tui nominis odor, et suauis tue fame dulcedo, per quam tue religionis honestas dignis undique laudum preconiis exaltatur, tam ex litteris quam ex relatione plurium ad nos usque peruenit; ex quo tanto ampliori gratulatione animi iucundamur ac spiritus noster in Domino recreatur, qui suorum ministrorum dirigit actus in bonum, quanto tam ex communi fama quam ex confidentia quam  de tua gerimus puritate cognoscimus euidentius atque scimus quod per opera que laudabiliter operaris, ipso duce qui est lucerna pedum tuorum, et ipse Deus glorificatur in terris, et gloria nobis et Ecclesie Romane non modicus honor accrescunt. Nos igitur exemplo illius qui, negotiatorem suum fidelem inueniens, ei multo maiora commisit, sperantes quod Pater omnium bonorum semper in melius tuas dirigat actiones, ut Ecclesias, quas in locis per que transitum feceris, inuenies a suo statu dilapsas, possis ad statum congruum reuocare, statuendo in eis que secundum Deum uideris statuenda et corrigendo, iuxta canonicas sanctiones, que corrigenda fuerint, liberam tibi concedimus auctoritate  apostolica facultatem. uolumus autem ut ea propter que specialiter te direximus, principaliter exsequaris. Nulli ergo, etc.

Datum Laterani, III Kal. Nouembris.



CCCXCuI. AQUEN. ARCHIEPISCOPO. Ut resignationem episcopi Foroiuliensis recipiat et alium idoneum episcopum elegi curet 

Cum uenerabilis frater noster Foroiulien. episcopus recognoscens suam insufficientiam et defectum et timens ex hoc sibi et Ecclesie sue graue periculum imminere, nobis per suas litteras intimasset quod desiderium haberet ac propositum pontificali cedere dignitati, nos uolentes in hoc debita maturitate  procedere, statum Foroiulien. Ecclesie ac persone ipsius episcopi tibi commisimus inquirendum, ut per te certi redderemur qualiter esset in negotio procedendum. Sicut autem ex litteris tuis nobis innotuit, tam Ecclesie Foroiulien. quam ipsi episcopo plurimum expedit ut eidem abrenuntiandi pontificali officio licentiam tribuamus; cum ille propter impedimenta tam cordis quam corporis non possit Ecclesie regimini congrue prouidere et ipsius administratio potius redundet in eiusdem Ecclesie detrimentum. uolentes igitur tam saluti eiusdem episcopi, quam necessitatibus ipsius Ecclesie, prout tenemur ex iniuncto nobis officio, precauere, fraternitati tue per apostolica scripta mandamus quatenus  solemniter et publice ipsius recipias auctoritate apostolica cessionem. Facta uero cessione spontanea, canonicos Foroiulien. moneas et inducas ut alium episcopum eligant, qui tam spiritualiter quam temporaliter sit idoneus ad gerendam sollicitudinem pastoralem.

Datum, ut supra.



CCCXCuII. NOBILI uIRO R. COMITI TOLOSANO. Ut contra paganos arma suscipiat. 

Cum in tantum te olim oriens ex alto respexerit et tenebras tue mentis lux illa dignata fuerit illustrare, que illuminat hominem uenientem in hunc mundum, ut reconciliatus fueris ecclesiastice unitati,  a qua fueras ob tuorum excessuum multitudinem separatus, deberes resurgere fortior et preteritorum abundantiam delictorum satisfactione sic plenaria compensare ut nouum meriti singularis preconium ueteris nequitie deleret infamiam et uitiorum notam uirtutis titulus aboleret. Ne autem negligentiam tuam possis aliquatenus excusare ac ne non subesse causam alleges in qua militarem ualeas industriam in diuinis obsequiis exercere, se ipsum Dominus denuo tradi passus est in manibus peccatorum et hereditatem suam se ipso exsule ab impiis occupari, ut quanti eum facias in instantis articulo necessitatis ostendas et an pro ipso te ipsum abneges et tollas crucem eius et ipsum sequaris,  qui pro te semetipsum exinaniuit, formam serui accipiens, in similitudinem hominum factus et habitu inuentus ut homo, factus obediens usque ad mortem, mortem autem crucis, omnibus manifestet. Sane si nec timor Domini nec fidei Christiane religio nec communis utilitas populi Christiani ad id tuam industriam commoueret, egregie tamen recordationis Alphonsi quondam aui tui memoria te ad terre orientalis subsidium inducere potuisset ut in partibus illis, eius exemplo, perpetue tibi laudis titulos comparares et auite uirtutis preconium in paganorum excidium redoleres. Ut igitur preter diuinam gratiam peccatorum tuorum ueniam et apostolice protectionis presidium, que in suis illic expensis proficiscentibus indulgemus et augmentum  eterne corone, quod insuper pollicemur, a Domino merearis, rogamus nobilitatem tuam, monemus et hortamur in Domino, et in remissionem iniungimus peccatorum quatenus signum uiuifice crucis assumas et in satisfactionem criminum que hactenus commisisti ad partes transeas transmarinas, ubi funiculum hereditatis Christi et iura populi Christiani defendas et impugnes barbariem paganorum. Credimus enim et de diuina miseratione speramus quod si, quod optamus, in humilitate cordis et corporis iter fueris peregrinationis aggressus, is qui piis aspirat propositis, diriget gressus tuos et de inimicis crucis laudem tibi uictorie, sicut quondam auo tuo, misericorditer largietur. Si autem in persona propria non potueris transfretare, ut aliquod saltem  apostolice remissionis beneficium consequaris, iuxta quod tantum principem decet, certum ultra mare dirigas numerum bellatorum, ut uel per alios facias quod per te non poteris adimplere.

Datum Laterani, II Nonas Nouembris.



CCCXCuIII. FRATRI FULCONI. Ut cum aliis piis uiris ad militiam sacram proficiscatur. 

Salutiferum tue doctrine iampridem audientes exemplum, plurimum gauisi sumus in Domino eius misericordiam implorantes ut bonum in te corroboret quod incepit. Ut autem secundum Apostolum, opus euangeliste faciens predicationis officium fructuosius  exsequaris, presertim in succursu Hierosolymitane prouincie, ad quam totis uiribus aspiramus, et talentum tibi commissum a Domino in populi sui eruditione distribuens, ipsum multiplicatum ualeas reportare: nos illius utentes exemplo qui dedit quosdam quidem apostolos, quosdam prophetas, alios uero euangelistas, ut in omnem terram exiret sonus eorum et in fines orbis terre uerba eorum, plenam tibi-auctoritate apostolica concedimus facultatem, ut cum consilio et assensu dilecti filii P. Sancte Marie in uia Lata diac. cardinalis, apostolice sedis legati, quem ad hoc officium exsequendum specialiter destinauimus, tam de monachis nigris quam albis siue canonicis regularibus aliquot, quos  ad predicandum idoneos esse decreueris, nullius contradictione uel appellatione obstante, libere tibi possis coadiutores adiungere qui tecum, iuxta uerbum propheticum, seminent super aquas, ne frumentum in populis abscondatur.

Datum Laterani, Nonis Nouembris.



CCCXCIX. ARCHIEPISCOPIS, EPISCOPIS, ET ALIIS ECCLESIARUM PRAELATIS IN REGNO FRANCIAE CONSTITUTIS. Ut usurarii puniantur, non obstante aliqua appellatione. 

 Quam perniciosum sit uitium usurarum, discretionem uestram non credimus ignorare, cum preter constitutiones canonicas, que in earum  odium emanarunt, per prophetam detur intelligi eos qui suam dant pecuniam ad usuram, a tabernaculo Domini repellendos, et tam in Nouo quam in ueteri Testamento prohibite sint usure, cum ueritas ipsa precipiat: Mutuum date nichil inde sperantes ; et per prophetam dicatur: Usuram et omnem superabundantiam non accipias . Inde est quod uniuersitati uestre per apostolica scripta mandamus quatenus manifestos usurarios, eos maxime quos usuris publice renuntiasse constiterit, cum aliquis eos conuenerit de usuris, nullius permittatis appellationis subterfugio se tueri.

Datum Laterani, u Kal. Nouembris.



CCCC. SIPONTINO ARCHIEPISCOPO. De collegiata Ecclesia in cenobium monachorum conuertenda. 


Cum ad ea exsequenda que religionem sapiunt et opus in se continent pietatis, sollicitudinem tuam excitamus, tanto adimplere debes sollicitius quod mandamus, quanto ea exsequi diligentius ex debito teneris officii pastoralis. Significauit siquidem nobis dilectus filius magister Nicolaus Ecclesie Troiane decanus, quod cum Ecclesiam Sancti Nicolai de Regulis possideat et eam sufficientem et idoneam cognoscat ad canonicam regularem, plantare ibidem religionem desiderat, et canonicos instituere in eadem,  qui secundum Regulam beati Augustini Domino debeant iugiter deseruire. Licet autem hoc a nobis sibi postularet cum instantia indulgeri, nos tamen tue uolentes fraternitati deferre, in cuius diecesi esse proponitur Ecclesia memorata, negotium ipsum tue duximus experientie committendum. Ideoque fraternitati tue per apostolica scripta mandamus quatenus si prefatam Ecclesiam ad hoc idoneam et sufficientem cognoueris et fratres clerici et laici qui nunc in ea deseruiunt in hoc sponte uoluerint consentire nec aliud obstiterit per quod negotium ipsum debeat rationabiliter impediri, tu prefato magistro N. ut eamdem Ecclesiam canonicam instituat regularem, liberam tribuas facultatem, ut  et eius pio desiderio satisfiat, et tu de plantanda religione in diecesi tua possis merito commendari.

Datum Laterani, uII Idus Nouembris.



CCCCI. NOBILI uIRO ACERBO PRIORI ET ALIIS RECTORIBUS THUSCIAE ET DUCATUS. Quod persistant in deuotione Ecclesie. Et promittitur eis fauor et protectio ipsius. 

Sicut uniuersitatis conditor Deus duo magna luminaria in firmamento celi constituit, luminare maius, ut preesset diei, et luminare minus, ut nocti preesset; sic ad firmamentum uniuersalis Ecclesie, que celi nomine nuncupatur, duas magnas instituit dignitates: maiorem, que quasi diebus animabus  preesset et minorem, que quasi noctibus preesset corporibus: que sunt pontificalis auctoritas et regalis potestas. Porro sicut luna lumen suum a sole sortitur, que re uera minor est illo quantitate simul et qualitate, situ pariter et effectu: sic regalis potestas ab auctoritate pontificali sue sortitur dignitatis splendorem; cuius conspectui quanto magis inheret, tanto maiori lumine decoratur; et quo plus ab eius elongatur aspectu, eo plus proficit in splendore. Utraque uero potestas siue primatus sedem in Italia meruit obtinere, que dispositione diuina super uniuersas prouincias obtinuit principatum. Et ideo licet ad uniuersas prouincias nostre prouisionis aciem extendere debeamus, specialiter tamen Italie paterna nos conuenit sollicitudine prouidere,  in qua Christiane religionis fundamentum existit et per apostolice sedis primatum sacerdotii simul et regni preeminet principatus. Huius autem prouisionis officium laudabiliter exercemus, si per nostre sollicitudinis studium procuramus ne filii fiant serui neque minores et maioribus opprimantur; ut seruata moderaminis equitate sic isti seruiant, quod illi non seuiant; ut nec isti subesse contemnant nec illi contendant preesse. uolentes ergo uos tanquam speciales filios apostolice protectionis brachiis amplexari, firmum gerimus in deliberatione nostra propositum, ad diuini nominis gloriam et apostolice sedis honorem, quantum cum nostra possumus honestate, uobis aduersus oppressionis incursum  et grauaminis insolentiam nostrum patrocinium exhibere; quatenus per apostolice protectionis auxilium in debito statu perseuerare possitis et inita iam concordia semper inter uos de bono in melius perseueret. Sperantes et pro certo tenentes quod uos nobis et Ecclesie Romane gratum semper deuotionis et fidei debeatis obsequium impertiri; ut, dum uos a nobis protectionis patrocinium susceperitis et nos a uobis deuotionis obsequium receperimus, utrinque grata debeat utilitas procurari. Monemus igitur uniuersitatem uestram et exhortamur in Domino, per apostolica scripta mandantes, quatenus certam et firmam de nobis fiduciam obtinentes, qui, sicut apostolice conuenit grauitati, plus  facere pro uobis quam promittere uobis intendimus, ea semper agere studeatis que ad honorem et profectum Ecclesie Rom. proueniant, ut merito debeatis ipsius fauoris dextera communiri.

Datum Laterani, III Kal. Nouembris.



CCCCII. EPISCOPO ET CAPITULO AuERSAN. Ut Neapolitano archiepiscopo obtemperent. 

Cum simus singulis in sua iustitia debitores fratrum et cepiscoporum nostrorum grauamina nec possumus nec debemus equanimiter sustinere aut pati quod aliquis a sui superioris obedientia preter auctoritatem iudiciariam qualibet occasione recedat. Hoc siquidem attendentes, cum Ecclesia uestra hactenus  ecclesie Neapolitane responderit et predecessores tui, frater episcope, a predecessoribus uenerabilis fratris nostri Neapolitani archiepiscopi consecrationis et confirmationis consueuerint beneficium obtinere, ita quod bone memorie L. predecessor tuus  obedientiam et reuerentiam sicut metropolitano suo curauerit eidem archiepiscopo exhibere, ne dicta Ecclesia Neapol. sue possessionis commodo, pretermisso iuris ordine, priuaretur: te, frater episcope, ad obediendum ei nostra mandauimus auctoritate compelli; adiicientes in litteris nostris  quod si uos crederetis aliquid iuris habere, illud postmodum audiremus. Cum igitur super obedientia dicto archiepiscopo exhibenda mandatum sit apostolicum adimpletum ac nos per uestras duxeritis litteras exorandos ut certum uobis prefigeremus terminum, quo aduersus eumdem archiepiscopum uestram proponeretis et persequeremini actionem, discretioni uestre per apost. scripta mandamus quatenus in octauis Resurrectionis Dominice proxime uenturis nostro uos conspectui presentetis iustitiam recepturi. Nos enim eidem archiepiscopo dedimus in mandatis ut ad eumdem terminum per se uel sufficientem procuratorem ad presentiam nostram accedat, uobis plenarie responsurus.

Datum Laterani, uI Idus Nouembris.

 Scriptum est dicto archiepiscopo ut tempore constituto accedat.



CCCCIII. ARCHIPRESBYTERO ET CLERICIS BURGEN. ECCLESIAE. Ut Parmensi episcopo rursus obediant, tanquam absoluto et reconciliato. 

 Cum ciuitas Parmen. et ciues eius excommunicationi subiecti fuissent propter uiolentam inuasionem et depredationem dilecti filii P. Sancte Marie in uia Lata diaconi cardinalis, et Ecclesia uestra a iurisdictione uenerabilis fratris nostri Parmen. episcopi propter hoc fuisset exempta, donec satisfacerent competenter, ipsi Parmenses memorato  uix absolutione per subreptionem obtenta,  ob reuerentiam beati Petri et nostram predictum Carnelum in canonicum et fratrem reciperent et ei stallum in choro et locum in capitulo et beneficium sicut uni ex aliis canonicis assignarent. Dilectis etiam filiis nostris M. subdiacono nostro preposito canonice Gualteri, Martino, Opizoni, Astario magistris canonicis sancti Michelis de Papia maioris precipiendo mandauimus ut inquirerent de premissis diligentius ueritatem, et si rem cognoscerent taliter se habere, canonicos memoratos ad recipiendum eumdem Carnelum et beneficium assignandum, sublato appellationis obstaculo, ecclesiastica districtione compellere non tardarent; quoslibet qui mandato apostolico se ducerent opponendos eadem  districtione seuerius compescentes. uerumtamen, sicut ex litteris eorum accepimus, cum partes ad suam presentiam conuocassent et dictus B. eiusdem Ecclesie sindicus se ad receptionem ipsius C. diceret non teneri, qui rescriptum obtinuerat ab apostolica sede per mendacia precum; iidem exsecutores, auditis que fuerunt hinc inde proposita et rationibus et allegationibus partium diligenter inspectis, de prudentium consilio per sententiam predictis canonicis preceperunt ut memoratum C. in fratrem et canonicum reciperent et usque ad octauas Apostolorum proximo termino futuras, sicut uni ex aliis canonicis beneficium assignarent, canonicos ipsos, tam receptos quam electos, si eorum sententie non parerent, ex tunc auctoritate apostolica  suspendentes. uerum dictus B. syndicus Ecclesie supradicte respondit quod cum coram predictis iudicibus constitutus in libello causam petitionis exprimi postulasset et allegasset quod minor sine curatore postulare non posset, et ipsi causam petitionis libello exprimendam non esse et minorem posse sine curatore petere respondissent, ad sedem apostolicam appellauit. Sed iudices ipsi nec eorum uoluerunt appellationi deferre nec de indignitate ipsius Carneli quam se asserit probaturum cognoscere, dicentes quod causa criminalis sibi non fuerat ab apostolica sede commissa. Asseruit etiam idem B. coram iudicibus memoratis quod idem C. falsitatem suggesserat et tacuerat ueritatem; cum  eos onus paupertatis falso allegasse dixisset, quod et tunc et modo uere poterat allegari, cum sufficienter esset probatum per testes eamdem Ecclesiam tunc 110 et amplius, nunc uero 135 librarum debito pregrauari: quam etiam ex indulgentia bone memorie L. pape predecessoris nostri eidem Ecclesie super senario canonicorum numero seruando concessa, fratrum numerositate grauari petebat, cum tunc temporis septem ibi essent canonici constituti. Tacuerat etiam idem C. quod propter indignitatem suam et quia maior pars canonicorum in eadem Ecclesia per sedem apostolicam instituta fuisset et quod pro duobus eodem anno idem predecessor noster suas eis curasset litteras destinare,  ab impetitione ipsius fuerant absoluti. In aliis etiam se a predictis iudicibus asseruit fuisse contra iustitiam grauatum. Cum autem dictus cardinalis que coram eo proposita fuerunt nobis fideliter retulisset, intelligentes quod cui principale committitur, totum etiam delegatur sine quo iudicium exerceri non potest, causam ipsam uestro duximus examini committendam: discretioni uestre per apostolica scripta mandantes quatenus ceteris exceptionibus ex canonicorum parte propositis omnino cessantibus, si intra sex menses post harum receptionem litterarum probare poterint eumdem C. criminosum esse uel alias indignum ad predictum beneficium obtinendum, cum ecclesiastica beneficia non sint indignis concedenda personis, ipsi Carnelo  super eadem Ecclesia silentium imponatis. Alioquin omni contradictione et appellatione cessante, ipsum in ea faciatis admitti et tractari caritate fraterna et beneficium ei sicut uni ex aliis canonicis assignari. uolumus autem ut a predictis canonicis sufficienti prius cautione recepta quod debeant parere iustitie coram uobis, interdictum, appellatione postposita, relaxetis. Si uero late sentententie parere noluerint, eos per excommunicationis sententiam compellatis.

Datum Laterani, uI Kalend. Nouembris.



CCCCIu. EBREDUNENSI, ARELATENSI ET AQUEN. ARCHIEPISCOPIS ET SUFFRAGANSIS EORUM. Ut in concilio prouinciali constituant de acquirendo subsidio ad bellum sacrum contra Saracenos.


Si ad excitandos fidelium populos ad subuentionem orientalis prouincie, in qua Dominus rex noster ante secula salutem humani generis dignatus est operari, terre ipsius miseriam sepius deploramus, si nuntios multiplicamus et litteras, si mandata monitis et mandatis monita frequentius conculcamus, id agimus quod tenemur, uolentes ei cuius uicem in terris gerimus exsulanti per Ecclesie filios subueniri, et fideles Ecclesie ad subsidium Hierosolymitane prouincie inuitare uerbo pariter et exemplo. Quis enim audiens salutis Auctorem quasi captiuum ab impiis detineri, se pro liberatione ipsius, si necesse fuerit, non ingerat  etiam captioni? Quis pro eo non abneget semetipsum, qui pro nobis semetipsum exinaniuit, formam serui accipiens, in similitudinem hominis factus et habitus ut homo? Quis non tollat crucem suam et sequatur cum qui pro nobis crucis non dubitauit subire discrimen, factus obediens usque ad mortem, mortem autem crucis? Nunquid etiam esse potest aut debet in successore Petri uerbum Domini alligatum, ut Ecclesie filios in eius subsidium non confirmet qui pro Petro rogauit ne deficeret fides eius, sed aliquando conuersus fratres suos sollicitus confirmaret? Nunquid preterea terre illius possumus obliuisci in qua Dominus noster posuit fidei fundamentum, cum Propheta sibi quodammodo imprecando proclacardinali  sese obligarunt super restituenda medietate pecunie que ipsi cardinali fuit ablata; cuius iam parte soluta, se partem reliquam soluturos prestita cautione iuratoria promiserunt, et idem cardinalis excommunicationis et interdicti sententias relaxauit, penam remittens que super exemptione Ecclesie uestre Parmen. Ecclesie fuerat irrogata. Nos igitur quod a predicto cardinali super hoc factum est ratum habentes, uobis per presentia scripta mandamus atque precipimus quatenus prefato Parmen. episcopo de cetero consuetam et debitam obedientiam impendatis.

Datum Laterani, II Idus Nouembris.



CCCCu. EPISCOPO ROFFENSI, ARCHIDIACONO BATHONIENSI ET MAGISTRO uU. DE SANCTA FIDE CANONICO WELLEN. Qui allegat litteras falsas esse, hoc probare tenetur. 


 Ex continentia litterarum dilectorum filiorum abbatis sancte Crucis de Waltham et magistri Simonis de Swelle  nobis innotuit quod cum olim questio que uertebatur inter dilectos filios M. Phil. de Ludelewe ex una parte, Robertum et uincentium clericos ex altera super Ecclesia de Streton, ipsis et quondam abbati de Straford. a bone memorie C. papa predecessore nostro commissa fuisset, eodem abbate pariter et predicto uincentio de hac luce subtractis, prenominati duo iudices, iuxta tenorem rescripti apostolici procedentes, attestationes et allegationes utriusque partis diligentius audierunt,  et tandem cum renuntiatum eis ab utraque parte fuisset, et secundum allegata diffinitiua esset sententia promulganda, contra magistrum P. aduersa pars litteras apostolicas arguit falsitatis et eas esse falsas sub periculo cause se firmiter asseruit probaturam, sibi legem imponens ut a causa caderet, nisi probaret euidentius falsitatem; et ne ulterius iudices in causa procederent, sedem apostolicam appellauit. Sepedicto autem Phil. exhibente illum per quem litteras impetrauit, et firmiter promittente quod eas ueras esse probaret, memoratus R. ab eisdem iudicibus requisitus ut aliquam notam exprimeret falsitatis, popter quam falsas esse litteras proponebat, nichil aliud specificare uoluit, nisi quod eas falsas  dixit et asseruit a cancellaria nostra nullatenus emanasse. Supradicti uero iudices ab ipso R. iuratoria cautione recepta quod accusationem falsitatis prosequeretur, sicut superius est expressum, sequentem diem post Dominicam qua cantatur Letare, Ierusalem proximo preteritam, ad prosequendum coram nobis appellationem interpositam utrique parti terminum prefixerunt. Ceterum prefatus Robertus in termino pretaxato ad presentiam nostram accedens, super falsitate litterarum ac processu negotii ueritate suppressa, ut dicitur, a nobis ad predictos iudices litteras impetrauit et nichil  prorsus de falsitatis accusatione proponens a sede apostolica furtiue recessit. uerum nos litteras ipsas, que redargute fuerant falsitatis, diligentius intuentes, nullum in eis signum falsitatis uel suspicionis inuenimus, nisi paucarum litterarum rasuras, que nequaquam sapientis animum in dubitationem uertere debuerunt. Ideoque discretioni uestre per apostolica scripta mandamus quatenus inquiratis super his diligentius ueritatem, et si uobis constiterit iam dictas litteras a nobis fuisse ueritate tacita impetratas, et sepedictum Robertum sese obligasse sub periculo cause quod priores litteras falsas esset probaret, cum inter ipsum et aduersarium suum questio personalis agatur, et quilibet abrenuntiandi iuri suo liberam habeat facultatem,  ipsi Roberto super predicta Ecclesia silentium imponatis. Alioquin, partibus conuocatis, audiatis causam et appellatione remota fine debito terminetis.

Datum Laterani, XIII Kal Nouembris.



CCCCuI. EPISCOPO ET S. MICHAELIS ET SANCTI EPHIPHANII PRAEPOSITIS PAPIENSIBUS. Ut de canonicorum bonis, numero et de B. collatione inquirant. 

Accedentibus olim ad presentiam nostram dilectis filiis Carnelo et Bernardo canonico et sindico Sancti Iuuentii Papien. dilectum filium nostrum  G. tituli Sancte Marie trans Tiberim presbyterum cardinalem concessimus auditorem: coram quo fuit ex ipsius Carneli parte propositum quod cum olim canonici sancti Iuuentii Papien.  bone memorie Celestini pape predecessoris nostri mandatum ipsis pro eius receptione ac prebende assignatione porrectum noluissent humiliter adimplere nec bone memorie L. quondam Papien. episcopus, qui super hoc litteras ab eodem predecessore nostro receperat, mandatum fuisset apostolicum exsecutus, ipse ac predictus Bernar. propter hoc ad sedem apostolicam accedentes, coram dilecto filio Hugone tituli Sancti Martini presbytero cardinale, auditore sibi concesso, aliquandiu litigarunt; qui ad falsam ipsius B. suggestionem, qui predictam  Ecclesiam tam paupertate reddituum quam fratrum asserebat numerositate grauari, ab instantia mandati apostolici et exsecutionis absoluit. Ceterum clerici eiusdem Ecclesie absolutionis non exspectato rescripto, sex in canonicos elegerunt; tribus eorum integra beneficia, reliquis uero tribus aliquid nomine beneficii annis singulis conferentes. Cum autem ad audientiam nostram id fuisset eodem Carnelo referente delatum, intelligentes ipso facto predictam absolutionem fuisse per falsam suggestionem obtentam, cum non esset uerisimile dictam Ecclesiam paupertate grauari, ad quam ipsi  met: Si oblitus fuero tui, Hierusalem, obliuioni detur dextera mea. Adhereat lingua mea saucibus meis, si non meminero tui . Ne autem illud nobis ualeat imputari quod in Euangelio legitur: Dicunt enim, et non faciunt, nec rursum onera grauia et importabilia aliis imponere uideamur, nos autem ea nolimus digito etiam nostro mouere, sed facere pariter et docere uolentes, dilectis filiis nostris S. tit. Sancte Praxedis presbytero et P. Sancte Marie in uia Lata diacono cardinalibus, apostolice sedis legatis, imposuimus signum crucis, quos in expensis propriis cum alio competenti subsidio in ducatum exercitus Christiani ad partes Hierosolymitan., dante Domino, transmittemus. Ut autem Ecclesiarum prelati ad opus tam pium et necessarium subditos suos prouocent  non minus exemplo quam uerbo, de communi deliberatione fratrum nostrorum statuimus ut uniuersi archiepiscopi, episcopi, abbates, priores et alii Ecclesiarum prelati certum numerum bellatorum uel pro certo numero certam pecunie quantitatem, pensatis facultatibus singulorum, ad expugnandam paganorum barbariem et hereditatem Domini seruandam non differant destinare; ad quod etiam minores clerici manum porrigant secundum proprias facultates. Si quis autem, quod non credimus, constitutioni tam pie et necessarie presumpserit obuiare, sicut sanctorum canonum transgressorem decernimus puniendum et usque ad satisfactionem condignam ab officio manere suspensum: peccatorum ueniam et apostolice protectionis presidium  indulgentes, iuxta quod in generalibus litteris aperte distinguitur, his qui terre Natiuitatis Dominice studuerint humiliter et efficaciter subuenire. Ut autem id melius et facilius in uestra prouincia compleatur, dilectum filium R. subdiaconum nostrum Massilien. prepositum, uirum litteratum, prouidum et honestum, nobis et fratribus nostris acceptum, ad partes uestras duximus destinandum; uniuersitati uestre per apostolica scripta mandantes quatenus eum recipiatis humiliter et deuote, ac uos, fratres archiepiscopi, prouinciale concilium cum eo pariter conuocetis et quod quisque uestrum pro subuentione terre in numero militum uel quantitate pecunie prestare debeat, disponatis; ita quod nichil  impediat quo minus congruo tempore, cum necessitas festinationem expostulet, ad partes ultramarinas succursus transeat exoptatus: taliter, ad commonitionem ipsius subdiaconi, mandatum apotolicum impleturi, quod penam constitutam a nobis et expressam superius euadentes, laudem a nobis et a Deo premium mereamini sempiternum. Nobiles etiam, comites et barones et uniuersum populum sollicitudini uestre commissum sedulis exhortationibus inducatis ut ad terre sancte subsidium in personis uel rebus in suorum remissionem criminum uiriliter accingantur.



CCCCuII. NOBILI uIRO W. COMITI FORCALCARIENSI. [Sine salutatione.] Ut ad bellum sacrum una cum aliis Christianis principibus proficiscatur.


Si ad actus tuos Dominus hactenus secundum meritorum tuorum exigentiam respexisset, posuis set te ut rotam et sicut stipulam ante faciem uenti, quinimo multiplicasset fulgura, ut iniquitatem tuam de superficie terre deleret et iustus lauaret manus suas in sanguine peccatoris. Nos etiam et predecessores nostri, si ad iniquitates quas operata est manus tua debitum habuissemus respectum, non solum in te sicut fecimus, anathematis curassemus sententiam promulgare, imo etiam uniuersos fidelium  populos in tuum excidium armassemus, ut uel saltem temporali pena compulsus ab errore desisteres, uel ea depressus tam spiritualiter quam temporaliter interires. uerum quoniam iustus et misericors Dominus misericordiam superexaltat iudicio et miserationes eius sunt super omnia opera eius, sustinuit usque modo tuam nequitiam patienter, ut nunc tandem tuam malitiam recognocens, dares gloriam Creatori et reuersus ad mentem ardentius iam ultimo in eius deuotione ferueres quam hactenus in his que ipsius sunt uoluntatis contraria ferbuisti. Nos etiam qui, licet insufficientibus meritis, eius tamen uicem tenemus in terris, qui non uult mortem peccatoris, sed ut conuertatur et uiuat, qui non uenit saluos facere iustos sed peccatores et qui Paulum  in sua perseuerantem malitia prius cecitate percussit, ut gratius eum postmodum sui luminis aspergeret claritate, exspectauimus hactenus si patientia nostra te ad penitentiam reuocaret et preteritarum malitiarum oblitus manus extenderes ad uirtutes et ei tua nouissima deuoueres qui pro te hostiam se ipsum non dubitauit offerre. Ecce autem misericors et miserator Dominus, ut te de profundo lacus et tuorum uolutabro peccatorum educat, se ipsum tradi denuo passus est in manibus peccatorum, et hereditatem suam ipso exsule ab impiis occupari, ut cum Petro conuersus aliquando fratres tuos Ecclesie filios tua miraculosa conuersione confirmes, et arma que hactenus in fideles Ecclesie  commouisti, in hostes Christi conuertas et de persecutore in defensorem conuersus te ipsum pro domo Isrel murum defensionis opponas et ad defendendam terram Natiuitatis Dominice potenter ac uiriliter accingaris. Cum enim nos dilectos filios S. tituli Sancte Praxedis presbyterum et P. Sancte Marie in uia Lata diaconum cardinales, apostolice sedis legatos, uiros prouidos et discretos, duo uidelicet de precipuis membris Ecclesie, ad partes Hierosolymitanas in expensis propriis cum alio competenti subsidio destinemus crucis charactere insignitos, cum uenerabiles fratres nostros archiepiscopos, episcopos, imo etiam uniuersum clerum ad tam pium opus necessaria de bonis suis statuerimus subsidia secundum facultates proprias  ministrare, cum iam fere uniuersi principes Christiani terre sancte in rebus subuenerint uel personis aut nunc saltem subuenire disponant, saluti tue credimus expedire ut et tu cum Maria sepulchrum Domini uisites et impios non solum ipsum tulisse defleas et posuisse alias, imo etiam deiecisse, ut eum tandem merearis in celesti Hierusalem, que interpretatur pacis uisio, intueri. Ut igitur a malo desistas, et quod bonum est toto mentis prosequaris affectu, rogamus nobilitatem tuam, monemus et exhortamur in Domino, et in remissionem tibi iniungimus peccatorum quatenus, satisfacto de his pro quibus es nominatim excommunicatione notatus et aliis de quibus conscientia te remordet, signum dominice crucis accipias, Hierosolymitanam  uisitaturus prouinciam et defensioni eius pro uiribus institurus. Nos enim, ut plenam tibi gratiam faciamus, dilectum filium  M. Massilien prepositum subdiaconum nostrum, uirum litteratum, prouidum et honestum, quem nos et fratres nostri sincere caritatis brachiis amplexamur, ad te misericorditer duximus destinandum, qui tibi beneficium absolutionis impendat, si plene satisfeceris super his pro quibus in te fuerat excommunicationis sententia promulgata; omnium peccatorum tuorum, de quibus ueram cordis et oris egeris penitentiam, ueniam indulgentes et eterne corone pollicentes augmentum, si ad uindicandam iniuriam Crucifixi personaliter, sicut decet tantum principem iter arripias et laudabiliter in orientalis terre defensione  persistas. Reuertere igitur ad te ipsum, dissolue colligationes impietatis, solue fasciculos deprimentes, excute de ceruice tua iugum leonis illius qui tanquam leo rugiens circuit querens quem deuoret, induere fidei armaturam et pro Christo, a quo diceris Christianus, te ipso et tuis penitus abnegatis, tollas crucem eius qui pro te crucis non dubitauit subire discrimen; ne, si Domino tuo persecutionem patienti neglexeris subuenire, notam proditionis incurras et si cum eo non fueris, contra eum esse Euangelii testimonio conuincaris. Ille igitur qui ubi uult spirat tibi dignetur misericorditer inspirare ut, postposito consilio uanitatis, salubribus monitis acquiescas et fermento uetustatis penitus expurgato,  nouum hominem induaris non que tua sunt sed que Iesu Christi de cetero quesiturus; ut uel nouissima tua domino consecres et per subsequentem cordis contritionem et satisfactionem operis excessus possis preteritos expiare. Si uero nostris uolueris acquiescere monitis et mandatis, ex quo crucem Domini susceperis, bona tua sub beat. Petri et nostra protectione suscipimus, nec non et sub archiepiscoporum et omnium prelatorum Ecclesie Dei defensione consistant.



CCCCuIII. NOBILI uIRO R. DE AGOUT Ut comitem Forcalcariensem ad sacrum bellum inuitet.

Ad meritum tibi profecisse credimus, et ad gloriam  prouenturum, quod nobilem uirum W comitem Forcalcarien. a pluribus, sicut accepimus, reuocasti, que inique meditatus fuerat in corde suo et disposuerat iniquius operari. Licet enim uniuersis malitiis eius resistere non potueris aut mentem eius peccatorum suorum mole depressam erigere ad uirtutes, magnum tamen et tibi meritorium reputamus ab aliquibus reuocasse hominem hactenus pestilentem et in aliquo saltem paruum eius propositum retardasse. Ne quid ergo tuo studio desit imo ut ex bono principio finem inferas meliorem, nobilitati tue per apostolica scripta mandamus et in remissionem iniungimus peccatorum quatenus comitem memoratum moneas diligentius et inducas ut in manibus dilecti filii R. Massilien. prepositi Subdiaconi nostri, quem  ad hoc specialiter destinamus, super his pro quibus est excommunicatione notatus plenam satisfactionem impendat et absolutionis beneficium consecutus, Dominicam crucem assumat et ad uindicandam iniuriam crucifixi ad partes se transferat transmarinas. Si enim ipsum Domino potueris tua commonitione lucrari, et ad uiam reducere ueritatis, in presenti tibi cedet ad famam et in futuro ad gloriam profificiet sempiternam.



CCCCIX. PISAN. ARCHIEPISCOPO, EPISCOPO URBINATI, CAMALDULEN. ET S. FRIDIANI PRIORIBUS. Quod collectam pecuniam non in suos usus, sed ad utilitatem publicam pontifex conuertere uelit. 

 Cum ad exhortandos fidelium populos ad obsequium Iesu Christi et subueniendum orientali prouincie, illius terre necessitas et utilitas totius populi Christiani, imo etiam causa Christi solummodo nos inducant, non ex hoc propria lucra captantes, in quo potius de nostris proposuimus liberaliter elargiri, nec que nostra sunt sed que Iesu Christi querentes, non est ab aliquo presumendum quod ea que a fratribus et cepiscopis nostris et tam prelatis quam subditis Ecclesiarum in opus tam pium erogari mandauimus, propriis uelimus usibus applicare aut aliorum eleemosynas cupiditate qualibet terre sancte subtrahere, cui potius de nostris et fratrum nostrorum disposuimus subuenire. Unde si  quid forsan in litteris nostris, quas uobis direximus, continetur, per quod congregatam pecuniam ad nos mandauerimus destinari, id non ex intentione nostra, sed nimia occupatione processit, qui quanto intendimus pluribus, tanto minus sollicite possumus de singulis cogitare: licet id non recolamus sic expresse mandasse, sed nostre potius intentionis fuisse ut summa collecte pecunie nobis deberet per litteras intimari. Ideoque discretioni uestre per apostolica scripta mandamus quatenus cum secundum formam litterarum, quas ultimo uobis direximus, pecunia fuerit in predicte terre subsidium congregata, ex ea per diecesanos episcopos, secundum discretionem eorum et duorum fratrum unius  militie Templi et alterius Hierosolymitani Hospitalis, quos ad hoc cum episcopis per uos precipimus deputari, militibus et aliis cruce signatis, si tamen eguerint, non ad superfluitatem, sed necessitatem potius faciatis stipendia ministrari. Si quid uero residuum fuerit, id secundum dispositionem nostram et consilium aliquorum de fratribus memoratis, uel in stipendia militum, uel alias necessitates terre Hierosolymitane, dante Domino conuertetur.

Datum Laterani, XIII Kal. Decembris.



CCCCX. CONSTANCIAE IMPERATRICI GLORIOSAE REGINAE SICILIAE AC CHARISSIMO FILIO FRIDERICO ILLUSTRI REGI SICILIAE EORUMQUE HAEREDIBUS IN PERPETUUM. De regum Sicilie erga Romanam Ecclesiam obseruantia, deque pontificis in illos uoluntate.


Super gentes et regna diuina prouidentia constituti, ut euellamus noxia et salubria cum Propheta plantemus, sic ad uniuersas prouincias nostre considerationis aciem extendere uolumus et circa eas pie sollicitudinis studium exercere, ut sopitis turbinibus tempestatum, quas parit mater diuersitas, seruent ad inuicem mutue caritatis affectum et in uere pacis uinculo gubernentur. Porro specialiter et precipue specialem ac precipuam sollicitudinem circa regnum Sicilie non conuenit adhibere, quod in apostolice sedis feruentius hactenus deuotione permansit: ad quod etiam inclyte recordationis R. quondam patris, W. fratris, et W. nepotis tuorum regum Sicilie filia imperatrix, grata memoria nos inducit, qui in apostolice sedis ac predecessorum  nostrorum dilectione firmius persistentes, ab eius non potuerunt unitatis firmitate diuelli, quin tanto fortius in ipsius obsequio permanerent, quanto aduersus eam se amplius impetus extolleret tempestatis. Hac igitur consideratione diligenter inducti ac credentes quod predictorum regum uestigia uestra regia serenitas in deuotione ac obsequiis Ecclesie imitetur, uobis et heredibus uestris, qui sicut dictus rex W. quondam frater tuus felicis memorie Adriano pape predecessori nostro exhibuit, nobis et successoribus nostris et Ecclesie Rom. fidelitatem et hominium exhibere ac que subscribuntur uoluerint obseruare, concedimus regnum Sicilie, Ducatum Apulie et principatum Capue cum omnibus  pertinentiis suis, Neapolim, Salernum et Amalfiam cum pertinentiis suis, Marsiam et alia que ultra Marsiam habere debetis et reliqua tenimenta que tenetis a predecessoribus uestris hominibus sacrosancte Rom. Ecclesie iure detenta et contra omnes homines adiuuabimus honorifice manutenere. Pro quibus omnibus coram uenerabili fratre nostro Octauiano episcopo Hostien. apost. sedis legato, quem ad iuramentum tuum, filia imperatrix, recipiendum transmisimus, fidelitatem nobis nostrisque successoribus et Ecclesie Rom. iurasti, sicut continetur in duobus similibus capitularibus, quorum  unum penes te sigillo nostro, alterum penes nos sigillo tuo aureo signatum habetur; tirmiter repromittens quod quia presens presenti debet hominium exhibere, quandocunque nos aut successores nostri te in aliqua parte regni, quam secure possis adire ad nostram presentiam uocauerimus, reuerenter accedes ligium hominium prestitura, nisi certum impedimentum aut necessitas euidens interueniat: quibus cessantibus, sine fraude uenies ad ligium hominium faciendum. Cum autem tu, fili rex, fauente Domino ad legitimam etatem perueneris, nobis et successoribus nostris ac Ecclesie Rom. fidelitatem et ligium hominium exhiberetis censum uero sexcentorum squifatorum  de Apulia et Calabria, quadringentorum uero de Marsia, uel equiualens in auro  uel argento, uos ac heredes uestros statuistis Ecclesie Rom. annis singulis soluturos, nisi forte impedimentum aliquod interueniat: quo cessante, census ex integro persoluetur. Electiones autem secundum Deum per totum regnum canonice fiant, de talibus quidem personis quibus uos ac heredes uestri requisitum a uobis prebere debeatis assensum. Ut autem hec que supra diximus tam nostro quam successorum nostrorum tempore perpetuam obtineant firmitatem et nec uestris nec heredum uestrorum temporibus alicuius ualeant presumptione turbari, nos ea de communi consilio et uoluntate fratrum nostrorum auctoritate apost. confirmamus, et ualitura in perpetuum presenti pagina communimus et tam a nobis quam successoribus nostris perpetuis temporibus  statuimus obseruanda. Nulli ergo etc. usque ad uerbum indignationem incurrat reamque se diuino iudicio de perpetrata iniquitate cognoscat etc. in modum priuilegii. Cunctis autem omnia predicta seruantibus, etc.



CCCCXI. CONSTANCIAE IMPERATRICI REGINAE SICILIAE AC CHARISS. FILIO ILLUSTRI REGI SICILIAE. De forma et modo in electionibus pontificum obseruandis. 

Nec nouum nec iniustum existit si regno Sicilie gratiam facimus specialem, quod, inter uniuersas et singulas regiones in quibus nomen colitur Christianum, fere semper promptius et deuotius in Ecclesie  Rom. deuotione permansit et ab eo specialius meruit honorari. Reges siquidem et principes eius in apo. sedis fidelitate fortius roborati, usque adeo ei fideliter et familiariter adheserunt, ut ad ipsius exaltationem potenter intenderint et ab ea nullius diuelli potuerint impetu tempestatis, se in ipsa et per ipsam exaltari credentes et in ea post Deum sue spei ponentes et gaudii fundamentum. Specialiter autem inclyte recordationis R. quondam pater, W. frater et W. nepos tui, filia imperatrix, reges Sicilie familiari eam uenerati sunt deuotionis obsequio et predecessoribus nostris usque adeo non minus in aduersis  quam prosperis adheserunt, ut cum fratribus nostris uobis ob eorum memoriam et constantiam sinceritatis quam ad nos uos habere cognouimus, per effectum, quantum cum Deo et nostra possumus honestate, deferre uelimus et salua iustitia et Ecclesiarum canonica libertate petitionibus uestris assensum facilem exhibere. Ne igitur ulla de cetero inter nos et successores nostros ac uos et heredes uestros super electionibus dissensio suscitetur, modum faciende in posterum electionis presentibus curauimus litteris explicare: in quibus sic in multis regie serenitati deferimus, ut libertatem ecclesiasticam non ledamus. Sede uacante, capitulum significabit uobis et uestris heredibus obitum decessoris. Deinde conuenientes in unum, inuocata  Spiritus sancti gratia, secundum Deum eligent canonice personam idoneam, cui requisitum a uobis prebere debeatis assensum et electionem factam non different publicare. Electionem uero factam et publicatam denuntiabunt uobis et uestrum requirent assensum. Sed antequam assensus regius requiratur, non inthronizetur electus nec decantetur laudis solemnitas que inthronizationi uidetur annexa, nec antequam auctoritate pontificali fuerit confirmatus, administrationi se ullatenus immiscebit. Sic enim honori uestro uolumus condescendere, ut libertatem canonicam obseruemus, nullo prorsus obstante rescripto quod a sede apostolica fuerit impetratum. Rogamus ergo serenitatem regiam et attentius exhortamur, quatenus contra prescriptam electionis  formam nec uos ueniatis de cetero nec cogatis alios nec patiamini qualibet occasione uenire; sed taliter in hoc nobis studeatis et ecclesiastice libertati deferre, ut timorem eius habere pre oculis uideamini per quem reges regnant et principes dominantur, et sponsam eius Ecclesiam uenerari. Nulli ergo, etc. hanc paginam nostre dispositionis et constitutionis, etc.

Datum Laterani.



CCCCXII ARCHIEPISCOPIS, EPISCOPIS, ET ALIIS ECCLESIARUM PRAELATIS, ET UNIuERSO CLERO IN SICILIA CONSTITUTIS. Eiusdem argumenti cum epistola precedenti.

 Si carissime in Christo filie nostre Constancie imperatrici regine una cum carissimo filio illustri rege Sicilie in multis gratiam facimus specialem, non est ab aliquibus in admirationem ducendum, cum regnum Sicilie ad ius et proprietatem Ecclesie Romane pertineat et in eius fidelitate perstiterit, ac permanserit unitate. Nostis etenim qualiter inclyte recordationis R. W. et W. Sicilie reges illustres in apostolice deuotionis fere semper permanserint firmitate, qualiter predecessores nostros fuerint humiliter uenerati, qualiter etiam in Ecclesia Rom. post Deum sue spei posuerint et gaudii fundamentum et in ea et per eam se crediderint exaltari. Nostis etiam qualiter predecessores nostri Romani pontifices reges ipsos ac regnum Sicilie quadam semper  prerogatiua dilexerint et ad augmentum ipsius, utpote quod peculiare, sicut est, et proprium reputabant, intenderint et quietem. Quia uero quantumcunque uelimus eorum honori deferre, libertatem canonicam et honestatem ecclesiasticam intendimus obseruare. Ne igitur ulla de cetero inter nos et successores nostros et predictam imperatricem et filium eius, Sicilie regem illustrem, uel heredes eorum super electionibus denuo dissensio suscitetur, que hactenus inter Ecclesiam et regnum rancoris cuiusdam et indignationis fomitem ministrabant, modum faciende in posterum electionis presentibus curauimus litteris explicare: in quibus sic regie serenitati deferimus, ut libertatem ecclesiasticam non ledamus. Sede uacante significabit  capitulum eis et eorum heredibus obitum decessoris, etc. usque ad uerbum immiscebit. Ideoque uniuersitati uestre per apostolica scripta mandamus et districte precipimus quatenus, cum aliquam Ecclesiarum uestrarum pastore uacare contigerit, secundum prescriptam electionis formam, omni gratia et timore postpositis, procedatis nec contra eam aliqua presumatis occasione uenire. Alioquin electiones taliter factas diligenti discussione prehabita dante Domino, infirmare curabimus, et eligentium transgressionem animaduersione debita castigare. uolumus etiam nichilominus et mandamus ut de cetero ad Rom. Ecclesiam libere, cum opus fuerit, appelletis et, interpositis ad nos appellationibus curetis humiliter et deuote deferre. Nos etiam, quoties  necessitas postulauerit, apost. sedis legatos ad uos curabimus destinare, qui que plantanda sunt plantent et euellant que fuerint euellenda, quorum obediatis monitis et preceptis. Nullo prorsus in omnibus prescriptis capitulis obstante priuilegio uel rescripto quod a sede apostolica fuerit impetratum. Ut autem que prescripta sunt apud uos nulla possint obliuione deleri, mandamus atque precipimus quatenus forma litterarum istarum ad perpetuam memoriam in maioribus Ecclesiis transcripta seruetur.

In eumdem modum archiepiscopis, Episcopis, abbatibus, prioribus et uniuerso clero in Apulia constituto.



CCCCXIII. ARCHIEPISCOPIS, EPISCOPIS, ABBATIBUS, PRIORIBUS ET UNIuERSIS ECCLESIARUM PRAELATIS IN SICILIA CONSTITUTIS. Ut legato apostolico obtemperent et piam illius uoluntatem adiuuent.


Persecutionis olim olla succensa, dum flantis rabies aquilonis Calabros montes nouo deiiceret terre motu, et per plana iacentis Apulie puluerem in transeuntium et habitantium oculos suo turbine suscitaret, dum etiam Taurominitana Charybdis sanguinem, quem tempore pacato sitiuerat, euomeret cedibus satiata, usque adeo fuit iter maris et terre preclusum, ut interiacentis impetus tempestatis mutuum matris ad filios et filiorum ad matrem impediret affectum et naturalis affectum interciperet  caritatis. Nunc autem cum eo faciente nobiscum signum in bonum cui uenti et mare obediunt, nascentis austri clementia cadentis fugauerit impetum aquilonis, et preterite turbationis caliginem eris per Dei gratiam iam ex maiori parte placati claritas serenauerit, ita quod regnum Sicilie reparatum in statum felicitatis antique ad deuotionem Ecclesie plene redierit, a qua uisum fuerat persecutionis tempore recessisse: beneficium ei uolumus grate uisitationis impendere ac in dilectione ipsius predecessorum nostrorum uestigiis adherere. Cum autem ipsum inter uniuersas orbis prouincias tanquam Ecclesie patrimonium specialiter diligamus, uolentes mentis affectum, quem circa ipsum gerimus, ostendere plenius in persona legati, eum illuc  de fratrum nostrorum consilio duximus destinandum quem inter ceteros fratres nostros speciali caritate diligimus et beneuolentia singulari eius exigentibus meritis amplexamur. Sane eum adhuc in regno ipso remanserint uestigia quedam dissensionis antique, talem et tantam personam huius legationis officio duximus deputandam, que auctoritate premineat, polleat honestate et in opere et sermone sit potens et ex eo quod gratiam nostram plenius obtinet et nostram nouit melius uoluntatem, eos qui pacem regni turbare forsitan moliuntur liberius comprimere possit, et uniuersum regnum in carissime in Christo filie nostre Constancie imperatricis regine ac filii eius Friderici, Sicilie regis illustris, fidelitate pariter et obsequio stabilire, contumaciam  deprimens superborum et colla sublimium commissa sibi potestate conculcans. uenerabilem igitur fratrem nostrum Octauianum Hostien. episcopum, apost. sedis legatum, uirum prouidum et honestum, qui ob gratiam familiaritatis et dilectionis antique ac sue dignitatis intuitu primum inter fratres nostros apud nos locum meruit obtinere, in regnum Sicilie duximus destinandum: qui iuxta uerbum propheticum dissipet et euellat que nouerit euellenda, et edificet et plantet que cognouerit esse plantanda; uos etiam de beneuolentia quam circa predictam reginam et filium eius regem illustrem gerimus, efficiat certiores. Ideoque uniuersitati uestre per apost. scripta mandamus et districte  precipimus quatenus predictum legatum sicut personam nostram, imo nos ipsos in eo recipientes humiliter et deuote et, sicut condecet uos et ipsum, honorifice pertractantes, que inter uos corrigenda duxerit seu etiam statuenda recipiatis humiliter et inuiolabiliter obseruetis; ita quod nos, qui honorem eius proprium reputamus, uobis propter eum respondere gratius quasi ex debito teneamur: scituri quod sententiam quam in contumaces tulerit ratam habebimus et faciemus, auctore Domino, inuiolabiliter obseruari.

In eumdem modum archiepiscopis, episcopis, abbatibus, prioribus et uniuersis Ecclesiarum prelatis  per regnum Sicilie citra Farum constitutis: ita quod ubi ponitur in regnum Sicilie duximus destinandum, ponatur legatum in Siciliam et totum regnum duximus destinandum.



CCCCXIu. AN. NEAPOLITANO ARCHIEPISCOPO. De pluralitate beneficiorum restringenda. 

 Cum, secundum doctrinam Apostoli, non sit conueniens ut unus sit ebrius et alter debeat esurire, nec, iuxta instituta canonica, uni persone tantum debeat de redditibus ecclesiasticis assignari unde scrupuloso corde alii moueantur, qui ad dispositionem pontificis sunt pro personarum meritis diuidendi, non sufficimus admirari quod, sicut nostris  auribus est relatum, in Ecclesie tibi commisse stipendiis obtinendis, quod iniquum est et absurdum, imperiti magistris, noui antiquis, rudes emeritis preferuntur. Unde Ioannes filius quondam comitis Aliern.  Ecclesie tue clericus plus potentia patris sui quam predecessoris tui spontanea uoluntate ultra uiginti Ecclesias in ciuitate Neapolitan. et in maiori Ecclesia beneficium maximum proponitur obtinere. Cum ergo in nullius persona pretermittendum sit quod in statutis generalibus continetur, fraternitati tue auctoritate presentium indulgemus ut non obstante appellationis diffugio superfluitatem ad moderamen reducas, non plus de redditibus ecclesiasticis clerico prefato dimittens quam apud unum de plus habentibus  noscitur residere; aliis omnibus beneficiis personis idoneis conferendis, que cum officiis diuinis inseruiant, nondum adepte sunt stipendia clericorum. Nulli ergo etc. concessionis etc.

Datum Laterani, Idibus Nouembris.



CCCCXu. AN. NEAPOLITANO ARCHIEPISCOPO. Quod iuramentum bonis moribus et iuri repugnans non sit obligatorium. 

 Ad nostram noueris audientiam peruenisse quod dudum a te quasi per extorsionem tale fuit prestitum iuramentum quod in omni causa deberes  ordinem iudiciarium obseruare. uerum quoniam secundum traditiones canonicas manifesta accusatione non indigent nec in eis est ordo iudiciarius obseruandus, qui debet in aliis obseruari, neque tu, quando sub premisso tenore iurasti, habebas in mente ut propterea uenires contra canonicas sanctiones, alioquin non iuramentum, sed periurium potius exstitisset nec aliqua ratione seruandum: Nos iuramentum tuum benignius interpretari uolentes, ita quod consonet canonicis institutis, fraternitati tue auctoritate presentium intimamus quod in manifestis et notoriis ratione iuramenti premissi non credimus te teneri seruare subtilitatem   ordinis iudiciarii, quam in his non seruari per omnia ipsa quoque iuris ratio postulat et requirit. Unde uidebitur, nec immerito, subtiliter intuenti de ordine iudiciorum procedere ut in premissis non per omnia ordo iudiciarius obseruetur: quanquam et secundum approbatum intellectum Scripture diuine recte possit intelligi quod iurasti ut in omnibus causis ordinem iudiciarium obseruares, in illis uidelicet in quibus est ordo iudiciarius obseruandus. Sic ergo faciens, et iuramenti tenorem seruabis et instituta canonica non omittes.

Datum Laterani, XuIII Kal. Decembris.



CCCCXuI. ABBATIBUS, ABBATISSIS ET ALIIS ECCLESIARUM PRAELATIS ECCLESIAE NEAPOLITANAE SUBIECTIS. Ne bona et res Ecclesie alienentur. 


Cum sacris canonibus caueatur ne abbatibus, presbyteris aliisque ministris de rebus ecclesiasticis uel sacro ministerio deputatis absque permissione ac subscriptione sui episcopi aliquid alienare liceat, uel etiam obligare, non possumus non mirari quod, sicut nostro est apostolatui reseratum, possessiones Ecclesiarum donare, uendere presumitis, et locare, uenerabili fratre nostro A. Napolitano archiepiscopo nullatenus requisito. Cum itaque cautum sit iure canonico et humano ut que contra leges fiunt habeantur pro inutilibus et infectis, uniuersitati uestre per apostolica scripta precipiendo mandamus quatenus ab his que premisimus  desistentes, bona Ecclesiarum, quarum conditionem meliorem potestis facere, non peiorem, nisi necessitas uel utilitas exegerit manifesta et sine licentia prefati archiepiscopi alienare in preiudicium Ecclesiarum uestrarum nullatenus attentetis. Alioquin eidem archiepiscopo dedimus in mandatis ut si aliter a uobis temere factum fuerit, auctoritate nostra et sua, prout ius expostulat, decernat irritum et inane.

Datum Laterani, XuII Kalend. Decembris.



CCCCXuII. AN. NEAPOLITANO ARCHIEPISCOPO. Propter debita Ecclesie aliqua uendere licet. 

 Sicut nostris est auribus intimatum, Ecclesia Neapolitana tanto premitur onere debitorum, quod aliter liberari non poterit, nisi de ipsius possessionibus distrahatur: quod tu occasione iuramenti post consecrationem, sicut moris est, prestiti, quo inter alia uendi possessiones Ecclesie prohibentur, absque licentia nostra facere non attentas. Nos igitur attendentes quod huiusmodi sacramenta sint ob fauorem Ecclesiarum introducta nec in earum debeant retorqueri lesionem, plenam de tua discretione fiduciam obtinentes, ut pro Ecclesie tue debitis persoluendis, de ipsius Ecclesie possessionibus minus utilibus, cum de mobilibus debita nequeant expediri, secundum instituta canonica,  de consilio tuorum uendere ualeas clericorum auctoritate tibi presentium indulgemus.

Datum Laterani, Idibus Nouembris



CCCCXuIII. DECANO ET CAPITULO BEATI HILARII PICTAuEN. Ut Petro nepoti Aimerici de Partiniaco prebendam conferant. 

 Si eam que apud nos plenitudo residet potestatis, qua non extollimur in superbiam sed ad prouidentiam excitamur considerassetis attente, et qua facta nostra prosequi perfectione uelimus uoluissetis subtilius intueri, nunquam cor uestrum in tante presumptionis audaciam ascendisset, ut, sicut testimonio multorum accepimus, tam temere  nostris presumeretis institutionibus obuiare. Recolimus siquidem quod defuncto quondam in Urbe magistro Aimerico de Partiniaco, erga dilectum filium Petrum nepotem ipsius non potuerimus misericordia non moueri; quem uidentes omni consilio et auxilio destitutum, ad prouisionem eius fuimus uehementius excitati; sicque ad desolationis sue remedium, prebendam quam idem auunculus eius in Ecclesia uestra olim habuerat, sicut de plenitudine potestatis nobis concesse licebat, ei misericorditer duximus conferendam, de ipsa per annulum propriis manibus inuestientes eumdem eamque ipsi auctoritate apostolica confirmantes, ne inuestitura nostra siue donatio sperato posset effectu quorumlibet temeritate priuari. Unde cum uobis  precepissemus districte ut ipsum ob sedis apostolice reuerentiam eiusque probitatis obtentum, in uestrum fratrem et canonicum admittentes iamdicte prebende beneficium, sicut illam auunculus ipsius olim noscitur habuisse, contradictione, oc. et ap. cessantibus, sine difficultate qualibet assignare minime differretis, uos id noluistis exsequi, ut decebat, licet uenerabilis frater noster Burdegalen. archiepiscopus, sicut ex litteris eius accepimus, bone memorie A. Pictauen. episcopi uolens supplere defectum, qui super hoc a nobis datus fuerat, exsecutor, nostrumque tanquam prouidus et discretus propositum adiuuare, uos ad id cum suis litteris monuisset. Nos igitur, licet ex  hoc, nec immerito, contra uos commotionis materiam habeamus, uobiscum in spiritu lenitatis et mansuetudinis adhuc agere cupientes, per iterata uobis scripta mandamus et in obedientie uirtute districte precipimus quatenus, prout in mandatis nostris, ut dictum est, recepistis, dilationis, occasionis, exceptionis et appellationis summoto diffugio, non obstante etiam si interim propter hoc nuntium ad sedem apostolicam transmisistis, prefato P. dictum beneficium cum fructibus post presentationem litterarum nostrarum perceptis, tam libenter quam liberaliter, absque difficultate qualibet assignetis. Alioquin noueritis nos uenerabilibus fratribus nostris Bituricen. et Burdegalen. archiepiscopis  precipiendo mandasse ut, si infra uiginti dies post susceptionem presentium mandatum nostrum, non duxeritis effectui mancipandum, illos quos contumaces inuenerint et rebelles sublato cuiuslibet occasionis et appellationis obstaculo, excommunicationis uinculo innodantes. Ecclesiam ipsam subiiciant interdicto. Quod si nec sic infra duos menses poteritis emolliri, iidem nullam sententiarum illarum aliquatenus relaxari permittant; sed tandiu singulis diebus Dominicis et festiuis, pulsatis campanis et exstinctis candelis, predictam excommunicationis sententiam per totam prouinciam Burdegalen. publice faciant innouari, donec predictus P. plenam et pacificam ipsius prebende possessionem habuerit et pro tanto satisfacturi excessu nostro  uos duxeritis conspectui presentandos; rebelles nichilominus ab omni ecclesistico beneficio suspendentes, ut saltem pena cerceat quos obedientia non emollit. Si quid etiam post receptionem litterarum in Ecclesia uestra ordinatum fuerit uel statutum, per quod mandatum nostrum possit eludi, aut etiam impediri, illud irritum decernimus et inane.

Datum Laterani, II Idus Nouembris.



CCCCXIX. ABSALONI LUNDEN. ARCHIEPISCOPO EIUSQUE SUCCESSORIBUS CANONICE SUBSTITUENDIS IN PERPETUUM. De primatu archiepiscopi Lundensis. 

 In eminenti apostolice sedis specula, disponente Domino constituti, salubriter iniuncti nobis officii exsequimur actionem, si ea que per antecessores nostros ad salutem fidelium instituta noscuntur, consensu nostro firmamus, et ne cuiuslibet temeritatis quatiantur incursu, exactam diligentiam adhibemus. Cum enim Ecclesie sue promiserit Dominus, dicens, Pro patribus tuis nati sunt tibi filii, constitues eos principes super omnem terram , illi bene uidentur patribus successisse atque utiliter impositum genere principatum, qui non potestate letantur, sed ad salutem eorum qui gubernandi sunt, cum timore ac tremore credite potestatis auctoritatem exercent, studentes semper antecessoribus suis in bonis actibus conformari et que  laudabiliter ab eis facta sunt et seruare in semetipsis, et aliis nichilominus seruanda monstrare. Hac itaque nos suscepti officii consideratione inducti, et felicis memorie Adriani Pape antecessoris nostri uestigiis inherentes, quod ipse de confirmatione regni Suetie cum fratrum suorum consilio et uoluntate constituit  , nos etiam firmum et illibatum perpetuis temporibus decernimus permanere. Constituit enim quod Lundensis archiepiscopus, qui pro tempore fuerit, super regnum illud primatum semper obtineat et ordine quo subsequitur debeat ei preesse: qui tanto frequentius et utilius illi terre que ad salutem fidelium pertinent ministrabit, quanto necessitatem eorum atque defectum e uicino  plenius poterit intueri. Pallium enim antecessori tuo tribuit, ut archiepiscopum in regno Suetie quam citius opportunitatis occurreret ordinaret et pallium quod nostra ei uice conferret, eo quidem ordine obseruato, ut uidelicet is qui per Lunden. archiepiscopum metropolitanus ibi fuerit institutus gratiam consecrationis per manum archiepiscopi Lunden. adeptus, ipsi et Lunden. Ecclesie, salua fidelitate Romane Ecclesie, fidelitatem et obedientiam iuramento promittat. Pallium sane taliter consequetur: Nuntius Lunden. Ecclesie siquidem cum nuntio illius Ecclesie pro impetrando pallio ad Ecclesiam Romanam accedat; et cum illud a Romano pontifice impetrauerit, ad Lunden. Ecclesiam reportabunt. Lunden. autem archiepiscopus illud accipiens,  archiepiscopo Suetie tribuet, et fidelitatem et obedientiam Rom. Ecclesie iureiurando promittet. Metropolitano uero ibi ad honorem Dei et decorem domus sue salutemque fidelium constituto, Lundensis archiepiscopus et dignitate primatus in perpetuum presidebit, et ipse ei reuerentiam et obedientiam tanquam suo primati humiliter exhibere curabit. Quod utique in bone memorie Stephano quondam Upsalensi, qui a predecessore tuo pie recordationis Eschillo archiepiscopo tempore felicis memorie Alexandri Pape, eo presente, Senonis ratione iamdicte institutionis gratiam consecrationis accepit et sub antecessoribus nostris bone memorie Lucio et Clemente secundum prescriptum ordinem  in Io. et Petro supradicte Ecclesie episcopis, quos tua fraternitas in archiepiscopos consecrauit, et pallium uice ipsorum antecessorum nostrorum contulit, dignoscitur adimpletum. Quoniam igitur hoc sicut a prenominato Adriano antecessore nostro statutum est, ita sub te et antecessore tuo effectum accepit, nos memorati Adriani et felicis recordationis Alexandri, Lucii, Urbani, Clementis, et Celestini predecessorum nostrorum Rom. pontificum uestigiis in tam laudabili opere inherentes, nostro et fratrum nostrorum fauore prosequimur et firmum et illibatum perpetuis temporibus decernimus permanere. Nulli ergo, etc. hanc paginam nostre confirmationis, etc. Salua apostolice sedis auctoritate. Si qua igitur, etc.

 Datum Laterani, per manum Rainaldi domini pape notarii, cancellarii uicem agentis, IX Kalend. Decembris, indictione II, incarnationis Dominice anno 1198, pontificatus uero domini Innocentii pape tertii anno primo.



CCCCXX. PRAEPOSITO DE SERAND. ET UNIuERSIS ECCLESIARUM PRAELATIS IN UTLANDIA CONSTITUTIS. De grauibus quibusdam abusibus mature corrigendis. 

Nostris fuit auribus intimatum, quod cum propter inundationem aquarum in terra uestra impedimentis fossatorum obstantibus sit accessus difficilis et regressus, ab eo tempore quo ibidem fuit fidei nouella  plantatio est statutum, et usque ad hec tempora obseruatum ut prepositus qui ibidem, quantum licet, uices gerit episcopi, temporibus illis quibus facilior patet ingressus, apud unamquamque Ecclesiam propter magnitudinem parrochie et uniuersitatem delinquentium quatuor diebus, si uoluerit, maneat, synodum ibi celebraturus indictam. Ubi si quis accusatus fuerit et reatum suum confessus in publico, condigna ei penitentia iniungitur pro excessu, pena pecuniaria pro eo de quo fuit sponte confessus postmodum puniendo. Si uero crimen inficiatur obiectum, cum duodecim parochianis suis denominatis innocentiam suam prestito iuramento purgabit. Si qui uero in purgatione defecerint, uel ad synodum uenire contempserint, ad proximam  Ecclesiam secunde synodi uocantur pro contumacia corrigendi; qui si forte non uenerint uel incorrigibiles ibi apparuerint, ad tertiam Ecclesiam tertie synodi legitime citabuntur et si incorrigibiles adhuc exstiterint, pro contumacia sua anathematis sententia ferientur. Nunc autem populi eiusdem terre uolentes sua colla subtrahere synodalibus institutis, cum maioribus, qui preficiuntur aliis iure fori consilio inito, eis non modicam quantitatem pecunie promiserunt, ut eorum auxilio et fauore suffulti, si fuerint in synodo accusati quod excommunicatis communicare presumpserint, non teneantur super hoc respondere, et quantumcunque legitime quis ad synodum sit citatus, si uenire noluerit, propter contumaciam non possit uinculo  excommunicationis astringi. Illud etiam ualde reprehensibile de nouo inter alias consuetudines perniciosas obrepsisse dolemus, quod quantumcunque quis deliquisse noscatur, non nisi ad satisfactionem unius marce soluende compelli possit; licet quandoque damna Ecclesiis uel aliis locis religiosis illata longe maioris estimationis existere uideantur. Est etiam aliud quod Deo uidetur et sacris canonibus inimicum, uidelicet quia nituntur introducere uiolenter, ut quicunque de equestri ordine aliquam se in quinta uel sexta consanguinitatis linea contingetem duxerit in uxorem, episcopo uel preposito gerenti uices episcopi marcham argenti persoluat et sic eam, quoad uixerit, sibi inuito episcopo etiam  ualeat retinere. Si uero pedestrium fuerit consortio deputatus, dimidiam marcam argenti persoluat episcopo et sic consanguineam suam quoad uixerit non dimittet. uestre igitur uniuersitati per apostolica scripta mandamus atque precipimus quatenus id quod a prima fidei plantatione super synodis celebrandis et corrigendis excessibus noscitur rationabiliter introductum et laudabiliter hactenus obseruatum faciatis inuiolabiliter obseruari, quoslibet temere resistentes per districtionem ecclesiast., app. postposita, compescentes. Perniciosam uero consuetudinem de satisfactione unius marce, quantuscunque uideatur excessus et de matrimoniis, que licet  minus legitime contracta inter consanguineos, dato pretio, stare consueuerunt, episcopo renitente, facientes penitus aboleri, si quos ita coniunctos esse noueritis aut tueri uolentes sub huius pretextu consuetudinis matrimonia contrahenda uel que taliter sunt contracta, nisi tantam presumptionem secundum canonicas institutiones ad monitionem uestram digna satisfactione correxerint, sublato appellationis obstaculo, excommunicatione notetis et tanquam excommunicatos usque ad satisfactionem condignam auctoritate apostolica nuntietis ab omnibus arctius euitandos. Nullis litteris obstantibus ueritate tacita, etc.

Datum Laterani, Idibus Nouembris.



CCCCXXI. ABSALONI LUNDENSI ARCHIEPISCOPO


Nostris fuit auribus intimatum, etc. ut supra fere in eumdem modum usque ad uerbum arctius euitandos. Quocirca fraternitati tue per apost. scripta mandamus quatenus si dicti prepositus et prelati mandatum nostrum noluerint uel contempserint adimplere, tu eos ad hoc monitione premissa per censuram ecclesiasticam appellatione remota compellas. Nullis litteris, etc. ut supra.



CCCCXXII. A. ARCHIEPISCOPO ET CAPITULO LUNDENSI. De modo res Ecclesie donandi in Dacia. 

 Ex litteris quas tu nobis, frater archiepiscope, destinasti intelleximus manifeste quod regnum  Dacie, quantum ad ea que ius fori contingunt, consuetudinibus suis et institutionibus regum suorum omnino regatur; unde nullum usum testamentorum illius prouincie habere contingit, qui alibi in ultimis decedentium uoluntatibus secundum legalem obseruantiam custoditur. Si uero aliquis possessiones aliquas claustris uel aliis religiosis locis in bona ualetudine uel uoluntate ultima constitutus uult pro suorum remedio peccatorum conferre; hanc Ecclesie conferendi formam esse proponis, quod in huiusmodi donationibus  modicum terre consueuit assumere aut in extremitate pallii quod manu episcopi uel cuiuslibet alterius prelati Ecclesie sustinetur, aut super ipsum altare  aliquo inuolutum panniculo cum debita humilitate ponendum, sub testimonio uidentium et audientium, forma donationis huiusmodi subsequente, que scotatio uulgariter appellatur. uerum quia huiusmodi donatio malitiose a quibusdam cauillatoribus, sicut asseris, impeditur  , a nobis humiliter postulasti ne loca religiosa et Ecclesie, quibus multe possessiones sub scotatione huiusmodi sunt collate, ab aliquibus possint uel debeant temere per turbari paterna debemus [l. debeamus] sollicitudine prouidere. Nolentes igitur ut tales constitutiones, quas diuturnitas temporis, ut asseris, obseruauit, et usus consuetudinis hactenus approbate retinuit,  temeritate qualibet infirmentur, discretioni uestre per apostolica scripta mandamus quatenus donationes eorum que sub obtentu consuetudinis claustris, ecclesiis uel quibuslibet locis religiosis pie ac prouide conferuntur uel etiam sunt collate, faciatis irreuocabiles obseruari, cum huiusmodi signum, quod scotatio dicitur, non tam facte donationis quam tradite possessionis sit euidens argumentum, si quos contradictores inueneritis aut rebelles, auctoritate freti apostolica, per censuram ecclesiasticam, monitione premissa, sublato appellationis obstaculo, compescentes.

Datum Laterani, XuI Kal. Decembris.



CCCCXXIII. S. PRAEPOSITO DE STRAND. Preposituram ipsi collatam confirmat 


Cum a nobis petitur, etc., usque ad uerbum assensu, preposituram sitam in locis qui uulgariter appellantur Strand et Ford, sicut eam predecessores tui iuste et canonice possederunt, et tu eamdem a uenerabili fratre nostro W. episcopo Slethuicen. canonice tibi concessam iuste ac sine controuersia possides cum omni iure ac pertinentiis suis auctoritate tibi apostolica confirmamus, etc. Nulli ergo, etc.

Datum Laterani, XuI Kal. Decembris.



CCCCXXIu. ABSALONI LUNDEN. ARCHIEPISCOPO. Ut preposito de Strand ablate Ecclesie restituantur. 


Transmissa nobis dilectus filius S. prepositus de Strand conquestione monstrauit, quod dilectus filius E. prepositus de Scelsuuig. duas Ecclesias, uidelicet de Henestbl. et de Stuntabl. ad suam preposituram de iure spectantes, eidem iniuste subtraxit. Nolentes igitur eumdem prepositum aliquod in suo iure dispendium sustinere, fraternitati tue per apostolica scripta mandamus quatenus prefatum prepositum de Scelsuig.  ad restitutionem Ecclesiarum illarum per censuram ecclesiasticam monitione premissa, sublato appellationis obstaculo, iustitia mediante, compellas.

Datum Laterani, uIII Kal. Decembris.



CCCCXXu. IOFFRIDO ABBATI MONASTERII DE SORE EIUSQUE FRATRIBUS TAM PRAESENTIBUS QUAM FUTURIS, REGULAREM uITAM PROFESSIS IN PERPETUUM. Priuilegia ipsorum atque donationes confirmat. 


Religiosam uitam eligentibus, etc., usque ad uerbum uocabulis. Locum ipsum de Sore, in quo prefatum monasterium situm est cum omnibus pertinentiis suis. Grangias Slahglose, Luinge, Guthem, Biarby, Wendelose, Wethlebi, Asuuardabothe, Egby cum adiacentibus syluis, pratis et pascuis, piscariis et molendinis; et grangiam in Hallandia, que dicitur Toacher, cum syluis et ceteris pertinentiis suis;  Nytorp cum adiacentibus agris, syluis et pascuis; Gotstorp cum adiacenti sylua; et exteriores similiter mansiones, uidelicet Snartinge, Glostorp, Winnige, Quercheby, Scupinge, Tornelef cum adiacentibus terris et concoloniis suis; et partem decimarum quam habetis in parochiis Oleseh, Harastald, Finnatorp, Gelet; et illud quod habetis in Leoghe, Sundetorp, Sunuarthatorp, Biarby et Gerlef; et illud quod habetis in prouentibus apud memoriam sancte Margarite Ecclesie beate Marie Roschildis. Preterea donationem siue concessionem ab inclyte memorie Waldemaro quondam rege Danorum et carissimo in Christo filio nostro Canuto rege, filio eius, super libertate et immunitate colonorum uestrorum uobis pia deuotione factam, sicut in eorumdem regum  scriptis authenticis continetur, auctoritate uobis apo. confirmamus et presentis scripti priuilegio communimus. Sane laborum, etc. Liceat quoque uobis clericos uel laicos, etc. Prohibemus insuper ut nulli uestrorum fratrum post factam, etc. Discedentem, etc. Illud districtius inhibentes ne terras, etc. Si que uero, etc. Ad hec etiam prohibemus ne, etc. Quod si facere, etc. Licitum preterea sit uobis in causis, etc. Insuper auctoritate apostolica inhibemus ne ullus, etc. Si uero episcopus in cuius parochia, etc. Illud adiicientes ut in recipiendis proc., etc. Pro consecrationibus uero etc. Alioquin liceat, etc. Quod si sedes, etc. Quia uero, etc. Porro si episcopi uel alii, etc. Paci quoque, etc.  Preterea omnes libertates etc. Decernimus, etc. Si qua igitur, etc.

Datum Laterani, per manum Rainaldi, domini pape notarii, cancellarii uicem agentis, IX Kal. Decembris, indictione II incarnationis Dominice anno 1198 pontificatus uero domini Innocentii pape tertii anno primo.



CCCCXXuI. CONSULIBUS ET POPULO TUDERT. Recipit illos in protectionem apostolicam, confirmatque uetera ipsorum priuilegia.

Sacrosancta Romana Ecclesia, que omnium fidelium mater est et magistra, illos propensius diligere consueuit, quos in deuotione ac fidelitate sua nouit feruentius permanere, et ut liberius possint  ab omnium incursibus manere securi, eos tanquam pia mater protectionis sue munimine confouere. Eapropter, dilecti in Domino filii, deuotionem quam erga nos et Romanam Ecclesiam habere noscimini attendentes, uestris quoque precibus inclinati, ciuitatem Tudertinam, que ad ius et proprietatem apostolice sedis pertinere dignoscitur, quam et nos ad manus nostras semper uolumus retinere, ita quod ei cui uices nostras commiserimus, secundum mandatum nostrum debeatis integre respondere, sub beati Petri et nostra protectione suscipimus et presentis scripti pagina communimus. Consulatum autem cum iurisdictione sua uobis auctoritate apostolica confirmamus: concedentes ut his qui sunt  ipsius iurisdictioni subiecti liberum sit ad consules, qui pro tempore fuerint, legitime appellare; ita tamen quod appellationi ad sedem apostolicam interposite humiliter deferatur. Consuetudines quoque antiquas uestras et rationabiles et communiter obseruatas duximus approbandas. Salua in omnibus apostolice sedis auctoritate pariter et iustitia et Ecclesiarum omnimoda libertate. Nulli ergo, etc., nostre protectionis, conf. et conc., etc.



CCCCXXuII. ABBATI ET MONACHIS MONTISSACRI. Diuturnam litem de superioritate et obedientia inter cenobium Montis sacri et Calanense definit. 

Cum super libertate ac subiectione abbatie uestre  a multis retro temporibus inter ipsam et monasterium Calanen. controuersia fuerit agitata, et pro ipsa tu, fili abbas, cum quibusdam de fratribus suis ad nostram presentiam uenissetis, quod dicta Ecclesia uestra subiecta esse debeat Calanen. per authenticum felicis recor. Anastasii predecessoris nostri dictus abbas Calanen. ostendere nitebatur: qui rationibus et scriptis utriusque partis prolatis in medium et coram ipso et fratribus suis qua decuit subtilitate discussis, sicut ibidem plenius continetur, tam scripturarum inspectione quam utriusque partis attestatione cognouit locum Montis sacri et iure fundi et ratione dispositionis ad ius et proprietatem Calanen. monasterii spectauisse, cellamque  ipsius fuisse propriam ab antiquo. uerum quia religione recedente paulatim ab ipso monasterio Calanen. status sui sentiente iugiter detrimentum, locus Montis sacri et religiosorum uirorum numero et terrenis cepit facultatibus ampliari, orta est inter dicta monasteria de prelatione ac subiectione dissensio: fratribus Montis sacri Calanensibus, in quibus feruor religionis pro magna parte defecerat, subesse nolentibus; aliis uero antiquum ius suum in loco Montis sacri laborantibus retinere. Unde, sicut in eiusdem Anastasii predecessoris nostri authentico reperitur, cum pie record. Honorius predecessor suus ad partes accessisset Apulie et causa ipsa per utramque partem ad eius notitiam deuenisset, intellectis partium rationibus eam taliter  terminauit, ut si habitum et ordinem Calanen. monasterii acciperent, monachi Calanenses in loco Montis sacri tanquam in cella sua plenam dispositionem et dominium obtinerent et fratres Montis sacri Calanensi abbati tanquam proprii monachi obedirent. Si uero uel non susciperent, uel susceptum non etiam seruarent, monachi Montis sacri duos romanatos annuatim soluendo monasterio Calanensi, plenam libertatem ulterius obtinerent; sic tamen ut si ad locum Montis sacri quandoque abbas accederet Calanensis, tanquam abbas proprius reciperetur ibidem; et quamuis eiusdem Honorii predecessoris sui mandatum de recipiendo Cauen. monasterii ordine, sicut in eodem dicitur instrumento, a Calanen. aliquandiu fuerit intermissum, quia tamen ibi  postea receptus fuit et seruatus, idem A. predecessor noster iuxta institutionem sancte recordationis Innocentii antecessoris sui. in eadem controuersia taliter diffiniuit ut locus Montis sacri per se abbatia semper existeret; et abbate proprio letaretur et Calanen. abbas primus existeret, Montis sacri secundus et fraterna se inuicem caritate tractarent et monasterium Montis sacri, ob reuerentie signum, et demonstrandum quod ad ius pertinuerit cenobii Calanensis, predictum censum et sine qualibet contradictione persolueret annuatim, et cum abbatem Montis sacri mori contingeret, monachi eiusdem loci eligendi sibi abbatem haberent liberam facultatem, electum uero Calanen. abbati qui foret pro tempore presentarent, ab  eo, si persona esset idonea et electio facta regulariter, sine malitia et prauitate qualibet, confirmandum. Obeunte uero Calanen. abbate, abbas Montis sacri electioni fratrum interesse deberet; et ut celebraretur electio, consilium et operam adhibere. Si autem Calanen. abbas ad monasterium Montis sacri accederet, tanquam primus et maior abbas reciperetur, ibidem reuerenter et honeste tractandus. Abbas uero Montis sacri futurus pro tempore in festo beate Marie ueniens ad cenobium Calanen. censum memoratum deferret et in festo inibi remaneret, a Calanen. fraterna caritate tractandus. Intentionem itaque suam de subiectione monasterii uestri Calanen. probare premissis rationibus  conabantur. Contra quos fuerunt ex parte uestra proposita que sequuntur: Quod cum tempore bone memorie Adriani pape predecessoris nostri pro utroque monasterio partes essent in sua presentia constitute, Calanen. subiectionem sibi deberi proponentibus a fratribus Montis sacri, aliis uero e contrario respondentibus eos nullo tempore prelationem ibidem habuisse de iure et si aliquam habuerunt ipsos fuisse per bone memorie predecessores suos Honorium, Innocentium, Eugenium penitus absolutos, ipse utriusque partis allegationibus et instrumentis auditis et plenarie intellectis, sicut in eius authentico reperitur, eorumdem predecessorum suorum uestigiis inherendo, de fratrum consilio diffiniuit ut fratres Montis sacri  omnimodam obtinerent de cetero libertatem; ita quod neque ipsi neque successores eorum Calanen. subiectionem aliquam exhiberent nec illi obedientiam et reuerentiam ab eis exigere aliquatenus attentarent, saluo censu duorum solidorum Papien. monete annis singulis Calanensi monasterio persoluendo. Illo etiam superaddito, quod si Calanen. abbas ad cenobium Montis sacri aliquo casu accederet, sicut hospes reciperetur ab eis, honeste et humiliter tractaretur. Idem quoque Adrianus predecessor noster iuxta tenorem priuilegii memorati Innocentii, predecessoris sui, instituit ut de cetero in eodem loco Montis sacri futuris temporibus sedes consisteret abbatie et electus abbas pro tempore ad pont. Romanum accederet benedictionis  gratiam recepturus. Nihilominus etiam statuit prefatus pont. Adrianus quod si qua precedentia scripta essent sue diffinitionis aduersa, nullius haberent roboris firmitatem sententia sua stabilitatem debitam obtinente. Per huius ergo diffinitionis paginam, tanquam posterioris, uos premissis Honorii et Anastasii diffinitionibus dicebatis penitus derogatum, si exhibite fuerunt in iudicio a Calanen. pariter et ostense. Alioquin sibi debent penitus imputare, si tempore late a dicto Adriano predecessore nostro sententie, ipsas in medium producere non curarunt; cum sub pretextu nouorum instrumentorum postea repertorum graue sit exemplo res iudicatas ulterius restaurari. Longinquitatem quoque temporis, per quam in quasi possessione  libertatis fuistis, pro parte uestra proponebatis in medio et tam Lucii quam Anastasii et Honorii Rom. pontificum priuilegia, quorum primus confirmauit sententiam Adriani, secundus Calanen. in loco Montis sacri censum tantum duorum solidorum, de quo predicitur, reseruauit, tertius, quando idem locus erat simpliciter prioratus, de soluendo censu constituto ab I. seniore Calanen. abbate et eiusdem benigna receptione apud Montem sacrum, cum illuc accederet, facit in suo priuilegio mentionem. Ad id quoque probandum induxistis bone memorie Celestini pape, predecessoris nostri, sententiam et rescriptum: qui cum, sicut ipsius authentico reperitur, per priuilegia predecessorum suorum Rom. pont. tam antiquorum  quam etiam modernorum, que in sua fecerat presentia recitari, plenius cognouisset monasterium uestrum ad Rom. Ecclesiam nullo medio pertinere et ab omni iure ac subiectione sepedicti Calanen. monasterii fore liberum et immune, nisi quod duo solidos Papien. monete de mandato bone memorie Adriani pape, predecessoris nostri, sibi soluere tenebatur, uolens inter predicta monasteria omnis dissensionis et scandali materiam resecari, et ne monachi propter causarum strepitum a diuinis reuocarentur obsequiis contra obseruantiam monastice discipline, in recompensationem duorum solidorum aliquem locum certum, unde redditus ipse perciperetur, ad eorum arbitrium quibus  super hoc sua scripta direxit, precepit Calanen. assignari a fratribus Montis sacri, qui, sicut ex rescriptis iudicum delegatorum innotuit, licet in quibusdam aliis locis recompensationem obtuleritis congruentem, apud Sipon. tamen areas quasdam faciendi salis officio deputatas, de quibus ad minus unius uncie auri redditus habebatur, quemadmodum iidem iudices rescripserunt, qui hoc ipsum sub testimonio bonorum uirorum subtiliter indagarunt, spontanee contulistis. Unde idem predecessor noster meliorationem Calanen. monasterii considerans in hac parte, de communi fratrum suorum consilio statuit ut Calanen. cenobium predicta esset recompensatione contentum. A cuius exactione ac subiectione fratres Montis sacri  prorsus absoluens, decreuit ut in nullo ei tenerentur de cetero respondere. Statuens insuper ut si qua precedentia scripta inuenirentur premissao constitutioni contraria, ea in sua stabilitate manente, nullum robur, nullam obtinerent penitus firmitatem. Eiusdem etiam Celest. Alex. predecessorum nostrorum priuilegia, quibus et Adr. pape, de qua premisimus, sententia confirmatur et monasterium uestrum ad ius et proprietatem Ecclesie Ro. ostenditur pertinere, ad probandam intentionem uestram in medium produxistis. Premissis ergo et similibus coram nobis et fratribus nostris prudenter a uobis et aliis allegatis, nos uolentes parcere utriusque partis laboribus et expensis, doloris etiam et indignationis materiam amputare,  ut obseruare deberetis quod de ipsa questione pro bono pacis citra diffinitionis calculum diceremus, uos et sepedictos abbatem et monachos Calanen. monuimus diligenter. Cum itaque utraque partium hoc se facturam promisisset spontanea uoluntate, nos prouida deliberatione statuimus quod cenobium uestrum restitutis sibi areis faciendi salis officio deputatis, quas de mandato dicti Celest. pape predecessoris nostri iuxta bonorum uirorum arbitrium in recompensationem predicti census Calanen. monast. assignauit, Ecclesiam S. Iacobi Melphiten. ad ipsum spectantem cum domibus, hortis et duobus trapetis, et insuper tot oliuas dicto mon. Calanen. conferat et assignet, ex quibus possit  idem mon. Calanen. secundum bonorum uirorum arbitrium, quibus hoc committimus, arbitrantium, 16 saumas olei annis singulis obtinere. Illa uidelicet moderaminis equitate seruata, ut oliuarum assignatio nec fiat secundum tempus nimie ubertatis nec secundum nimie sterilitatis euentum, sed iuxta quod sepius accidere consueuit, post factam assignationem et receptionem earum, tam commodo quam incommodo ad Calanen. mon. pertinente. Dictum uero Calanen. monast. renuntiet omni subiectioni, iuri ac censui, quod in loco Montis sacri aliquo unquam tempore habuisset, nec ibidem occasione iuris preteriti futuris temporibus aliquid audeat postulare: quod utraque partium acceptauit. Hoc ergo statutum, sicut a nobis prouide factum est, et  ab utraque receptum, uolentes in posterum irrefragabiliter obseruari, de communi fratrum consilio auctoritate apostolica confirmamus, et presentis scripti priuilegio communimus. Non obstantibus priuilegiis uel rescriptis super subiectione predicti monasterii uestri hactenus impetratis; cum ex certa scientia inter prefata monasteria de uoluntate partium, que prescripta sunt, statuerimus in perpetuum obseruanda. Decernimus ergo, etc., nostre constitutionis et confirm., etc.

Datum Laterani, Iu Idus Nouembris.



CCCCXXuIII. CAMERACEN. CAPITULO. Ut de ipsorum electi uitiis inquiratur, statuaturque, antequam alium eligant.


Ad audientiam apostolatus nostri multorum relatione peruenit quod H. Ecclesie Cameracen. electus, cum ita incuruus sit ut promoueri de iure non possit, in minoribus ordinibus constitutus fuit a uobis ad Ecclesiam uestram electus, et a uenerabili fratre nostro W. Remen. archiepiscopo sancte Sabine card. eius fuit electio confirmata: quem post electionem et confirmationem uenerabilis frater noster Atrebaten. episcopus de mandato ipsius archiepiscopi acolythum et subdiaconum ordinauit; et sicut communis habetur opinio, dictus electus  duxit uiduam in uxorem, de qua suscepit filium in prepositura Sancti Petri Duacen. sibi nullo medio succedentem. Cum igitur, si uera sunt que premisimus, relinqui non debeant impunita, cum et presumpta sint contra canonicas sanctiones et propterea decor honestatis ecclesiastice confundatur, uenerabili fratri nostro Parisiensi episcopo per scripta nostra precipiendo mandauimus ut, uocatis quos propter hoc uiderit euocandos, de premissis omnibus et etiam fama publica inquirat plenius ueritatem, et quidquid super his inuenerit, sub suarum testimonio litterarum nobis studeat fideliter intimare; ut per relationem ipsius sufficienter instructi, securius in ipso negotio procedere ualeamus. Dedimus etiam eidem episcopo in mandatis ut uobis ex  parte nostra districte prohibeat ne ad nominationem uel electionem alicuius persone aliquatenus procedatis, si etiam dictus electus uellet spontanee resignare, donec super hoc nostre receperitis beneplacitum uoluntatis, et si contra prohibitionem nostram et suam aliquid presumpseritis attentare, illud decernimus irritum et inane. Dignum est enim et consentaneum rationi ut in eo puniamini in quo peccastis, si circa premissam electionem inuenti fueritis culpabiles exstitisse. Nullis litteris obstantibus, si que apparuerint a sede apost. impetrate. Quocirca per apostolica uobis scripta mandamus atque precipimus quatenus contra tenorem mandati apostolici non presumatis aliqua ratione uenire  uel aliquid etiam attentare.



CCCCXXIX. PARISIEN. EPISCOPO. Committitur inquisitio et examen super uita et moribus electi Cameracensis.

Eam de discretione tua fiduciam obtinemus, ut si quando tibi committimus que ad honorem diuinum et utilitatem ecclesiasticam pertinere noscuntur, gratia et timore postpositis, satagas promouere: in hac parte nobis coadiutor existens, qui ex iniuncte seruitutis officio, secundum Prophetam, debemus euellere et plantare que in Ecclesia Dei euellenda fuerint et plantanda. Et cum non possimus omnia personaliter adimplere, per fratres et  cepiscopos nostros cogimur supplere defectum, quos apostolica sedes in partem sollicitudinis euocauit. Sane ad audientiam apostolatus nostri multorum relatione peruenit quod H. Cameracen. electus, etc., ut supra, fere usque ad uerbum impetrate.



CCCCXXX. ATREBATEN. EPISCOPO. Ut ipse de electi Cameracensis uita et moribus sententiam ferat.

Ad audientiam apost. nostri multorum relatione peruenit quod H. Cameracen electus, etc., fere ut supra usque ad uerbum precipiendo mandamus quatenus, cum propter uicinitatem locorum et de  forma electionis et de qualitate ipsius electi dicaris habere notitiam pleniorem, tam de fama publica quam etiam de premissis omnibus per litteras tuas nobis intimare studeas ueritatem; ut per relationem tuam et uenerabilis fratris nostri Parisiensis episcopi, cui hoc ipsum commisimus inquirendum, sufficienter instructi, securius in ipso negotio procedere ualeamus.



CCCCXXXI. ABBATI ET CONuENTUI COMPENDIEN. Episcopus Siluanectensis datur iudex in omnibus causis eorum. 

Paci et tranquillitati uestre paterna uolentes sollicitudine  prouidere, cum ad hoc specialiter teneamur ex co quod uestrum monasterium ad nos et Romanam Ecclesiam nullo pertinet mediante, ad uestre oppressionem et necessitatem Ecclesie releuandam uenerabilem fratrem nostrum Syluanecten. episcopum in causis uestris et aliis necessitatibus, pro quibus uobis est ad quos malueritis episcopos generaliter recurrendum, quemadmodum in uestris priuilegiis continetur, per litteras quas super his exsequendis specialiter ipsi dirigimus, de benignitate sedis apost. uobis duximus deputandum. Unde cum pro singulis necessitatibus uestris ad Romanam Ecclesiam et ad nos, qui specialius id exsequi deberemus, facilem et sine dispendio non potestis habere  recursum, uolumus ut ad eumdem episcopum qui in partem nostre sollicitudinis est euocatus tam pro iniuriis uobis et Ecclesie uestre a malefactoribus quibuslibet irrogatis et deinceps irrogandis, quam pro chrismate, oleo sancto, consecratione basilicarum uestrarum et clericorum uestrorum ordinatione specialiter accedentes, exsecutionem eorum que presentialiter per nostrum ministerium uobis impendi non possunt ab eo suscipiatis humiliter et deuote.

Datum Laterani, II Kalend. Decembris.



CCCCXXXII. HUBERTO CANTUARIEN. ARCHIEPISCOPO. Ut a constructione et prosecutione capelle de Lamhei cesset atque abstineat. 


 Cum ex iniuncto nobis apostolatus officio locum eius, licet immeriti, teneamus qui iuxta uerbum propheticum liberauit pauperem a potente et inopem cui non erat adiutor, diligenti studio satagere nos oportet ne minores a maioribus opprimantur, sed ut prelati sic exerceant acceptam iurisdictionem in subditos, ut prodesse probentur potius quam preesse. Hec ergo secundum officii nostri debitum attendentes districta dudum tibi iussione mandauimus ut in negotio capelle de Lamhee iuxta formam  litteris apostolicis comprehensam ab oppressione monachorum Cantuariensium omnino cessares. Super quo uenientes ad presentiam nostram dilecti filii R. de Boxleia et W. de Ponte Roberti abbates, nuntii tui, fraternitatem tuam nitebantur multipliciter excusare. In primis siquidem proponentes quod cum bone memorie Theobaldus Cantuarien. archiepiscopus et gloriosus Thomas successor ipsius, attendentes quod nemo militans Deo implicat se negotiis secularibus et nolentes monachos Cantuarien. relictis diuinis officiis ad negotia secularia se transferre, ad honorem protomartyris Stephani edificandi Ecclesiam uoluntatem et propositum habuissent et in ea seculares clericos ordinandi, de suis prouentibus et Ecclesiis eis redditibus  assignandis, per quos tam apud apo. sedem quam apud curias seculares sua possent negotia expedire laudabile primi propositum obitus festinatus, secundi longum exsilium impediuit; sicut in litteris uen. fratris nostri I. quondam Lugdunen. archiepiscopi plenius continebatur expressum, que in nostra et fratrum nostrorum fuerunt presentia recitate. His bone memorie Balduinus Cantuarien. archiepiscopus ita proposito ut officio, uoluntate ut dignitate succedens, prope suburbium ciuitatis Cantuarien., quasi per stadia tria uel quatuor ad honorem prefati protomartyris et beati Thome construere cepit ecclesiam, felicis record. Urbani pape predecessoris nostri super hoc indulgentia  primitus impetrata. Cuius sibi fuit auctoritate concessum ut in honorem ipsorum martyrum et edificare posset ecclesiam et de personis idoneis ordinare, quibus in ecclesiasticis beneficiis canonice prouideret; sic tamen quod Ecclesie debitis obsequiis et necessariis stipendiis minime fraudarentur. Et licet idem Urbanus aduersus dictum B. predecessorem tuum super demolitione operis suas sepius litteras destinasset, quia in eis non faciebat de concessa iam indulgentia mentionem, ei dicebant per rescripta frequentia nullatenus derogatum, que preterea proponebant et per falsi suggestionem et ueritate tacita impetrata, et ad ipsius archiepiscopi  notitiam minime deuenisse; unde, si eis non paruerat, de iure non poterat reprehendi. Rescriptum quoque sancte memorie Gregorii pape, predecessoris nostri, pro se pariter producebant; qui cum per litteras indulserit generales ut rescripta que a tribus mensibus ante obitum predicti Urbani predecessoris sui fuerant impetrata, eamdem firmitatem haberent, non obstante obitu mandatoris quam obtinere, si tunc uiueret, debuissent, negotia que ipsum archiepiscopum et eius clericos contingebant, sub premissa noluit generalitate concludi: per quod nimirum rescriptum predecessoris sui dicebant litteris derogatum, quas aduersus archiepiscopum direxerat ad instantiam monachorum. Quibus siquidem litteris et etiam bone memorie Clementis  successoris sui, qui eius in hac parte fuerat imitator, per factam tunc temporis amicabilem compositionem de partium uoluntate inter archiepiscopum et monachos memoratos per carissimum in Christo filium nostrum R. Anglorum regem illustrem et uenerabilem fratrem nostrum Walterum, Rothomagen. archiepiscopum, et quosdam episcopos et abbates, dicebant penitus derogatum. Cum enim tempore prefati B. Cantuarien. archiepiscopi premissi rex, archiepiscopus, et episcopi et abbates Cantuariam accessissent in eos fuit tam de constructione ipsius Ecclesie  quam institutione prioris et quibusdam aliis questionibus a partibus compromissum. Ipsi autem diligenti deliberatione premissa pariter iudicarunt  quod ipse archiepiscopus rationabiliter edificauerit Ecclesiam memoratam. Ipse tamen pro bono pacis concessit ad predicti regis instantiam et etiam aliorum, quod canonicorum collegium ad locum transferret alium quem eligeret competentem. Per hanc ergo compositionem dicti nuntii tui renuntiasse dicebant monachos rescriptis precedentibus a sede apostolica impetratis, cum exinde dictus archiepiscopus loco priore dimisso, ubi edificare non potuerat sine scandalo monachorum, ad locum de Lamhee per quinquaginta miliaria distantem a ciuitate Cantuarie, suum propositum transtulisset, ubi et Ecclesiam, sicut prius fecerat, edificare cepit ad honorem martyrum predictorum, ut sic propter nimiam locorum distantiam nulla remaneret monachis  materia conquerendi. Cui postea tu succedens, quod ab ipso minus factum fuerat perficere uoluisti et quod ipsum tibi liceret ex rescripto litterarum bone memorie Celestini pape predecessoris nostri ostendere nitebantur: qui anno pontificatus sui septimo et extremo ad omnem inter Ecclesias Cantuarien. et de Lamhee discordiam sopiendam et ne canonici de Lamhee facultatem haberent contra cathedralem Ecclesiam insurgendi, disponendi de ipsa Ecclesia de Lamhee interius et exterius, non obstantibus litteris ad uenerabilem fratrem nostrum Cicestren. episcopum et dilectos filios de Waltham et de Radinges abbates obtentis, concessit tibi liberam  facultatem. Per has ergo litteras precedentia scripta sua que his uidebantur aduersa, dicebant penitus reuocata. Intentionem ergo suam probare dicti tui nuntii satagebant per laudabile propositum Theobaldi et gloriosi Thome martyris pontificum premissorum et per Urbani, Gregorii et Celestini Romanorum pontificum indulgentias et rescripta et premissam compositionem factam de partium uoluntate. uerum premissis rationibus ex parte monachorum fuit ex ordine taliter obuiatum: Quod de occultis hominum uoluntatibus, quas sibi tantum Dominus reseruauit, qui renes et corda scrutatur, a nobis iudicari non poterat nec debebat nec ipsi ualebant ad talia respondere, que proponere in iudicio nichil aliud erat quam de secretis cordium diuinare.  Sane per indulgentiam Urbani pape, predecessoris nostri, de qua premisimus, iuri suo in nullo dicebant penitus derogatum; quia canonica beneficiorum assignatio per eam Cantuarien. archiepiscopo seruabatur, qui iuxta constitutionem canonicam sine tractatu et assensu monachorum procedere non ualebat, qui nedum quod ipsius facto in hac parte consenserint, uerum etiam contradixerint expresse, sicut sequentia docuerunt, et adhuc in eodem proposito perseuerant. Eis ergo contradicentibus, superioris fuerat iudicium exspectandum. Idem etiam ea ratione ostendere nitebantur, quia iuxta sanctiones legitimas, si quando alicui conceditur beneficium principale, puta libera factio testamenti, nichil  uidetur aliud indulgeri quam ut modo testetur legitimo et etiam consueto. Ille quoque qui ut in loco publico edificare posset a principe similiter  impetrauit, edificare cum alterius incommodo non ualebit, nisi et hoc ipsum a principe postulatum fuerit et concessum. Per sequentes etiam ipsius Urbani litteras exsecutorias, quibus opus ipsum maledictum haberi uoluit et profanum, asserebant prescripte indulgentie derogatum: que siue coram eodem Urbano fuerit ostensa, proponebant eam penitus abrogatam, cum ea non obstante demolitio ipsius Ecclesie fuerit demandata; siue fuerit pretermissa, sibi debuit imputari, cum iure ciuili etiam caueatur quod sub pretextu instrumentorum postea repertorum lites non debeant restaurari. Id ipsum  per litteras pie recordationis Clementis pape predecessoris nostri probare uolebant: in cuius presentia nuntiis partium constitutis, cum dictus B., predecessor tuus, opus maledictum et profanum uoluisset contumaciter et pertinaciter consummare, ad exemplum Urbani pape predecessoris sui prefato archiepiscopo de consilio fratrum districte precepit ut quidquid fecerat in Ecclesia nominata curaret sine dilatione qualibet demoliri; quod de instituendis canonicis et aliis fuerat perperam attentatum in irritum penitus reuocato: ubi siue omissa fuerit premissa indulgentia uel etiam allegata, eorum non poterat ratione premissa propositum impedire. Per ipsam uero compositionem, de qua premisimus,  tanquam regio metu uiolenter extortam, partem suam in nullo grauari posse dicebant. Cum enim dictus Clemens papa predecessor noster pro sedanda discordia inter archiepiscopum et monachos Cantuarien. exorta bone memorie Ioannem Anagninum, tunc temporis tt. Sancti Marci presbyterum cardinalem, apostolice sedis legatum, postea uero episcopum Prenestinum, in Angliam specialiter destinasset, postquam illuc transfretauit, factum fuit, dicto B. Cantuarien. archiepiscopo procurante, quod apud portum Douorie contra uoluntatem suam per dies plurimos teneretur, quod in grauem Ecclesie Rom. iniuriam redundauit nec ante permissus fuit Cantuariam proficisci, quam per dictum regem Anglorum, qui eodem tempore cum episcopis suis Cantuariam  uenerat, in pace quam fecerunt cum archiepiscopo monachi uim passi fuerunt et compulsi sunt omnia sustinere. Quod ideo cum prope positus audisset et postea presens apud Cantuariam cognouisset, scripto mandare curauit, ut rei ueritas omnibus innotesceret, et quod factum fuerat non generaret preiudicium iustitie monachorum et, si archiepiscopus ipse uel aliquis de successoribus eius scripturam super forma pacis quandoque proferret, sciretur ab omnibus eam fratribus iam dicte Ecclesie nec consentientibus nec scientibus fuisse confectam nec sibi exhibitam postulanti, qui ad causam fuerat a summo pontifice destinatus. Unde uel rem gestam confirmare debuerat, si iustitie concordaret;  uel, si aliter facta fuerat, infirmare. Sic ergo cognoscens intercessisse illi facto uiolentiam manifestam, auctoritate qua fungebatur apostolica statuit quod nec concordia sic facta ualeret neque compromissio uiolenter extorta neque scriptum aliquod sic conceptum et quod ipsis monachis in posterum preiudicium non afferret, cum omnia eo presente ac contradicente fuerint adimpleta, sicut in suis litteris patentibus continetur, quas coram nobis fecimus recitari. Post hec, cum bone memorie Celestinus papa predecessor noster omnia que per memoratum B. archiepiscopum circa monachos ui uel metu acta fuerant, auctoritate apostolica in irritum reuocaret, nominatim ea que legato Rom. Ecclesie presente et contradicente contra mandatum  sedis apostolice facta proponebantur, sicut in authentico eiusdem legati, I. uidelicet Anagnini quondam presb. cardin., ob causam ipsam in Angliam destinati, continebantur expressa, uiribus carere decreuit et quecunque contra ius monachorum uel tenorem priuilegiorum apost. sedis idem archiepiscopus impetrarat. Insuper statuens ut nullus hominum que male gesserat ad consequentiam traheret nec ea que a sede apostolica obtinuerat tacita ueritate, iuri monachorum uel priuilegiis ullo unquam tempore in aliquo preiudicium generarent; quemadmodum nobis et fratribus nostris ex ipsarum constitit continentia litterarum. Ex ipsa quoque maiore loci distantia sibi asserebant monachi maius  preiudicium generatum; quia cum in eorum defectum, sicut a tuis nuntiis dicebatur, seculares clerici fuerint euocati, uix possent per eos uicinos Cantuariensis Ecclesie negotia monachis absentibus procurari, que ipsis procul positis et captata eorum absentia, sine monachorum conscientia tractarentur et eis penitus inconsultis. Unde Cantuarien. Ecclesia dispendium incurreret et iacturam. Sic ergo per hoc nichil eis accessit, eadem contradictionis causa manente. Ultimum quoque rescriptum dicti Celestini pape predecessoris nostri carere uiribus asserebant, utpote per suppressionem ueritatis surreptum: quoniam in eo nulla fiebat mentio mandatorum que ab Urbano papa et Clemente processerant nec etiam confirmationis illius quam ipsemet super cassatione  compositionis predicte concessit; et presertim cum rescriptum illud indulsisse dicatur eo tempore quo eum infirmitas admodum pregrauabat. Ad fundandam sane intentionem suam, predictorum Urbani, Clementis et Celestini, Rom. pontificum, rescripta necnon et nostrum post illa, iidem monachi producebant: quibus urgentissime mandabatur, ut quidquid de prefata capella fuerat attentatum haberetur irritum et inane. Cum autem que permissimus et similia in nostra fratrumque nostrorum presentia prudenter essent a nuntiis allegata, Nos, qui tempus accepimus iustitiam iudicandi, uolentes illius uestigiis inherere apud quem non est acceptio personarum, cuius locum, licet indigni, tenemus in terris et ita uia regia prudenter incedere,  ut non declinemus ad dexteram uel sinistram, predecessores quoque nostros Urbanum, Clementem et etiam Celestinum credentes amplius imitandos, in illis maxime que deliberatione preuia statuerunt, de communi consilio fratrum nostrorum fraternitati tue per apost. scripta mandamus et in uirtute obedientie districte precipimus quatenus, omni contradictione et excusatione et appellatione cessantibus, infra triginta dies post receptionem presentium, quidquid edificatum est in Eccl. memorata expensis tuis facias penitus demoliri, eo non obstante si etiam absens ab Ecclesia tua exstiteris;  reducens prorsus in irritum quidquid de instituendis ibidem canonicis et aliis ad ipsam ecclesiam pertinentibus a te uel a predecessore tuo cognoscitur ordinatum, eorum redditibus ad statum pristinum reuocatis quos ab obligatione prestiti iuramenti, pro eo quod ibidem instituti fuerunt, auctoritate nostra per te denuntiari precipimus absolutos. Cum enim amodo non teneat principale, quidquid ex eo uel ob id secutum est, sub premissa districtione decernimus irritandum, sicut sancitum est traditione canonica et ciuili. Clericos preterea qui in capella ipsa post inhibitiones  apostolicas diuina officia celebrarunt, sicut nos per alia scripta nostra mandauimus, tandiu habeas pro suspensis, quousque super hoc satisfecerint competenter; et uniuersa que in predictorum monachorum sunt attentata grauamen, xeniorum uidelicet et Ecclesiarum et aliorum inuasione que ante appellationem habuerant, non differas dictis monachis resignare; ac de cetero circa statum monasterii contra prohibitionem nostram huius occasione negotii non presumas aliquid innouare. Si uero, quod non credimus, preceptum nostrum, sicut premissum est, uel contempseris uel distuleris adimplere, a pontificali officio ex tunc noueris te suspensum et pro contemptu mandati apost. ad nostram uenire te uolumus presentiam  responsurum. uenerabilibus quoque fratribus nostris Cantuarien. Ecclesie suffraganeis de consilio fratrum nostrorum in uirtute obedientie districte precipiendo mandamus quatenus, nisi tu infra premissum tempus mandatum nostrum duxeris ad effectum, ipsi nullam tibi impendant obedientiam uel reuerentiam; quia iustum est quod ei non obediatur a subditis, qui suo contemnit obedire prelato. Quod si forte nec sic te poterimus ad bonum obedientie reuocare, propter quod malum nunquam committitur, bonum autem debet sepius intermitti, maiorem tibi animaduersionem noueris imminere; cum ferro sint abscindenda uulnera, que fomentorum non sentiunt medicinam  . Sane super premissis, in quibus salua conscientia  non poteramus alio modo procedere, fraternitatem tuam rogamus nullatenus contristari: quia, teste Deo, non ex indignatione aliqua processerunt, sed quia cum simus, licet insufficientes, in sede iustitie constituti, unde iura sua seruare tenemur singulis illibata, fraternitati tue quam sincerius amplexamur, cum te inter fratres et cepiscopos nostros honorabile membrum et in domo Domini columnam immobilem habeamus, non potuimus sine graui offensa Creatoris deferre. Nec nobis in hac parte potes aliquid imputare; cum secundum traditionem canonicam, quando non nisi peccando alicui consuli potest, tunc estimare debet homo quid faciat non habere. In ipsis etiam legibus secularibus  inuenitur ut que facta ledunt pietatem, estimationem, uerecundiam nostram et generaliter que bonis moribus aduersantur nec posse nos facere sit credendum. Super eo quoque non sufficimus admirari quod cum dicta Ecclesia iamdudum quasi lapis offensionis fuerit et petra scandali, pro qua nos et predecessores nostri aduersus te tuosque predecessores ita grauiter sumus moti et uiri religiosi pariter et prudentes monachi Cantuarienses, qui omnia dimiserunt pro Christo, tot laboribus et doloribus, tot mortibus et periculis personas et res non dubitauerunt frequenter exponere , tu saltem pro uitando tam graui scandalo proximorum ab huiusmodi etiam tibi prohibitis non cessasti, cum sacre Scripture testimonio debueris didicisse quod licet opera illa que sine mortali peccato dimitti non possunt, non sint pro uitando scandalo dimittenda nec ea debeant pro uitando scandalo committi que sine mortali peccato committi non possunt, ab his tamen que committi possunt sine mortali peccato pariter et dimitti, sit pro scandalo tollendo cessandum et eis etiam pro uitando scandalo insistendum. Unde Apostolus dicit: Si scandalizaretur frater, carnem non comederem in eternum . Et Dominus in Euangelio contra eos qui scandali presentant  materiam. ue, inquit, homini illi per quem scandalum uenit. Melius est ei ut suspendatur mola asinaria ad collum eius et demergatur in profundum . Et licet maiorum scandalum sit uitandum, precipue tamen uitandum est scandalum pusillorum, iuxta testimonium ueritatis: Qui scandalizauerit, inquit, unum de pusillis istis minimis qui in me credunt, etc. . Finis ergo his que premissa sunt a te de cetero taliter imponatur, quod preterite contradictionis rebellio per uirtutem sequentis obedientie ualeat non immerito expiari.

Datum Lateran.  , Kal. Decembris, pontificatus nostri anno primo.



CCCCXXXIII. CANTUARIEN. ECCLESIAE SUFFRAGANEIS. Ne archiepiscopo suo obtemperent, qui summo pontifici obedire contemnit. 


Cum ex iniuncto nobis apostolatus officio, etc., fere in eumdem modum usque ad uerbum innouare, etc. Sane super premissis, etc., fere in eumdem modum usque ad uerbum non immerito expiari, ut supra. Si uero, quod non credimus, etc. usque ad uerbum responsurum. Quocirca uniuersitati uestre de consilio fratrum nostrorum in uirtute obedientie districte precipimus quatenus, nisi sepedictus Archiepiscopus infra premissum tempus mandatum nostrum duxerit ad effectum, uos ei nullam obedientiam  uel reuerentiam impendatis: quia iustum est ut ei non obediatur a subditis, qui suo contemnit obedire prelato: pro certo scituri quod si precepto apostolico in hac parte presumpseritis obuiare, nos, auctore Deo, inobedientie uestre curabimus animaduersione debita respondere. Quod si forte nec sic eumdem Archiepiscopum poterimus ad bonum obedientie reuocare, etc. usque ad uerbum medicinam.

Datum, ut supra.





CCCCXXXIu. LINCOLNIENSI ET HELIEN. EPISCOPIS ET ABBATI S. EDMUNDI. Ut ablata ab archiepiscopo Cantuariensi monachis restituant cum fructibus perceptis. 


Inter alia que uenerabili fratri nostro Cantuariensi Archiepiscopo super negotio capelle de Lamhee de fratrum consilio, felicis recordationis Urbani Clementis et Celestini predecessorum nostrorum Romanorum pontificum uestigiis inherentes, per apostolica scripta mandamus, illud specialiter continetur quod Ecclesias monachorum cum fructibus medio tempore perceptis, xeniis et aliis iniuste ablatis, infra triginta dies post receptionem litterarum nostrarum, etiamsi absens ab Ecclesia  sua fuerit, eis restituere non moretur. uolentes autem ut mandatum apostolice sedis debitam obtineat firmitatem nec alicuius negligentia retardetur, discretioni uestre per apostolica scripta districte precipimus quatenus, nisi dictus Archiepiscopus infra prefixum sibi tempus curauerit quod mandauimus adimplere, uos omni contradictione, dilatione et appellatione cessantibus, ecclesias ipsas cum perceptis fructibus dictis monachis restituere non tardetis; detentores ipsarum, si uobis in hac parte, imo nobis ipsis presumpserint obuiare, pena suspensionis et excommunicationis etiam, si opus fuerit, percellentes. prouisuri ut Deum habentes pre oculis, sine personarum acceptione  mandatum apostolicum taliter exsequamini, quod deuotionem uestram et nos commendare possimus et Deus debeat acceptare. Quod si omnes his exsequendis nequiueritis interesse, duo uestrum ea nichilominus exsequantur.

Datum Laterani, XI Kal. Decembris.



CCCCXXXu. RICARDO ILLUSTRI REGI ANGLORUM. Ne rex istam restitutionem monachorum impediat. 

Inter alia que nos hortantur celsitudinis regie titulis congaudere, illud tanquam memoriale, quia personam tuam sincera caritate diligimus, multa gratiarum actione prosequimur, quod iamdudum nos regiis apicibus rogauisti ut pro nullo deberemus  in his que agimus a iustitie tramite deuiare; nec illud fuit in eisdem litteris pretermissum, unde circumspectionem regiam dignis laudibus commendamus, ut si forte a nobis interdum aliquid postularet quod esset obuium rationi, nolebat aliquatenus exaudiri. Nos ergo, preter officii nostri debitum, ex quo cum, licet indigni, tempus acceperimus iustitiam iudicandi, uniuersis et singulis in iure suo existimus debitores, regie prudentie salutaribus exhortationibus inuitati et uolentes regia uia prudenter incedere nec declinare ad dexteram uel sinistram, nuper in presentia nostra nuntiis uenerabilis fratris nostri archiepiscopi et dilectis filiis . . . et . . monachis Cantuarien. constitutis, in facto capelle de Lamhee de communi consilio fratrum nostrorum  processimus sicut nobis fuit diuinitus reuelatum et littere quas eidem archiepiscopo et uenerabilibus fratribus nostris Cantuarien. Ecclesie suffraganeis destinamus continent euidenter. Ut autem mandatum nostrum, quod de pura conscientia, Deo teste, processit; liberius ualeat adimpleri, serenitatem regiam prece qua possumus et affectione rogamus quatenus his que a nobis facta sunt benignius annuendo, non sit impedimento quo minus debeant iuxta rescripti nostri seriem effectui mancipari; quin potius, si quis se, quod uix credimus, duceret opponendum, eius audacia quesumus potestate tibi tradita reprimatur; ut mandata sedis apostolice debitam obtineant firmitatem. Alioquin, quantumcunque  magnificentiam tuam in Domino diligamus, et sibi uelimus, quantum cum Deo possumus, honeste deferre, contemptum apostolice sedis et nostrum non poterimus equanimiter sustinere; sed eos qui se opponere nostris in hac parte iussionibus attentabunt, pena magistra docere curabimus quam durum sit contra stimulum calcitrare. Prouideat igitur regia celsitudo quod ita preces apostolicas in hac parte diligenter exaudiat, sicut petitiones suas apud sedem apostolicam cupit etiam in maioribus exaudiri: procurans attentius ut prefatos monachos, quos sub protectione nostra suscepimus, ne minores a maioribus opprimantur, dextera sue potentie protegat, et defendat; ut apud eum eterne retributionis premia  consequatur qui iuxta propheticum testimonium liberauit pauperem a potente, et inopem cui non erat adiutor.

Datum Laterani, XII Kal. Decembris, pontificatus nostri anno primo.



CCCCXXXuI. RIORI ET CONuENTUI CANTUARIEN. Consolatoria epistola in causa archiepiscopi et monachorum. 

 Nisi uiri prudentes essetis et sacrarum, haberetis scientiam Scripturarum, pro tribulationibus que inuenerunt uos nimis egeretis forsitan consolationibus aliorum. Sed imitatores apostolorum effecti, ut relictis omnibus liberius sequi  possitis Christum pauperem et egenum, amissionem temporalium, que debetis cum Apostolo reputare tanquam stercora, ut Christum lucrifacere ualeatis, excipere cum gaudio uos oportet, nec pro ea, sicut ceteri hominum contristari, ne per immoderatum dolorem, postquam manum misistis ad fortia, retro aspicere comprobemini et manna contempto ad Aegypti pepones et allia et ollas carnium aspirare. Cum itaque non sint condigne passiones huius temporis ad futuram gloriam que reuelabitur in nobis, monemus uniuersitatem uestram et exhortamur in Domino quatenus ad memoriam reuocantes quod tribulatio patientiam operatur, patientia uero spem, spes autem, secundum Apostolum, non confundit, ex hoc ipso gratias agatis Altissimo, quod illi de  quibus indubitatam fiduciam habebatis, retribuentes mala pro bonis uobis non cessant detrahere, quia sequimini bonitatem; et quanto mundus qui uos odit, quia de mundo non estis,  persecutiones uobis excitat grauiores, tanto amplius Patri luminum, a quo est omne datum optimum et omne donum perfectum, in gratiarum actionibus assurgatis, qui uobis dedit patientiam in aduersis. Despecta est enim confessio quam facit prosperitas, teste Scriptura, que dicit: Confitebitur tibi, cum benefeceris ei . Sed illa magni momenti debet existere, quam non adimit uis doloris, eius exemplo qui ait: Si bona suscepimus de manu Domini, mala quare non sustineamus?  Sicut Domino placuit, ita factum est. Sit nomen Domini benedictum . Nos autem, qui locum eius, licet indigni, tenemus qui iuxta propheticum testimonium liberauit pauperem a potente, et inopem cui non erat adiutor, affectu paterno uestris doloribus condolentes, non attendimus contra uos uultum potentis, sed ut oppressionibus uestris finis debitus imponatur, spe sola retributionis eterne Petri gladium exeruimus ad iustitiam faciendam; discretionem uestram rogantes attentius et obsecrantes in Domino quatenus hanc nobis retribuatis mercedem ut apud misericordissimum iudicem pro peccatis nostris preces et lacrymas effundatis, puras ad eum manus sine disceptatione leuantes, ut iniuntum  nobis apostolatus officium ad laudem et gloriam nominis sui, ad honorem et profectum Ecclesie et redemptionem et salutem anime nostre concedat et faciat adimplere.

Datum Laterani, XII Kal. Decembris.



CCCCXXXuII. AIMERICO ILLUSTRI REGI ET A. REGINAE HIEROSOLYMITAN. Regnum Hierosolymitanum sub protectione apostolica recipit. 

Cum terra sancta, in qua pedes Christi steterunt et salutem nostram Deus Rex ante secula dignatus est operari, sub protectione semper debeat sedis apostolice permanere, que Domino disponente mater  esse meruit generalis; licet omnibus  ad uindicandam iniuriam Iesu Christi et ipsius terre succursum accedentibus munimen protectionis apostolice largiamur, uobis tamen qui terre illi temporaliter preesse noscimini, tanto libentius fauorem et gratiam apostolicam impertimur, quanto patrocinio et auxilio nostro amplius indigetis et tam regnum uestrum quam uos habemus inter alios mundi principes cariores. Eapropter, karissimi in Christo filii, uestris iustis petitionibus grato concurrentes assensu, personas uestras, regnum Hierosolymitanum et cetera omnia que nunc rationabiliter possidetis uel in antea iustis modis, prestante Domino, poteritis adipisci sub beati Petri et nostra protectione suscipimus et presentis scripti pagina communimus.  Decernimus ergo, etc.

Datum Laterani, Iu Nonas Decembris.



CCCCXXXuIII. COMITI TRIPOLITAN. Ut regi Cypri contra Saracenos decertanti in conseruando et gubernando regno auxilio sit. 

In afflictione terre sancte, quam Dominus pretioso sanguine comparauit, nos uehementer affligimur et dolor noster quotidie innouatur, donec eam pristine restitutam cognouerimus libertati. Sane licet instantia nostra quotidiana sit omnium Ecclesiarum sollicitudo continua, precipuum tamen ad liberationem Dominici sepulcri nos et fratres nostri sollicitudinis studium exercemus, ad subuentionem  ipsius cunctos assiduis exhortationibus inuitantes. Nuper autem cum litteris plurium de partibus transmarinis sedi fuisset apostolice nuntiatum quod carissimum in Christo filium nostrum Aimericum illustrem regem Cypri tu et alii unanimiter elegeratis in regem, per quem transmarine terre tam ex districtione persone quam affluentia, rerum creditis posse salubrius prouideri, eum a quo bonum omne procedit humiliter exorauimus ut regem ipsum de inimicis Christiani nominis faciat triumphare. Cum igitur predictus rex, sicut etiam in litteris nobis transmissis perspicitur contineri, quietem regni Cypri dimiserit et pro Christi nomine  labores subierit transmarinos et tibi et aliis omnibus summa sit sollicitudine satagendum ut regnum Cypri non debeat aliqua tempestate turbari, sed tranquillitate gaudere, cum de regno illo Hierosolymitano, ut proponitur, multa subuentionis commoda ministrentur, nobilitatem tuam rogamus, monemus ac per apostolica scripta mandamus quatenus prescripto regi, si quando necesse habuerit, ad defensionem regni Cypri sic libenter et efficaciter, quantum salua defensione terre sancte potueris, auxilium tuum impendas, quod idem rex gratum merito habere debeat et acceptum, et tu tanquam catholicus princeps ad ea que terre Hierosolymitane commodum respiciunt et augmentum, uidearis sollicitus et attentus.

 Datum, ut supra.

In e. m. nobili uiro principi Antiocheno. In e. f. m. magistro et fratribus militie Templi. In e. f. m. magistro et fratribus Hospitalis Hierosol.



CCCCXXXIX. UNIuERSIS HABITATORIBUS HIEROSOLYMITANAE PROuINCIAE. Ut hi quibus uotum adeundi Hierosolymam adimitur, aliquam pecuniam ad bellum sacrum nichilominus dare teneantur. 

Licet quisque teneatur Domino uotum reddere quod emittit, uouentis tamen est attendendus affectus potius quam effectus, cum ab exsecutione uoti necessitate  retrahitur quod deuote disposuerat adimplere. Cum enim ad uindicandam iniuriam Iesu Christi, et terre sancte succursum, uniuersos assiduis exhortationibus inuitemus et illuc accedentibus de Dei confisi misericordia omnium peccatorum suorum ueniam et uitam promittamus eternam, nullatenus reputamus indignum, si habitatoribus ipsius, qui uouent sanctorum limina uisitare, de benignitate sedis apostolice in terra ipsa, que peccatis exigentibus et rerum penuria premitur et assiduis indiget defensoribus, damus licentiam remanendi, ne, quod absit! dum personis terra ipsa minuitur et expensis etiam uacuatur, contra Christianos preualeant Philistei et diu detineant sanctuarium  Domini quod ceperunt. Quia igitur uotum, cum requirit necessitas, potest et debet in pietatis opus aliud commutari, uniuersitati uestre auctoritate presentium duximus indulgendum, ut si qui uestrum uouerint sanctorum limina uisitare, de auctoritate sedis apostolice a uoti exsecutione taliter se nouerint absolutos, ut expensas, quas facturi erant in uia, de religiosorum uirorum consilio pro reedificatione murorum et stipendiis militum sine diminutione qualibet largiantur et pro labore itineris dignum aliquid Domino recompensent.

Datum, ut supra.

In eumdem modum uniuersis habitatoribus Antiochen. prouincie.



CCCCXL. EPISCOPO ACCONEN. Ne canonicorum numerus augeatur ultra facultates. 


Licet ad ampliandum diuini nominis cultum in singulis Ecclesiis teneamur pastoralem sollicitudinem adhibere, illum tamen modum in his sequi nos conuenit et seruare, ne minoratis Ecclesiarum facultatibus et multiplicatis expensis, ministrorum in eis numerus augeatur. Eapropter, uenerabilis in Christo frater, tuis precibus annuentes, auctoritate presentium fortius inhibemus, ne Acconen. Ecclesia, priusquam integritati, quam ante prouincie orientalis occupationem habuerat, fuerit restituta, per quemquam maiori fratrum numerositate grauetur  quam tempore sue felicitatis habebat. Nulli ergo omnino, etc., nostre inhibitionis, etc.

Datum, ut supra.



CCCCXLI. SANCIO ILLUSTRI REGI PORTUGALENSI. Recipitur ipse et regnum et omnia bona sua sub protectione sedis apostolice. 

 In eminenti sedis apostolice specula, disponente Domino, constituti, sic nos conuenit ad uniuersos et singulos aciem nostre considerationis extendere, ut propinqui et longe positi non remaneant apostolice benignitatis expertes, qui ab ea protegi cum deuotione requirunt. Cum enim Rom. Ecclesia te quadam dilectionis prerogatiua inter  alios mundi principes amplexetur, et tu et predecessores tui ei semper fideles exstiteritis et deuoti, petitionibus tuis, quoties offeruntur nobis, quantum cum Deo possumus, tanto libentius fauorem apostolicum impertimur, quanto et personam tuam et regnum tibi commissum, utpote quod est Rom. Ecclesie censuale, sinceriori caritate diligimus. Eapropter, carissime in Christo fili, tuis iustis precibus grato concurrentes assensu, personam tuam et regnum Portugalen. cum omnibus que inpresentiarum rationabiliter possides aut in futurum iustis modis prestante Domino poteris adipisci, sub beati Petri et nostra protectione suscipimus et presentis scripti pagina communimus. Decernimus  ergo ut nulli omnino, etc.

Datum, ut supra.



CCCCXLII. DECANO ET CAPITULO ABRINCEN. Ut lite et appellatione pendente attentata reuocentur. 

Accedens ad apostolicam sedem dilectus filius . . . de Aquila magister scholarum Abrincen. sua nobis insinuatione monstrauit quod cum olim coram uobis nostram audientiam appellasset, ne ad alicuius electionem persone nobis procederetis aliquatenus inconsultis, uel quia nichil certum statutum erat a nobis super translatione magistri W. Abrincen.  electi, uel quia uos metu secularium in preiudicium libertatis ecclesiastice timebat aliquid attentare, aliasque causas rationabiles assignasset, appellatione ipsa in presentia uenerabilis fratris nostri archiepiscopi et dilectorum filiorum capituli Rothomagen. in scriptis et per nuntios postea innouata, cum illuc accedere in persona propria non auderet, uos W. Tollermen. clericum Senescalci Normannie infra sacros ordines tunc temporis, sicut dicitur, constitutum in fraudem ordinari fecistis et in octauis sancte Crucis elegistis ipsum postquam dictus magister iter arripuit ad nos ueniendi, licet contra ipsum W. coram te, fili decane, et quibusdam aliis de ipso capitulo a dicto magistro fuerit specialiter appellatum; quia et prorsus  illiteratus erat et propter alia multa minus idoneus pontificali officio uidebatur et in eadem Ecclesia per intrusionem eligi laborabat. Cum autem appellatione rationabiliter interposita secundum constitutiones canonicas nichil sit innouandum, nos apostolice sedis contemptum et nostrum nolentes sicut nec debemus, surdis auribus pertransire, uniuersitati uestre per apostolica scripta mandamus atque precipimus quatenus aliquos ex uobis usque ad Dominicam qua cantatur Letare Ierusalem proxime uenturam, remoto appellationis obstaculo, ad nostram presentiam transmittatis, de premissis excessibus responsuros: attentius prouisuri ne circa premissum factum procedere presumatis, donec de his que premisimus cognoscentes,  de nostro beneplacito uos curauerimus reddere certiores.

Datum Laterani, uII Idus Decembris.



CCCCXLIII. ROTOMAGEN. ARCHIEPISC. Eiusdem fere argumenti. 

Accedens, etc., usque ad uerbum innouandum; fraternitati tue, de qua plenam fiduciam obtinemus, per apostolica scripta mandamus atque precipimus quatenus circa premissum negotium ad confirmationem cuiusquam uel consecrationem appellatione remota procedere non attentes, donec a nobis deliberatum fuerit quid sit de his que premisimus  faciendum; cum sine contemptu apostolice sedis et nostro contrarium fieri non ualeret, nec nobis iniurias uelimus a nostris fratribus et cepiscopis irrogari, qui iura eorum seruare cupimus illibata.

Datum Laterani, Nonis Decembris.



CCCCXLIu. UPSALEN. EPISCOPO. De illegitimis non ordinandis, nec ad dignitates eligendis. 

Ad nostram noueris audientiam peruenisse quod cum quamplurimi Suetie clerici non sint de legitimo  toro suscepti, qui ob sue generationis erubescentiam altioris gradus culmen appetere nulla presumptione deberent, contra constitutionem in Lateran: concilio prouida deliberatione innouatam uenire nullatenus metuentes, episcopatuum dignitates inuerecunde nimium obtinere contendunt, cum id fieri districtius in concilio ipso uetetur; et quamuis aduersus huiusmodi presumptores, sicut accepimus, uenerabilis frater noster archiepiscopus Lundensis sepe comminationes intenderit, et arctius inhibuerit ne tale quid presumeretur ulterius, nichilominus presumunt agere perniciosius quod uetatur. Nuper etiam, sicut nostris est auribus suggestum, cum tres clerici de legitimo matrimonio non suscepti, in tribus Ecclesiis cathedralibus aduersus  ea que superius annotauimus electi fuissent, bone memorie predecessori tuo, cuius erant Ecclesie ille iurisdictioni subiecte, districtius uetuit ne illorum electionem ratam haberet uel eis consecrationis munus impendere attentaret. uerum ille constitutioni predicte ac inhibitioni eiusdem archiepiscopi obuiare non metuens, duos eorum in episcopos consecrauit. Quod prefatus archiepiscopus nolens relinquere impunitum, episcopos illos ab officio inique recepto et consecrationem tertii a complemento suspendit. Quia uero illius terre homines sunt adhuc rudes in fide ac inter eos pro huiusmodi clericorum excessibus antiqui hostis inuidia stimulante, scandalum non modicum, sicut dicitur, est exortum, discretioni tue per apostolica  scripta mandamus atque precipimus quatenus inquiras super premissis omnibus ueritatem; et si rem noueris ita esse, episcopos illos a pontificali officio, sublato appellationis et contradictionis obstaculo, seruato iuris ordine, nostra fretus auctoritate deponas et electionem tertii decernas irritam et inanem: ex parte tua et nostra districtius inhibens ne aliqui personas huiusmodi in pontifices presumant aliquatenus nominare. Quod si forte presumpserint, tam electores quam eos qui electionem presumptuose susceperint, ab officiis et beneficiis sine qualibet dilatione suspendas; et si restiterint contumaciter, ab eis reddas penitus alienos. Si uero mandatum nostrum non duxeris effectui  mancipandum, noueris nos predicto archiepiscopo dedisse firmiter in mandatis ut, te in predictorum exsecutione cessante, ipse auctoritate nostra quod mandamus exsequi sublato appellationis obstaculo non omittat.

Datum Laterani, Nonis Decembris.

Scriptum est super hoc Lunden. archiepiscopo.



CCCCXLu. EPISCOPO PETRAGORICEN. Datur illi potestas uisitandi cenobia et ecclesias constituendi, corrigendi abusus, etc. 

Cum nobis, licet immeritis, in specula sedis ap. constitutis omnium Ecclesiarum sit generalis cura commissa, nos attente conuenit ac sollicite prouidere  ut per studium nostre sollicitudinis in statu debito ualeant conseruari. Et quoniam ubique presentia corporali adesse non possumus, per fratres et cepiscopos nostros, qui sunt in partem sollicitudinis euocati, ad rectum ordinem reduci uolumus que in eis inordinate fuerint attentata, et in statum congruum reformari; ut persone constitute in eis ad ad ecclesiastica obsequia prosequenda iuxta doctrinam canonicam diuine seruitutis cultibus uigilanter intendant, et cunctis recto progredientibus ordine Dominus et propitiator noster digne in ministrorum suorum operibus collaudetur. Nos igitur, uenerabilis in Christo frater, tuis iustis precibus grato concurrentes assensu, ut in ecclesia Sancti Stephani, in qua pontificalis administrationis officium assumpsisti  et in ecclesia Beati Frontonis, in qua curam geris abbatis, super correctione ordinis et aliis ecclesiasticis constitutionibus cum maiori parte capituli, prout ipsis ecclesiis expedierit, ualeas ordinare seu statuere quod fuerit statuendum et corrigere corrigenda, liberam tibi sublato appellationis obstaculo auctoritate apostolica tribuimus facultatem, nisi a paucioribus iuxta constituta Lateranen. concilii rationabile aliquid obiectum fuerit et ostensum. Nulli ergo etc.

Datum, ut supra.



CCCCXLuI. EIDEM. Ut uagi monachi in cenobia retrudantur. 

 Ad audientiam apostolatus nostri peruenit quod quidam monachi et canonici regulares singuli per cellas singulas contra Lateranensis interdictum concilii per tuam diecesim in Ecclesie scandalum demorantur. Super quo prudentie tue auctoritate presentium indulgemus ut tales, nullius contradictionis uel appellationis obstaculo, auctoritate nostra compellendi liberam habeas potestatem ut ad claustrum suum redeant, uel tres aut duos ad minus de fratribus suis assumant secum, sicut in eodem concilio institutum esse dignoscitur, permansuros. Super eo uero quod preterea postulasti, ut cum sepius inter quoslibet sub examine tuo controuersia suscitata, pro parte altera senes aut ualetudinarii producantur  et timeatur ne deficientibus illis, partis illius debeat iustitia deperire, tibi huiusmodi admittere liceat, fraternitati tue nichilominus duximus concedendum ut tales, siue partes presentes fuerint uel altera forte contumaciter absens, sicut iuris ratio postulat, contradictione et appellatione cessante, ad perhibendum testimonium ueritati recipias et admittas.

Datum Laterani, uI Idus Decembris.



CCCCXLuII. TURONEN. ARCHIEPISCOPO. Quod episcopos ad aliam Ecclesiam transferre nemini liceat nisi Rom. pontifici. 

Cum fortius sit spirituale uinculum quam carnale,  dubitari non debet quin omnipotens Deus spirituale coniugium quod est inter episcopum et Ecclesiam suo tantum iudicio reseruauerit dissoluendum, qui dissolutionem carnalis coniugii, quod est inter uirum et feminam, suo tantum iudicio reseruauit, precipiens ut quos Deus coniunxit, homo non separet. Non enim humana sed diuina potius potestate coniugium spirituale dissoluitur, cum per translationem uel depositionem aut etiam cessionem auctoritate Rom. pontificis, quem constat esse uicarium Iesu Christi, episcopus ab Ecclesia remouetur. Et ideo tria hec que premisimus non tam constitutione canonica, quam institutione diuina soli sunt Romano pontifici reseruata. Sicut autem episcopus consecratus sine licentia Rom. pontificis suam non debet  Ecclesiam derelinquere, sic electus confirmatus preter eius assensum suam deserere nequit ecclesiam, cui est matrimonialiter alligatus; cum non debeat in dubium reuocari quin, post electionem et confirmationem canonicam, inter personas eligentium et electi coniugium sit spirituale contractum. Quia licet inueniatur in canone  quod si electus ultra quinque menses per suam negligentiam retinuerit uiduatam Ecclesiam nec ibi nec alibi consecrationis donum percipiat, non tamen intelligitur Ecclesia uiduata quasi sponsum non habeat; sed quia cum sponsus eius nondum sit consecratus, adhuc quoad quedam quasi uiri manet solatio destituta. Nos ergo, qui, sacra docente Scriptura, monemur ne nostrum alii demus honorem, quoniam apostolatui  nostro multis referentibus innotuerat quod tu magistrum W. de Chimeleio, qui electus fuerat in Abrincen. episcopum, et per metropolitanum suum postea confirmatus, diutius tam in spiritualibus quam in temporalibus ministrarat, in Andegauen. Ecclesiam preter apostolice sedis auctoritatem presumpsisti transferre et episcopum consecrare, quem et uenerabilis frater noster Rothomagen. archiepiscopus preter apostolice sedis mandatum absoluit et ei tribuit licentiam transeundi: uenerabili fratri nostro Bituricen. archiepiscopo, de quo plenam fiduciam obtinemus, dedimus in mandatis ut, inquisita super hoc plenius ueritate, si rem gestam taliter inueniret, te et Rothomagen. archiepiscopum, qui saltem apostolicam sedem super hoc  consulere debuistis, a confirmatione pariter et consecratione pontificum, memoratum uero W. ab exsecutione pontificalis officii, nostra fretus auctoritate, suspenderet. Qui mandati nostri diligens exsecutor, super quo deuotionem eius digna gratiarum prosequimur actione, cum per confessionem spontaneam ei de ueritate negotii constitisset, te et dictum archiepiscopum iuxta tenorem apostolici mandati suspendit. Quia uero tu et dictus archiepiscopus nobis humiliter et deuote per nuntios et litteras supplicastis ut ueniam dantes errori, quia non ex malignitate sed ex simplicitate peccastis, cum id  etiam et urgens necessitas et euidens utilitas Andegauen. Ecclesie postularet, quoniam in aliam personam idoneam non poterant conuenire, uestris canis misericorditer parceremus, ne uitam in confusione ullatenus finiretis. Nos, qui personam tuam sincera caritate diligimus et tuo, quantum cum Deo possumus, intendimus honori deferre, cum te inter fratres et cepiscopos nostros membrum honorabile reputemus et confessionem spontaneam et supplicationem deuotam benignius attendentes, de consueta Rom. sedis clementia penam inflictam duximus relaxandam; uenerabili fratri nostro Bituricen. archiepiscopo per apostolica scripta mandantes quatenus te et prefatum Rothomagen. archiepiscopum a pena suspensionis publice denuntiet  absolutos.

Datum Laterani, III Nonas Decembris.

In eumdem fere modum Rothomagen. archiepiscopo. Scriptum est super hoc Bituricen. archiepiscopo.



CCCCXLuIII. REGI PORTUGALLIAE. Ut promissum Rom. Ecclesie censum persoluat. 

 In eo sumus proposito constituti, ut personam tuam inter alios mundi principes prerogatiua dilectionis et gratie uelimus, quantum cum Deo possumus, honorare. Ad que nimirum illud nec immerito specialiter nos inducit, quod regnum tibi commissum ab inclyte recordationis progenitoribus tuis Ecclesie Romane constitutum est censuale. Unde  per dilectos filios Ioannem Ouezi et Egeas Petri fratres Hospitalis Hierosolymitani pro annuo censu quatuor unciarum auri, quas magnitudo regia recognouit ratione temporis a Lateran. concilio iam elapsi, quingentos et quatuor morabatinos ad suggestionem dilecti filii fratris Rainerii nuntii nostri nobis regia serenitas destinauit: quod debita prosequimur gratiarum actione. Quia uero de mille aureis a dicto patre tuo bone memorie Alexandro predecessori nostro donatis et de centum censualibus annuatim soluendis, es nescire professus ueritatem, sed omnia discutienda nostro examini reseruabas: nos uolentes omnem ambiguitatem a tuo pectore penitus amouere, rescriptum inclyte memorie Alphonsi patris tui, sicut in registro eiusdem predecessoris  nostri cui donatio facta fuit de uerbo ad uerbum inuenimus, celsitudini tue presentibus inclusum litteris fideliter destinamus. Quocirca nobilitatem regiam rogamus attentius et monemus, quatenus parentum inherens uestigiis, ut sicut es successor in regno, ita et uoti successor existas, que pro salute sua pariter et suorum Christi uicario concesserunt, liberaliter et sine difficultate qualibet persoluas. Ex quo, preter eterne remunerationis premium, temporaliter quoque tibi et regno tuo per apostolice sedis protectionem et gratiam multa prouenire poterunt incrementa; neque contrarium  posses sine offensa Creatoris efficere: qui, etsi de aliarum Ecclesiarum iniuriis grauiter offendatur, tanto grauius aduersus eos qui apostolice sedis iura illicite detinent commouetur, quanto fortius peccare uidentur qui eius que caput est omnium et magistra non sine presumptione sacrilega iura inuadere non formidant.

Datum Laterani, u Idus Decembris.



CCCCXLIX. FRATRI RAYNERIO. Ut regem Portugallie ad persoluendum Romane Ecclesie annuum censum adhortetur. 

 Sicut nobis per tuas litteras intimasti, carissimus in Christo filius noster illustris rex Portugallie  nuper nobis pro annuo censu quatuor unciarum auri, quas coram te recognouit, quingentos et quatuor morabatinos fratri A. magistro Hierosolymitani Hospitalis in Hispania nostro nomine assignauit, quos idem hospitalarius nobis nuper sine diminutione transmisit. Super aliis uero de quibus idem rex se nescire professus est ueritatem et que nostro examini discutienda commisit, per rescriptum donationis bone recordationis Alexandro pape predecessori nostro facte ab inclyte memorie Alphonso patre ipsius regis, quod ipsi nostris inclusum litteris destinamus, eum reddimus certiorem. Tu autem eumdem diligentius moneas et inducas ut sicut in regno ita et in uoto patri succedens, oblatum  uicario Iesu Christi sine qualibet diminutione persoluat quod non posset sine grandi sacrilegio retinere.

Datum, ut supra.



CCCCL. ARCHIEPISCOPO LUNDEN. Ut eleemosynarum collectores pii et boni ordinentur, reiectis illis qui populum offendebant. 

 Tuarum nos tenor litterarum edocuit quod fratres Hospitalis sancti Ioannis laici et illiterati ad partes illas mittuntur pro eleemosynis colligendis quas populus ex deuotione pro sustentatione pauperum prefato loco mittere consueuit. Quia uero non sufficiunt per se loca omnia circumire, sibi clericos,  sacerdotes, laicos, etiam rudes, non religiosos, sed in nequitiis exercitatos assumunt, eorum pectoribus crucis characterem imponentes. Cumque gule et ebrietati deseruiant, se ualde inhonestos in aliis ostendentes, clerum et populum grauiter scandalizant, cum ipsi laici prioratuum fungantur officiis et tam clericis quam sacerdotibus preponantur; et non solum episcopis inobedientes existunt, uerum etiam quasdam immunitates, tanquam ab apostolica sede sibi indultas presumunt sibi temere uindicare. Cum enim in quadam Ecclesia baptismali eis a tuo predecessore collata quidam nuper percutiens uicarium  sacerdotem, ipsam Ecclesiam sanguinis effusione fedasset, usque ad reconciliationem diuina ibidem interdixisti officia celebrari. Sed nichilominus ipsi diuina in ea officia celebrarunt. Sacerdotes insuper undecunque uenientes ad eos, de quorum etiam conuersatione et ordinatione nulla certitudo prorsus habetur, ad diuinum officium sibi celebrandum recipiunt, episcoporum assensu minime requisito; alios etiam presbyteros ab officio suspensos per episcopos suos pro suorum exigentia meritorum, iidem, cum sint laici, ad officia restituunt exsequenda. Quidam preterea cum uxoribus suis in domibus propriis commorantur; quos, eo quod eis de suis aliquid conferunt annuatim, ita emancipare contendunt, ut aliis secundum leges terre  de sibi obiectis respondere minime teneantur. uerum quia priuilegium meretur amittere qui permissa sibi abutitur libertate  , fraternitati tue per apostolica scripta mandamus quatenus si quos clericos seu sacerdotes aut laicos a predictis fratribus pro colligendis eleemosynis cruce falso signatos inueneris, his a quibus ipsos missos fuisse constiterit, per totam prouinciam tuam, nostra fretus auctoritate, exhortationis huiusmodi officium interdicas; missos etiam, si laici fuerint, excommunicationis mucrone percellas; si clerici uel presbyteri fuerint, ab officio beneficioque suspendas, nullo prorsus priuilegii beneficio uel appellationis refugio  preualente. Eos uero quos in predicta  ecclesia lege tibi diecesana subiecta post interdictum tuum diuina celebrasse cognoueris, eiusdem pena suspensionis inuoluens, in ea, donec reconciliata fuerit, quemadmodum sacra precipiunt instituta, officia non permittas diuina celebrari. Presbyteros etiam suspensos ab episcopis suis et per dictos fratres ad officia sua temere restitutos, in eamdem suspensionis sententiam nostra fretus auctoritate reducas. Alios uero quos ad respondendum aliis secundum leges terre pro premissa causa asserunt non teneri, nolumus excusari, quin eos ad respondendum, sublato appellationis impedimento, compellas.

Datum, ut supra.



CCCCLI. CANONICIS NOuARIEN. Significat se confirmasse sententiam pro ipsis latam contra Albertum Siccum. 


 Causam que inter uos et dilectum filium Albertum Siccum clericum super prebenda Nouarien. Ecclesie uertebatur, que quondam fuit uenerabilis fratris nostri P. Nouarien. episcopi, de qua se dicebat idem Albertus per bone memorie C. papam predecessorem nostrum fuisse per annulum inuestitum, coram nobis diutius uentilatam, uenerabili tandem fratri nostro Lauden. episcopo de consensu  partium appellatione remota commisimus terminandam. Qui, sicut ex litteris eius accepimus, utriusque partis rationibus plenius intellectis, pro uobis contra dictum Albertum diffinitiuam sententiam promulgauit: a qua fuit ad nostram audientiam appellatum. Dicto igitur Alberto et magistro I. et u. procuratoribus ecclesie uestre in nostra propter hoc presentia constitutis, idem Albertus probare multipliciter nitebatur sententiam ipsam inique latam fuisse ac propter hoc debere non immerito retractari: dictis procuratoribus uestris defendentibus sententiam et eam petentibus confirmationis nostre presidio communiri. Nos igitur, auditis que fuerant hinc inde proposita et diligentius intellectis, habito etiam cum fratribus nostris super hoc diligenti  tractatu, licet ex parte ipsius Alberti fuisset propositum quod contra formam mandati nostri dictus episcopus sententiam promulgauerat, sicut per attestationes nitebatur probare, quia tamen iudicis animus non semper ad unam probationis speciem inclinatur et ipsa sententia nichil continebat iniquum, et eidem iudici de communi assensu partium causa fuerat appellatione remota commissa, qui, ut sententiam ferret, post examinationem cause ab utraque partium fuerat requisitus, sententiam ipsam de fratrum nostrorum consilio auctoritate curauimus apostolica confirmare ac eam per uenerabilem fratrem nostrum P. Portuen. episcopum diffiniuimus obseruandam. Decernimus ergo ut nulli omnino, etc.

 Datum Laterani, uI Idus Decembris.



CCCCLII. URGELLEN. EPISCOPO. Renuntiationem episcopatus approbat. 

Sicut uenerabiles fratres nostri Terraconen. archiepiscopus et suffraganei eius suis nobis litteris intimarunt, inter multas tribulationes et angustias que inuenerunt nos nimis temporibus tuis et propter insufficientiam tuam, Ecclesiam Urgellensem, nec possent facile propter multitudinem enarrari, culpe tue illud imputari et poterat et debebat quod cum episcopatum ipsum, ut fama testatur, minus canonice fueris assecutus, quod male ceperas, deteriori  exitu conclusisti; cum difficile sit ut bono peragantur exitu que sunt malo inchoata principio. uerum cum tempore procedente mala publicarentur in terra nec imminentibus periculis opponere te auderes, ut tanquam murum te ipsum pro domo Isrel ponens ascenderes ex aduerso et, in die Domini, sicut athleta Christi fortiter dimicares, insalutatis fratribus clanculo recessisti; ut ex ipsis operibus mercenarium qui uidens lupum uenientem dimittit oues et fugit, te ostenderes, non pastorem; et ingressus monasterium de Aspirano ab apostolica sede licentia non petita, cui soli episcoporum depositio, cessio et translatio reseruatur, Urgellen. canonicis per litteras indicasti quod propter insufficientiam et occultam tui corporis egritudinem non  posses ulterius ministrare; quibus, de rebus tuis condito testamento, et facta renuntiatione in scriptis, eligendi pontificem et prouidendi Ecclesie sue facultatem liberam tribuisti. Post hec autem ad suggestionem et instantiam quorumdam militum et etiam clericorum, te ad episcopatum denuo proprio motu reuerso, cum in parte ipsius diecesis tanquam episcopus ministrares, Aragones et Brabancones cum uicinis militibus in manu forti ad Urgellen. ecclesiam et hostiliter accedentes, eam bonis omnibus spoliarunt, pannos sericos, ornamenta omnia, calices et cruces argenteas asportantes et parochianis ducentis et amplius, clericis et canonicis de gremio ipsius uiolenter eductis et etiam captiuatis, ecclesiam ipsam homicidiis, adulteriis et aliis  uariis immunditiis feritate diabolica polluerunt: quibus omnibus propter inutilitatem tuam te opponere minime potuisti. Porro uidens his malis preuenientibus quod ecclesia eadem denuo ad extremam inanitionem penitus deuenisset et sentiens te ad ipsius Ecclesie regimen inutilem et insufficientem existere, iterato renuntians renuntiationem ipsam bone memorie Celestino pape predecessori nostro et Terraconensi ecclesie per litteras indicasti et, quantum in te fuit, canonicis Urgellen. eligendi sibi pastorem tribuisti denuo facultatem. Unde pro his et aliis multis prefati episcopi nobis per suas litteras supplicarunt ut cessionem tuam ratam habentes, sicut etiam tu ipse a nobis per litteras proprias postulasti, canonicis sepedictis liberam  daremus licentiam eligendi. Cum itaque secundum Apostolum instantia nostra quotidiana sit omnium Ecclesiarum sollicitudo continua, nos et necessitatibus Urgellen. Ecclesie inclinati, que per te non posset de lacu miserie liberari, et tam eius quam premissorum archiepiscopi et episcoporum petitione deuicti, renuntiationem tuam urgente necessitate suscepimus et te a pontificali onere pariter et honore, que secundum traditionem canonicam non sunt ab inuicem regulariter separanda, sicut tu minus prouide facere satagebas, qui reiecta oneris sarcina honorem tibi retinere uolebas, auctoritate presentium de consilio fratrum nostrorum decernimus absolutum, ut in Ecclesia de Aspirano  Deo ualeas, sicut a nobis ex parte tua petitum, amodo deseruire, facultatem tibi liberam concedentes. Nulli ergo omnino, etc.

Datum Laterani.



CCCCLIII. CAPITULO URGELLEN. Ut nouum Ecclesie sue episcopum preficiat. 

Sicut uenerabilis frater noster Terraconen., etc. fere in eumdem modum ut supra usque ad uerbum concedentes. Nolentes igitur ut Ecclesia uestra, in medio nationis peruerse posita, pro defectu prelati maneat ulterius desolata et gregi Dominico diu desit cura pastoris, uniuersitati uestre per apostolica scripta mandamus quatenus conuenientes in  unum et Spiritus sancti gratia inuocata, talem uobis personam in episcopum et pastorem animarum uestrarum canonice preficere studeatis, qui clero et populo sibi commisso et preesse nouerit et prodesse.

Datum, ut supra.



CCCCLIu. TERRACONEN. ARCHIEPISC. Ut curet per canonicos Urgellenses dignum aliquem uirum eligi in episcopum. 

Sicut ex tenore tuarum litterarum et suffraganeorum tuorum nobis innotuit, inter multa, etc. fere in eumdem modum ut supra usque ad uerbum prodesse. uolentes igitur ut ipsi Urgellen. Ecclesie  metropolitico tibi iure subiecte per sollicitudinem et uigilantiam tuam salubrius consulatur, fraternitati tue per apostolica scripta mandamus, quatenus capitulum eius ad concordem electionem et canonicam faciendam nostra tuaque auctoritate studiosius moneas et inducas; ne, quod absit! si eligentium se uota diuiserint in diuersa, Ecclesie afflicte dudum maior addatur afflictio et sic contritione multiplici conteratur.

Datum, ut supra.



CCCCLu. PISANO ARCHIEPISCOPO. De anno probationis monachorum et quatenus in cenobia coniuges recipiantur. 

  Ad apostolicam sedem, que disponente Domino cunctorum fidelium mater est et magistra, super diuersis articulis questiones dubie referuntur; ut quod ab ea fuerit super earum solutione responsum indubitanter ab omnibus teneatur. Ex parte siquidem tua tales nuper suscepimus questiones, quod cum monachum fieri ante unius anni probationem regularis institutio interdicat, monachi et moniales in tua diecesi constituti tam clericos quam laicos utriusque sexus, sanos pariter et infirmos, religionis habitum uolentes assumere, nutu etiam aliquo profitentes interdum absque omni professione recipiunt, quandoque professionem illico facientes. Unde multa mala noscuntur sepius prouenire, cum infirmi ad monasterium iam translati et emissa  professione, postquam de infirmitatibus conualuerint, habitum religionis abiiciant et ad propria reuertantur. Contingit etiam tales in propriis domibus remanere, cum monachi per eos, dum uiuunt, nolint sua monasteria pregrauari. Sani etiam sic absque probatione recepti, retro aspicientes, matrimonia contrahunt, reiecto habitu regulari. De quibus, si habitum religionis assumant ante unius anni probationem uel temporis competentis, utrum facta professione a talibus uel omissa, monachi debeant reputari, et si coniugatus conuerti desiderans sit recipiendus in monachum, nisi uxor  perpetuam continentiam repromittat, certificari a sede apostolica postulasti. Nos ergo questionibus tuis taliter ex ordine respondemus, quod licet tempus probationis a sanctis Patribus sit indultum, non solum in fauorem conuersi, sed etiam monasterii, ut et ille asperitates istius et istud mores illius ualeat experiri (quod utrinque [; quia tamen ante tempus probationis regulariter prefinitum, is qui conuerti desiderat habitum recipit et professionem emittit, abbate per se uel per alium professionem recipiente monasticam et monachalem habitum concedente, uterque renuntiare uidetur ei quod pro se noscitur introductum, ideoque obligatur quidem  per professionem emissam pariter et acceptam ad obseruantiam regularem et uere monachus est censendus: quia multa fieri prohibentur que, si facta fuerint, obtinent firmitatem. Prohibendum est tamen abbatibus ne passim ante tempus probationis quoslibet ad professionem recipiant; et si contra formam prescriptam quoslibet indiscrete receperint, animaduersione sunt debita corrigendi, cum in subsidium fragilitatis humane spatium probationis sit regulariter institutum. Cum autem uir et uxor una caro sint per copulam coniugalem effecti nec una pars conuerti possit ad Dominum et altera in seculo remanere: profecto non est alter coniugum recipiendus ad obseruantiam regularem, nisi reliquus perpetuam continentiam repromittat; neque  uitam quoque debet mutare, nisi forte eius sit etatis ut sine suspicione incontinentie ualeat remanere.

Datum Laterani, IX Kal. Decembris.



CCCCLuI. SIPONTINO ARCHIEPISCOPO. De pena eorum qui falsis litteris utuntur.

 Accedens ad presentiam nostram P. presbyter lator presentium sua nobis insinuatione monstrauit quod cum olim missus ab archipresbytero et clericis de Casali nouo pro quibusdam causis, super quibus a te se fatebantur indebite pregrauari, ad nostram presentiam accessisset nec posset, pro eo quod tunc temporis nos eramus infirmitate grauati,  suas litteras obtinere, moram apud sedem apost. faciendo, post paucos dies contigit ipsum etiam infirmari. Dum autem esset in lecto egritudinis constitutus, accessit ad eum quidam clericus de Casali nouo, Azo nomine, qui tunc temporis morabatur in urbe et sub spe dilectionis et gratie promisit ei se quas a nobis postulabat litteras obtenturum; qui credidit uerbo eius et expensas tribuit quas pro litteris ipsis se expensurum prefatus clericus proponebat. Tandem ad eum quasdam commissionis litteras ad uenerabilem fratrem nostrum Tranensem archiepiscopum et dilectum filium abbatem  de Coronata portauit; quas predictus presbyter credens ueras esse et de nostra conscientia emanasse, ad iudices detulit delegatos. Cumque in presentia ipsorum iudicum tu litteras argueres falsitatis et sacerdos ipse et alii clerici de Casali nouo eas ueras esse proponerent, tu easdem litteras sub sigillo predictorum iudicum ad nostram presentiam direxisti, quas utique falsas esse deprehendimus manifeste; pro quo tibi per scripta nostra mandauimus ut illum qui prefatas litteras impetrauit, officio beneficioque suspensum, ad nostram presentiam dirigeres puniendum. uerum cum sacerdotem predictum sua redderet conscientia innocentem, postquam tu eum officio et beneficio suspendisti, ad nostram festinanter accessit presentiam,  ad suam innocentiam excusandam. Sed cum apud nos moram faceret longiorem et a nobis misericordiam postularet, prefate falsitatis omnimodam ignorantiam proponendo, ipsum tamen cum litteris nostris ad te duximus remittendum, ut misericordiam inueniat quam precatur. Inde est quod fraternitati tue per apostolica scripta mandamus quatenus, si prefate littere, in quibus fuit falsitas deprehensa, formam de simplici iustitia habuerunt, cum presumi non debeat quod pro talibus litteris, que de facili possunt a quibuslibet obtineri, fraudem commiserit falsitatis, ab ipso presbytero canonica purgatione recepta quod conscius non fuerit falsitatis, nec litteris illis usus est postquam eas  falsas esse cognouit, tu ei diuine pietatis intuitu officium beneficiumque restituas et eum super hoc ulterius non molestes; quia sicut iustum est excessus corrigere delinquentium, sic iniquum merito reputatur si seueritas pene puniat innocentes.



CCCCLuII. ABBATI ET CONuENTUI SANCTI EDMUNDI. De consecratione ecclesie ipsorum. 

Cum Ecclesia uestra Ecclesie Romane sit filia specialis et ad eam nullo pertineat mediante, uos, unde prudentiam uestram dignis laudibus commendamus, ad apostolicam sedem tanquam ad caput uestrum in arduis ducitis recurrendum. Et quia Ecclesia ipsa nondum munus dedicationis accepit, super  dedicatione ipsius a nobis licentiam postulastis. Nos ergo petitionibus uestris grato concurrentes assensu, postulatam licentiam indulgemus; concedentes etiam quod cruces et sanctorum imagines, que pre magnitudine sui de ipsa Ecclesia non possent absque dispendio amoueri, in suis locis ualeant remanere. Episcopis autem, quos ad dedicationem duxeritis inuitandos, per apostolica scripta mandamus ut ad uocationem uestram ueniant, quemadmodum postulastis.

Datum Laterani, Kal. Decembris.



CCCCLuIII. CLERICIS SANCTI PAULI DE CASTRO CERuARII, Confirmat sententiam pro illis latam circa ius baptisterii. 


Ea que auctoritate apostolica ratione preuia statuuntur, ne in recidiue questionis scrupulum relabantur, apostolico sunt munimine fulcienda. Ex litteris siquidem dilecti filii nostri R. tituli Sanctorum Marcellini et Petri presbyteri car. Casin. abbatis nuper accepimus quod cum olim causam que uertebatur inter uos et ecclesiam Sancte Marie de Castro Ceruarii super baptismate, de communi assensu partium ipsi duxerimus committendam, idem uisis utriusque partis rationibus et plenius intellectis, pro  uobis sententiam promulgauit; clericis predicte ecclesie Sancte Marie firmiter inhibens ne uobis molestiam uel grauamen inferrent quo minus pueros parochianorum uestrorum libere sic baptizare possetis cum uestra ecclesia ipsi ecclesie Sancte Marie in nullo subiaceat et iidem parochiani in Ecclesia uestra cetera percipiant ecclesiastica sacramenta. Nos igitur quod a predicto abbate factum est ratum habentes sententiam ipsam sicut rationabiliter lata est uel legitime appellationis remedio subleuata, auctoritate apostolica confirmamus et presentis scripti pagina communimus. Decernimus ergo ut nulli, etc.

Datum Laterani, u Kal. Decembris.



CCCCLIX. PRIORI ET CONuENTUI ECCLESIAE DUNELMEN. Ut maioribus in rebus abbatis semper consensum requirant 


Is est prelatorum ad subditos et subditorum ad prelatos suos dilectionis et concordie seruandus affectus, ut nec illi qui presunt, subiectorum iura perturbent nec qui subsunt, iustitie derogent presidentium uel attentent preter eorum assensum que cum ipsorum tenentur conscientia pertractare. Sane cum uenerabilis frater noster P. Dunelmen. episcopus inter uos uices gerat abbatis nec ei nocere debeat quod episcopali preminet dignitate, in his eius est a uobis requirendus assensus que preter abbatis assensum uobis agere non liceret. Eapropter auctoritate  presentium districtius inhibemus ne preter conniuentiam eius uicem super hoc gerentis abbatis ecclesias assignare, alienare possessiones uel conficere super alienationibus instrumenta, priores instituere uel ministros et alia quelibet in quibus abbatis esset necessarius assensus, attentare aliquatenus presumatis contra consuetudinem regularem. Quod si preter consensum ipsius et inhibitionem presentem aliquid quod non credimus super his duxeritis presumendum, id irritum decernimus penitus et inane. Nulli ergo, etc., nostre inhibitionis, etc.

Dat. Laterani, uI Idus Decembris.



CCCCLX. PHILIPPO DUNELMEN. EPISCOPO. Quo tempore conferenda sint beneficia et quando ad superiorem deuoluantur. 


Ut negligentium quorumdam desidiam predecessores nostri Romani pontifices ad sollicitudinem excitarent, et obuiarent fortius cupiditati multorum, qui uacantes ecclesias suis usibus applicabant, tam antiquis temporibus quam modernis certum tempus canonicis et conciliis  prefixerunt ultra quod nec ecclesie debeant nec ecclesiastica beneficia seu prebenda uacare; non approbantes quod tandiu uacent, sed precauentes ne diutius ecclesia quelibet solito ministrorum obsequio defraudetur. Nos etiam ipsorum ac presertim  felicis recordationis Alexandri pape predecessoris nostri statuta  sequentes, auctoritate tibi presentium indulgemus ut si monachi Dunelmen. uel alii quilibet lege diecesana tibi subiecti ecclesias uel prebendas ad suam donationem spectantes ultra tempus in Lateranen. concilio diffinitum uacare permiserint, ex tunc, monitione premissa, sublato appellationis obstaculo, eas tibi liceat idoneis conferre personis. Nulli ergo, etc.

Datum, ut supra.



CCCCLXI. EPISCOPO CESENAT. De relaxando interdicto. 

 Rediens de partibus Marchie dilectus filius C. tt. Sancti Laurentii in Lucina presbyter cardinalis, in quibus legationem sedis apostolice habuerat, apostolatui nostro exposuit quod pro eo quod Cesenates cum Marchoardo iurauerant, et sepius requisiti ad fidelitatem Ecclesie redire noluerunt, terram ipsam interdicto supposuit. Quia uero, sicut tam per litteras tuas quam etiam populi Cesenat. nobis presentatas accepimus, Marchoardi societatem penitus reliquerunt, cum aliis ciuitatibus Romandiole coniurantes; tuis et ipsorum precibus inclinati, fraternitati tue per apost. scripta mandamus · quatenus recepto a tot et talibus quot et quales pro societate Rauennat. de Cesenat. iurauerunt, secundum formam Ecclesie iuramento quod super his pro quibus  interdicti fuerunt nostro debeant parere mandato, interdictum auctoritate nostra relaxes, reseruans mandatum usque ad nostre beneplacitum uoluntatis.

Datum Laterani, Idibus Decembris.



CCCCLXII. RAD. PETRAGORICEN. EPISCOPO. Quod laici decimas a clericis exigere non possint. 

Quoniam indignum est et rationi contrarium ut laici, qui personis ecclesiasticis decimas tenentur  exsoluere, eas a clericis rerum ordine prepostera confusione turbato extorquere presumant, ad petitionem tuam uniuersis monasteriis, ecclesiis et clericis tue diecesis duximus indulgendum ut, si forte quilibet laici suo nomine decimas ab eis amodo consuetudinis obtentu longeue uel aliis occasionibus duxerint exigendas, sit eis liberum quod ita postulabitur denegare. Si uero laici, sue animositatis spiritu concitati, uiolenter aliquid uoluerint aduersus presentis indulti beneficium attentare, tua fraternitas appellatione remota eos ecclesiastico interdicto supponat.

Datum Laterani, XuIII Kal. Ianuarii.



CCCCLXIII. CAPITULO ARELATENSI. Quedam statuta super uita ipsorum mittuntur. 


Quanto recentior est in Ecclesia uestra religionis introducta plantatio, tanto diligentius in ipsis primordiis est cauendum ne aliquid honestati contrarium nutriatur; quod cum ex consuetudine fuerit confirmatum, ordinis claritatem obtenebret et difficilius, postquam inualuerit, exstirpetur. Cum autem ubi regularis ordinis professio antecessit, una esse debeat mensa fratrum et unum dormitorium eorumdem, nisi aliquem quandoque infirmitas uel alia iusta causa excludat, presentis scripti pagina prohibemus ne aliquis uestrum, post factam professionem, nec etiam aliquis canonicorum seu clericorum secularium, obtentu alicuius consuetudinis cibos,  qui sibi ex administratione quotidiani stipendii apponuntur, extra claustrum uestrum de cetero audeat exportare; sed intra in locis ad hoc specialiter deputatis simul dormiant et manducent. Statuimus insuper et auctoritate apostolica prohibemus ne aliquis canonicus uel clericus capitulis uestris aliqua occasione nolentibus uobis intersit nec quisquam ex ipsis uestibus rubeis uel uiridibus seu capis manicatis uel aliis religioni contrariis uti, aliqua insolentia seu temeritate presumat, quod abiecte secularitatis saperet uetustatem, et scandalum in populo generaret. Illi uero qui super premissis culpabiles de cetero potuerint inueniri, secundum archiepiscopi uestri arbitrium canonicam subeant appellatione  postposita ultionem. Constituimus etiam et presentium auctoritate sancimus ut clerici Ecclesie uestre, qui non possunt, prout optarent, in ipsa canonici fieri seculares, postquam fuerint ad alias translati ccclesias et in eis prebendas seu alia ecclesiastica beneficia consecuti, occasione attitulationis seu alia causa nichil sibi iuris in ecclesia uestra ualeant uindicare nec prouisionem exposcere, nisi habitu religionis assumpto, cum aliis fratribus ibidem assidue seruituri. Nulli ergo, etc., prohibitionis atque constitutionis, etc.

Datum Laterani, Iu Idus Decembris.



CCCCLXIu. ARELATENSI ARCHIEPISC. Ut abbatem S. Geruasii ad obedientiam atque officium reducat. 


 Incumbit nobis ex debito pastoralis officii ut iusta postulantibus audientiam cum efficacia prebeamus, maxime ubi eorum uota et pietas adiuuat et explorati iuris ueritas non relinquit. Ad audientiam siquidem nostram te significante peruenit quod abbas sancti Geruasii de Fos excommunicatos et interdictos tuos pariter ad diuina et sepulturam admittit, procurationes debitas, obedientiam et reuerentiam, prout de iure tenetur et debet, exhibere tibi penitus contradicit. Nolentes igitur ut iuri tuo  per eumdem abbatem super hoc ualeat derogari, auctoritate tibi presentium indulgemus ut in ipsum abbatem, si in hac parte [f. pertinacia] duxerit persistendum, nullius contradictionis uel appellationis obstaculo censura possis ecclesiastica cercere. Nulli ergo, etc.

Datum Laterani, Nonis Decembris.



CCCCLXu. RICARDO ABDATI ET CAPITULO COMPENDIEN. Ipsorum iurisdictio et priuilegia confirmantur. 

Cum a nobis petitur, etc., usque ad uerbum assensu iurisdictionem et potestatem quam super clericos infra terminos compendii habitantes usque ad  hec tempora rationabiliter habuistis et nunc etiam iuste et pacifice possidetis, uobis et per uos Compendien. monasterio auctoritate apostolica confirmamus et presentis scripti pagina communimus. Statuentes ut nulli, etc.

Datum Laterani, XuIII Kal. Ianuarii.



CCCCLXuI. ARELATENSIS ECCLESIAE SUFFRAGANEIS. Ut archiepiscopo suo obediant. 

Cum secundum doctrinam euangelicam, quecunque uultis ut faciant uobis homines et uos eis eadem facere debeatis, eam reuerentiam uos conuenit  prestare prelatis quam uobis uultis a subditis exhiberi. Sane cum uenerabilis frater noster Arelaten. archiepiscopus, metropolitanus, uester illis studiis et meritis adiuuetur ut commendationibus non indigeat aliorum, fraternitati uestre duximus auctoritate presentium iniungendum, per apostolica scripta precipiendo mandantes quatenus ei tanquam patri et episcopo animarum uestrarum deuote studeatis et humiliter obedire, ad uocationem ipsius, nisi euidens necessitas contradicat, secundum traditionem canonicam sine difficultate qualibet accedentes.

Datum Laterani, Iu Idus Decembris.



CCCCLXuII. ARCHIEPISCOPO ET CAPITULO ARELATEN. Ut in ecclesia Arelat. nullus recipiatur in canonicum, nisi qui profiteri uoluerit ordinem canonicorum S. Augustini. 


Nihil magis esse religioni contrarium credimus uel absurdum, quam si in eadem Ecclesia in professione et ordine et religione ac moribus et uita et habitu seruitorum diuersitas nutriatur. Ne igitur in Ecclesia uestra, in qua regularis ordo noscitur institutus, huiusmodi ultra confusio se perniciose ualeat immiscere, auctoritate presentium districtius prohibemus ne in Ecclesia uestra de cetero cuiuslibet meriti uel nobilitatis instinctu aliquis in canonicum  uel in clericum admittatur, uel prepositum, aut decanum, aut aliquem officialium penitus eligatur, nisi professione et habitu se regularem ostendat, et secundum beati Augustini regulam in claustro et capitulo regulariter conuersetur; ne status religionis, qui iam ibi per Dei gratiam confirmatus esse dignoscitur, alicuius mutabilitatis dispendio subuertatur et resilire paulatim a religionis proposito cuiuslibet pretextu malitie compellatur.

Datum Laterani, Nonis Decembris.



CCCCLXuIII. CENADIEN. EPISCOPO. De infirmis excommunicatis ad cautelam absoluendis, donec reualescant. 


Licet ecclesiasticis institutis, que prouida deliberatio sanctorum Patrum instituit, a nullo debeat obuiari; tamen cum iusta contingit impedimenta concurrere, que institutorum ipsorum ex necessitate processum impediunt, iuxta discretionem in medio residentis rigor est ecclesiasticus temperandus. Unde nos tue iuste petitioni fauentes, ut ualetudinariis, senibus et infirmis diecesana tibi lege subiectis, qui pro iniectione manuum in personas ecclesiasticas in canonem late sententie inciderunt, iuxta formam Ecclesie beneficium absolutionis possis impendere, ita tamen quod postquam infirmi sue restituti fuerint sanitati, ad apost. sedem accedant et alii pro itineris labore sibi dimisso  dignum aliquid recompensent, plenam tibi usque ad triennium auctoritate presentium concedimus facultatem.

Datum Laterani, XuII Kalend. Ianuarii.



CCCCLXIX. EIDEM. Ut clerici in maioribus ordinibus constituti assumptas mulieres abiiciant. 

Quidam clerici tue diecesis manifeste dicuntur doctrine Apostoli obuiare, qui candorem ecclesiastice puritatis, que sine omni ruga et macula esse debet et omne quod est irreprehensibile sibi eligit, suis spurcitiis deprauantes, et dantes offensionem in  populo, ministerium suum in uituperium damnosa presumptione conuertunt. Quidam etenim ex ipsis in diaconatus et subdiaconatus ordine constituti, uxores sibi, si tamen uxores sunt nominande, contra instituta canonica, ut dicitur, copularunt: qui postmodum dignitates ecclesiasticas assecuti cure student domestice potius quam ecclesiastice imminere. uolentes igitur id per tue fraternitatis industriam emendari, fraternitati tue auctoritate presentium indulgemus quatenus, si predicti clerici ad commonitionem tuam mulieres ipsas non prorsus eiecerint, et de tanto excessu satisfecerint congruenter, licitum tibi sit ipsos auctoritate nostra ecclesiasticis redditibus, remoto appellationis obstaculo, spoliare. Nulli ergo, etc.

 Datum, ut supra.



CCCCLXX. DUNELMEN. EPISCOPO. Confirmatur institutio prebendarum facta in Ecclesia sua. 

Ea que ad ampliandum cultum diuini nominis in locis Deo dicatis a fratribus nostris et cepiscopis statuuntur, presertim cum pietas prebet causam proposito et ardor intime caritatis flagrat exterius, in effectu seruare uolumus illibata et munimine confirmationis apostolice roborare. Ex caritatis siquidem, sicut credimus, fonte processit, quod bone memorie predecessor tuus, et tu post  eum ipsius exempla secutus, in Ecclesia de Deluton. [de Dunelmo] prebendas et personatus prouide statuistis; ut in eo honorabilius de cetero Domino seruiatur, et Ecclesia ipsa in se ministrantibus liberius possit et melius prouidere. Nos igitur propositum tuum dignis laudibus in Domino commendantes, institutionem tam personatuum quam prebendarum in eadem Ecclesia per te et eumdem predecessorem tuum hactenus factam, sicut rationabiliter et sine quorumlibet preiudicio facta est et seruata, auctoritate apostolica confirmamus et presentis scripti pagina communimus. Nulli ergo, etc.

Datum, ut supra.



CCCCLXXI. ARCHIEPISC. ARELATENSI. De cauenda beneficiorum pluralitate. 


Cum secundum traditionem canonicam non liceat aliquem in duabus Ecclesiis titulari, sed quilibet debeat in Ecclesia, in qua ordinatus est perpetuo permanere, ut secundum Apostolum unusquisque maneat in ea uocatione, in qua dignoscitur esse uocatus, graue gerimus et indignum quod, sicut accepimus, prepositus et canonici Arelatenses, qui professi sunt obseruantiam regularem, mutationes reddituum cupiunt et in diuersis laborant Ecclesiis prebendari; unde contingit quod et claustrum ipsum et episcopatus limites sepius exeunt sine licentia prelatorum. Cum itaque nolimus ea uiris religiosis permittere que in Ecclesiis etiam secularibus  canonica reprobant instituta, fraternitati tue per apostolica scripta mandamus quatenus prefatis preposito et canonicis ex parte nostra et tua studeas districtius inhibere ne beneficia sibi multiplicari satagant, uel in aliis Ecclesiis se faciant titulari, et ne limites episcopatus uel claustri sine licentia tua uel illius cui fratrum curam commiseris, exire temeraria facilitate presumant. Alioquin tu eos ad id, appellatione frustratoria non obstante, per censuram ecclesiasticam compellere non postponas.

Datum Laterani, Iu Idus Decembris.



CCCCLXXII. ARCHIEPISC. ET CAPITULO ARELATEN. Ne prepositus absque consensu capituli mutuum recipiat, uel fideiussionem prestet. 


Cum ex apostolatus officio, quod licet indigni suscepimus, Ecclesiarum omnium curam et sollicitudinem gerere debeamus, nobis est attentius prouidendum, ne circa spiritualia uel etiam temporalia ulla detrimenta suscipiant, per illorum incuriam clericorum qui que sua sunt, non que Iesu Christi querentes, utilitati communi preferunt specialem Sane, sicut nostro est apostolatui reseratum, nonnunquam in partibus uestris propter insolentiam prelatorum contingit ecclesias debitis intolerabilibus pregrauari, pro eo quod earum negotia tanquam propria pertractantes, clericorum assensum  non exigunt in agendis. Cum ergo quod omnes tangit, ab omnibus debeat approbari, auctoritate presentium districtius inhibemus ne prepositus uester sine omnium uel maioris partis et sanioris assensu pecuniam recipiat mutuo uel pro ea prestet fideiussoriam cautionem. Si uero, quod non credimus, contra prohibitionem nostram ecclesiam presumpserit aggrauare, quod ab eo factum fuerit, decernimus non tenere. Nulli ergo, etc.

Datum, ut supra.



CCCCLXXIII. ARCHIEPISC. ET CAPITULO ARELATEN. Ut prepositus accepti et expositi rationem reddat. 

 Cum instantia nostra quotidiana sit, secundum Apostolum, omnium Ecclesiarum sollicitudo continua, summo studio satagere nos oportet quod status earum in spiritualibus et temporalibus suscipiat incrementa et in deterius, quod absit! aliquorum desidia non labatur. Sane, sicut nostris est auribus intimatum, in Arelaten. Ecclesia id consuetudinis noscitur obtinere, quod prepositus ipsius Ecclesie coram archiepiscopo et capitulo administrationis sue reddat statutis temporibus rationem, sicut a suis predecessoribus fuit hactenus obseruatum. Cum itaque consuetudinis ususque longeui non sit uilis auctoritas, et presertim quando rationi non obuiat et canonicis institutis, discretioni uestre per apostolica scripta mandamus quatenus prefatum prepositum  ad premissam consuetudinem obseruandam, appellatione remota, sicut iustum fuerit, compellatis. Quod citra mandatum nostrum deberet efficere, si famam suam uellet seruare apud homines illibatam; ne Iude notam sinistre suspicionis incurreret, unde facta sua uellet fratribus et sociis occultare.

Datum, ut supra.



CCCCLXXIu. ARCHIEPISC. ARELATEN. Ut de personatibus pro sua uoluntate ordinare possit. 

Cum Arelaten. Ecclesie personatus predecessores tui dicantur de pontificalis mense redditibus  statuisse, usque ad tempora ista ordinatio ipsorum ad pontifices, qui fuerunt pro tempore, sicut nostro est apostolatui reseratum, noscitur spectauisse. Cum autem personam tuam sincera diligamus in Domino caritate, nec uelimus pontificalia iura tuis temporibus minui sed augeri; ut de iam dictis personatibus, sicut et predecessores tui sine contradictione qualibet habuerunt, liberam habeas potestatem secundum Deum et profectum commisse tibi Ecclesie ordinandi, appellatione frustratoria non obstante, fraternitati tue auctoritate presentium indulgemus. Nulli ergo, etc.

Datum, ut supra.



CCCCLXXu. PRAEPOSITO S. IOANNIS DE CIMITERIO EIUSQUE FRATRIBUS TAM PRAESENTIBUS QUAM FUTURIS CANONICE SUBSTITUENDIS IN PERPETUUM. Suscipit eos sub protectione apostolica. 


Effectum iusta postulantibus, etc. usque ad uerbum annuimus, et prefatam ecclesiam Sancti Ioannis de cimiterio in Papien. suburbio sitam, in qua diuino mancipati estis obsequio, ad exemplar felicis recordationis Lucii pape predecessoris nostri sub beati Petri et nostra protectione suscipimus, et presentis scripti pagina communimus. Statuentes, etc., usque ad uerbum uocabulis. Locum ipsum in quo prefata ecclesia sita est cum omnibus pertinentiis suis. ecclesiam Sancti Marci, que in parochia uestra fundata  est, cum omnibus pertinentiis suis, ecclesiam Sancte Marie, positam in porta aurea cum pertinentiis suis; ecclesiam Sancte Marie, positam in castello Lanfranci cum omnibus pertinentiis suis; et plebem que dicitur Rete cum omnibus pertinentiis suis. Sane cum generale, etc. Sepulturam quoque, etc. Obeunte uero, etc. Decernimus ergo, etc. Salua sedis apostolice auctoritate et diecesani episcopi canonica iustitia. Si qua igitur in futurum, etc.

Datum Laterani, per manum Raynaldi domini pape notarii, cancellarii uicem agentis, XuIII Kalend. Ianuarii, indictione secunda, Incarnationis Dominice anno 1198, pontificatus uero domini Innocentii pape III anno primo.



CCCCLXXuI. ARELATEN. ARCHIEPISCOPO. Ut monasterium S. Geruasii instauret. 


 Grauem lapsum monasterii Sancti Geruasii de Fos nostro noueris apostolatui reseratum, quod cum collegium ipsius propter insolentiam monachorum ad binarium sit redactum, duo monachi, qui supersunt, Dei timore prorsus abiecto, non tanquam in monasterio, sed uelut in prostibulo impudice cum duabus mulieribus conuersantur; de quorum conuersatione religioni detractio euenit et in populo graue scandalum generatur; et cum monasterium ipsum de redditibus et possessionibus archiepiscopalis mense fundatum sit et ditatum, debitam tibi  obedientiam dicti monachi denegant exhibere; quin potius etiam aduersus Rom. Ecclesiam calcaneum erigentes, interdictos et excommunicatos passim recipiunt ad diuina, defunctis in excommunicatione sepulturam etiam impendentes: propter quod in partibus illis et contemptibiles habentur sententie prelatorum et iustitia penitus non seruatur. Cum autem in dicto monasterio et ius habeas patronatus, et lege tibi sit diecesana subiectum , fraternitati tue, quam sincerius amplexamur, auctoritate presentium indulgemus ut prefatum monasterium ad obseruantiam regularem et statum religionis antique, uel, si poteris, meliorem, remoto appellationis obstaculo, ualeas reformare. Abbates  quoque tibi subiectos ad debitam obedientiam Arelaten. Ecclesie nunc et in posterum exhibendam compellendi tibi nichilominus concedimus facultatem. Decernimus ergo etc.

Datum Laterani, Iu Idus Decembris.



CCCCLXXuII. ABBATI AUREAE uALLIS, ARCHIDIACONO PICTAuENSI ET MAGISTRO G. DECANO ASIANEN. Ut precarios pontificis in beneficiorum suorum possessione defendant, nisi statutum de certo canonicorum numero repugnet. 

Cum simus omnibus ex iniuncto nobis officio debitores, iis specialiter et presertim prouidere tenemur  qui uel a sede apostolica ordinem susceperunt, uel apud eam in obsequio nostro et fratrum nostrorum laudabiliter permanentes, nostram plenius meruerunt gratiam et fauorem. Unde cum pro ignotis etiam Ecclesia Romana consueuerit a personis ecclesiasticis in suis precibus tam celeriter quam efficaciter exaudiri, non possumus non mirari si non audiamur pro illis quibus ad obtinendum quod petitur scientia suffragatur et mores, et qui nobis sunt et fratribus nostris accepti et his quibus scribimus non ignoti. Sane cum pro dilectis filiis W. Rofio sub diacono nostro, clerico dilecti filii nostri Cent. S. Lucie diaconi cardinalis, qui uidelicet subdiaconus ex eo quod felicis recordationis C. pape predecessoris  nostri tempore in camera nostra diutius laudabiliter deseruiuit, et magistro Const. Natal. qui, quoniam bone memorie I. Malabrance tunc Sancti Theodori diacono cardinali diutius obsequium sue deuotionis impendit, nostram et fratrum nostrorum gratiam nec immerito meruerunt, idem predecessor noster uenerabili fratri nostro episcopo et capitulo Xanctonen. primo ac secundo scripsisset ut eos in canonicos suos reciperent, et stallum in choro et locum in capitulo assignarent; quia capitulum ipsum preces et mandata ipsius semel et iterum implere contempsit, bone memorie Ad. episcopus, tunc archidiaconus Pictauensis, et dilecti filii decanus, et cantor Sancte Radegundis Pictauensis, quibus exsecutio mandati apostolici fuerat diligenter contradictione  et appellatione postposita delegata, post frequentem commonitionem, cum nichil proficerent monitis apud ipsos, procuratorem eorum de canonica Ecclesie Xanctonen. curauerunt auctoritate apostolica inuestire; dictis episcopo et capitulo eadem auctoritate mandantes ut eos permitterent canonicam ipsam pacifice possidere. Ceterum quia canonici eiusdem Ecclesie se contra hoc contumaces exhibebant in omnibus et rebelles, iidem exsecutores, sicut ex eorum litteris accepimus manifeste, in eos excommunicationis et in Xanctonen. Ecclesiam interdicti sententiam protulerunt; quam dicti canonici nullatenus obseruantes, presumpserunt diuina nichilominus celebrare: licet idem episcopus Xanctonensis, sicut ex litteris suis nobis innotuit, apostolicis  nolens contraire mandatis, super receptione ipsorum promptam habeat uoluntatem. Iidem etiam canonici ad sedem apostolicam nuntium destinantes, suggesto quod in Xanctonen. Ecclesia quadragenarius erat canonicorum numerus institutus et per sedem apost. confirmatus , causam ipsam abbati Sylue maioris et decano Burdegalen. committi, sic uidelicet ut si constaret litteras non habita mentione de constitutione et confirmatione predictis pro eisdem subdiacono  nostro et magistro Const. ab eodem predecessore nostro manasse, quidquid factum inuenirent occasione litterarum illarum post appellationem ad nos legitime interpositam uel statutum denuntiarent penitus non tenere, iniungentes ipsis districtius ne occasione litterarum illarum Xanctonen. Ecclesiam indebite de cetero molestarent. Cumque littere huiusmodi ad predictos iudices peruenissent, dictus subdiaconus noster ad ipsorum citationem in eorum presentia constitutus proposuit quod cum excommunicati essent, illis respondere minime tenebatur et quod uoluntatem nostram uolebat super hoc presentialiter experiri; et ne ulterius in negotio ipso procederent, sedem apostolicam appellauit.  Quia uero labori eorum compati uolumus et debemus, ad deuotionem et seruitium ipsorum nec immerito paternum respectum habentes, discretioni uestre per apostolica scripta mandamus et districte precipimus quatenus nisi infra quadraginta dies a commonitione nostra auctoritate presentium uiua uoce uel litteris sibi facta, uobis per testes omni exceptione maiores constiterit prefatum quadragenarium canonicorum numerum fuisse in prefata Ecclesia institutum, uel si non habent plenum, ut duo desint de quadragenario constituto, uel post factam institutionem habuerint quandoque maiorem, cum ipsi factam institutionem non obseruauerint, ipsos in corporalem possessionem canonice ipsius appellatione postposita, auctoritate freti apostolica,  inducentes, stallum in choro et locum in capitulo secundum Ecclesie consuetudinem assignetis et canonicos memoratos ad receptionem ipsorum per excommunicationis in personas et interdicti sententias in Ecclesiam Xanctonen., sublato cuiuslibet contradictionis et appellationis obstaculo, cogatis, reuocantes in irritum quidquid post susceptionem mandati eiusdem predecessoris nostri in elusionem ipsius et eorumdem subdiaconi et magistri preiudicium in canonicis uel prebendis inueneritis attentatum. Taliter autem mandatum apostolicum impleatis, ut obedientiam uestram commendare non immerito debeamus et uestro et Ecclesiarum uestrarum profectui sollicitius imminere, ac cardinalis predictus, quem inter fratres nostros speciali diligimus in Domino  caritate, et idem subdiaconus et magister propter hoc libentius intendant uestris commodis et honori: scituri quod sicut gratum habebimus si mandatum apostolicum fueritis efficaciter exsecuti, sic ferre non poterimus non moleste si, quod non credimus, in hoc negligentes fueritis uel remissi Testes autem qui fuerint nominati, si se gratia, odio, uel timore subtraxerint, ut testimonium perhibeant ueritati, per districtionem ecclesiasticam appellatione remota cogatis. Nullis litteris obstantibus, si que apparuerint harum tenore tacito a sede apostolica impetrate. Quod si omnes, etc., duo uestrum ea nichilominus exsequantur.

Datum Laterani, XIu Kal. Ianuarii.



CCCCLXXuIII. DECANO ET CAPITULO EBORACEN. Ut M. Petro de Corbolio prebende et archidiaconatus possessio tradatur. 


Si eorum petitionibus apostolicum gratanter impertimur assensum, quos gratiosos inter alios clericos orbis et litterarum scientia et morum reddit honestas, officii nostri, sicut credimus, debitam prosequimur actionem, et Deo in hoc et hominibus complacemus. Sane licet dilectum filium magistrum  P. de Corbolio, de cuius litteratura et scientia in longinquis et remotis partibus predicatur, sue tantum probitatis et honestatis intuitu habere debeamus  in uisceribus caritatis: cum tamen ad memoriam reducimus nostram nos aliquando sub ipsius magisterio exstitisse et ab eo diuinarum audisse paginam Scripturarum , ad dilectionem ipsius efficimur promptiores et eius libentius augmento intendimus et honori. Cum igitur uenerabilis frater noster Eboracen. archiepiscopus prebendam Eboracen. Ecclesie cum archidiaconatu eidem magistro contulerit, sicut nobis per suas litteras, ut proponitur, intimauit, nec uos unquam deceat talem ac tantum clericum a societate uestra repellere, sed uocare, cum de litteratis et discretis personis Ecclesiis multa prouenire consueuerint incrementa, deuotionem uestram rogamus, monemus  ac per apostolica scripta districte precipiendo mandamus, quatenus prefatum magistrum ad prebendam et archidiaconatum sibi concessum tam libenter quam liberaliter admittentes, faciatis eumdem uel procuratorem suum prebendam et archidiaconatum pacifice possidere; ut et idem magister in uobis se gaudeat fraterne dilectionis solatium inuenisse, et nos, qui pro ipso puro corde et uoluntate sincera scripta nostra dirigimus, deuotionem uestram ualeamus in Domino merito commendare. Alioquin nos uenerabili fratri nostro Elien. episcopo noueritis iniunxisse ut prefato magistro prebendam et archidiaconatum, non obstante contradictione uel appellatione cuiuslibet, si ei de canonica concessione constiterit, nostra fretus auctoritate  non differat assignare et faciat pacifice possidere; illos censura ecclesiastica percellens qui se duxerint mandato nostro temere opponendos.

Datum Laterani, XuI Kal. Ianuarii.



CCCCLXXIX, ELIEN. EPISCOPO. Eiusdem argumenti. 

Si eorum petitionibus, etc., fere in eumdem modum ut supra, usque ad uerbum commendare. Ideoque fraternitati tue per apostolica scripta precipiendo mandamus quatenus prefato magistro prebendam et archidiaconatum, non obstante contradictione uel appellatione cuiuslibet, si tibi de canonica  concessione constiterit, nostra fretus auctoritate non differas assignare et facias pacifice possidere, illos censura ecclesiastica percellens, qui se duxerint mandato nostro temere opponendos.

Datum, ut supra.



CCCCLXXX. RICARDO ILLUSTRI REGI ANGLORUM. Eiusdem argumenti cum duabus precedentibus. 

Cum regnorum status per uirorum prudentum consilia de bono semper consueuerit in melius prosperari, qui ad ipsorum regimen, Domino disponente, uocantur, uiris prudentibus et discretis fauorem debent et gratiam libenti animo impertiri, et ipsorum, prout conuenit, intendere incrementis. Cum enim  sicut credimus, magnificencia regia non ignoret qualiter dilectus filius magister P. de Corbolio inter alios clericos orbis scientia litterali prefulgeat et sua probibate et discretione sit admodum commendandus, ad dilectionem ipsius prompta debes uoluntate concurrere et eum tam libenter quam efficaciter exaudire. Cum igitur uenerabilis frater noster Eboracen. archiepiscopus ei prebendam Eboracen. Ecclesie cum archidiaconatu contulerit, super cuius possessione per dilectos filios decanum et capitulum Eboracense, prout dicitur, impeditur; pro ipso, sub cuius magisterio nos aliquando exstitisse recolimus et ab eo audiuisse sacrarum paginam Scripturarum, puro corde, conscientia bona et uoluntate non ficta serenitatem regiam duximus litteris apostolicis  exhortandam, rogantes attentius et monentes quatenus predictum magistrum nostrarum precum intuitu et sue probitatis obtentu diligas propensius et honores, et ad habendam possessionem pacificam archidiaconatus et prebende auxilium regie serenitatis exhibeas; ita quod ipse magister ad seruitium magnitudinis regie fortius accendatur, et nos, cum preces nostras, presertim quas de tam puro corde proferimus, cognouerimus exauditas, ad audiendum petitiones tuas possimus magis fauorabiles inueniri.

Datum, ut supra.



CCCCLXXXI. IOANNI MINISTRO ET FRATRIBUS S. TRINITATIS. Conceditur regula iuxta quam uiuere debeant. 

 Operante diuine dispositionis clementia, in sedis apostolice specula constituti piis debemus affectibus suffragari, et eos, cum a caritatis radice procedunt, perducere ad effectum, presertim ubi quod queritur, Iesu Christi est, et priuate cummunis utilitas antefertur. Sane cum tu, dilecte in Christo fili, frater Ioannes minister, ad nostram olim presentiam accessisses et propositum tuum quod ex inspiratione diuina creditur processisse nobis humiliter significare curasses, intentionem tuam postulans apostolico munimine confirmari: Nos ut desiderium tuum fundatum in Christo, preter quem poni non potest stabile fundamentum, plenius nosceremus, ad uenerabilem fratrem nostrum  episcopum et dilectum filium abbatem Sancti uictoris Parisien. cum nostris te duximus litteris remittendum; ut per eos, utpote qui desiderium tuum perfectius nouerant, de intentione tua et intentionis fructu ac institutione ordinis et uiuendi modo instructi, assensum nostrum tibi possemus securius et efficacius impertiri. Quia igitur, sicut ex eorum litteris cognouimus euidenter, Christi lucrum appetere uidemini plus quam uestrum, uolentes ut apostolicum uobis adsit presidium, regulam iuxta quam uiuere debeatis, cuius tenorem dicti episcopus et abbas suis nobis inclusum litteris transmiserunt, cum his que de dispositione nostra et petitione tua, fili minister, duximus adiungenda, presentium uobis et successoribus uestris auctoritate  concedimus, et illibata perpetuo manere sancimus. Quorum tenorem, ut euidentius exprimatur, inferius iussimus annotari.

In nomine sancte et indiuidue Trinitatis. Fratres domus Sancte Trinitatis sub obedientia prelati domus sue, qui minister uocabitur, in castitate et sine proprio uiuant. Omnes res, undecunque licite ueniant, in tres partes diuidant equales, et in quantum due partes sufficient, exsequantur ex illis opera misericordie, cum sui ipsorum et eis necessario famulantium moderata sustentatione. Tertia uero pars reseruetur ad redemptionem captiuorum qui sunt incarcerati pro fide Christi a paganis, uel dato pretio rationabili pro redemptione ipsorum, uel pro redemptione paganorum captiuorum, ut postea rationabili commutatione  et bona fide redimatur Christianus pro pagano secundum merita et statum personarum. Cum uero pecunia data fuerit, uel aliquid aliud, licet specialiter et proprie detur ad aliquid, semper de consensu illius, qui dederit, tertia pars separetur, et aliter non recipiatur; exceptis terris, pratis, uineis, nemoribus, edificiis, nutrituris et huiusmodi. Fructus enim inde exeuntes, deductis expensis, scilicet medietate remota pro expensis, in tres partes diuidentur equales; sed que paucas uel nullas recipiant expensas omnes diuidantur. Cum uero panni uel calciamenta uel minuta huiusmodi, quibus necesse sit uti, que uendi uel conseruari non expedit, data fuerint uel a se ipsis habuerint, non diuidantur, nisi ministro domus et fratribus uisum fuerit expedire, de quibus singulis Dominicis, diebus si fieri  potest, in capitulo deliberetur. Si tamen predicta, ut panni, terre, nutriture, siue minuta uenderentur, pretium inde proueniens in tres partes ut supra diuidatur.

Omnes Ecclesie istius ordinis intitulentur nomine sancte Trinitatis et sint plani operis. Fratres possunt esse in una cohabitione, tres clerici et tres laici  et preterea unus qui procurator sit, qui non procurator, sed minister, ut dictum est, nominetur, ut Frater N. minister domus sancte Trinitatis, cui fratres repromittere ac impendere obedientiam teneantur. Omnibus fratribus suis, sicut sibimet, minister fideliter administret. uestimenta sint lanea et alba; et liceat eis habere pellicias singulis singulas, et bracas, quas iacentes non deponant. Iaceant in laneis; ita quod  plumea fulcra uel culcitras, nisi in egritudine laborantes, in domibus propriis minime habeant. Ceruical uero ad sustentationem capitis permittantur habere. In cappis fratrum imponantur signa. Equos non ascendant nec etiam habeant; sed asinos tantum liceat ascendere datos uel accommodatos uel de propriis nutrituris susceptos.

uinum sumendum a fratribus taliter temperetur, ut sobrie sumi ualeat. Ieiunent ab Idibus Septembris secunda, quarta et sexta feria et Sabbato, nisi solemnis festiuitas interuenerit, usque ad Pascha: sic tamen ut ab Aduentu usque ad Natiuitatem Dominicam et a Quinquagesima usque ad Pascha, exceptis Dominicis diebus, in cibo quadragesimali ieiunent, et  alia similiter ieiunia que consueuit Ecclesia celebrare. Potest tamen quandoque minister ieiunium cum discretione relaxare propter etatem uel uiam et aliam iustam causam, uel facultate inspecta etiam augmentare. Carnibus datis ab his qui foris sunt uel sumptis de propriis nutrituris uesci liceat tantum in Dominicis diebus a Pascha usque ad Aduentum Domini, et a Natali usque ad Septuagesimam, et in Natiuitate et Epiphania Domini, et in Ascensione Domini et Assumptione et Purificatione beate Marie, et in festiuitate Omnium Sanctorum. Nihil emant ad uictum, preter panem et pulmentum, scilicet fabas et pisa et huiusmodi legumina, olera, oleum, oua, lac, caseos et fructus. Sed neque carnes neque pisces siue uinum liceat emere, nisi ad necessitatem infirmorum, uel minutorum, uel  pauperum, aut in magnis solemnitatibus. Liceat tamen nutrituras emere, et nutrire. Cum uero in itinere siue peregrinatione fuerint, liceat eis, sed parce, uinum emere, et pisces in Quadragesima, si necesse fuerit; et si quid eis datum fuerit, inde uiuant, et residuum in tres partes diuidant. Tamen si fuerint in uia profecti ad redimendum captiuos, quidquid eis datum fuerit totum debent ponere in redemptionem captiuorum, preter expensas. In ciuitatibus, in uillis, siue castellis, in quibus proprias domos habuerint, nichil omnino extra domos illas, nisi forte in domo religionis, etiamsi a quouis rogentur, comedant uel bibant, nisi forte aquam in domibus honestis; nec pernoctare presumant extra huiusmodi domos. Nunquam in tabernis uel in huiusmodi locis inhonestis habitent, comedant  uel bibant. Qui autem hoc presumpserit, iuxta arbitrium ministri graui uindicte subiaceat.

Talis sit caritas inter fratres, clericos et laicos, ut eodem uictu, uestitu, dormitorio, refectorio et eadem mensa utantur. Infirmi seorsum dormiant et comedant: ad quorum curam habendam conuersus aliquis, laicus siue clericus, deputetur, qui ea que necessaria fuerint inquirat et ministret sicut fuerit ministrandum. Moneantur tamen infirmi, ut lauta siue nimium sumptuosa cibaria non requirant, commoda potius et salubri moderatione contenti. Cura hospitum et pauperum et omnium euntium et redeuntium uni de discretioribus et benignioribus fratribus iniungatur, qui audiat eos, et ut expedire uiderit,  caritatis solatium administret. Requirat tamen ab illis quos crediderit admittendos, si eis que fratribus apponuntur uelint esse contenti. Ad lauta quidem et sumptuosa cibaria non oportet quemquam admitti. Quecunque tamen prestanda sunt cum hilaritate prestentur, et nulli maledictum pro maledicto reddatur. Si quis, et maxime religiosus, ad hospitandum aduenerit, benigne suscipiatur et caritatiue iuxta posse domus illi subministretur. Auena tamen uel aliud in loco auene hospitibus non detur, si fuerint in ciuitate uel oppido, uel ubi uenalis inueniatur; nisi forte religiosi sint hospites uel tales qui ad manum non habeant et non emere possint. Si autem hospites uenalem non inuenerint et in domo qua suscepti fuerint  inueniatur, congruenter eis prebeatur. Nullus frater laicus uel clericus sit, si fieri potest, sine proprio officio. Si quis uero laborare noluerit et potuerit, locum ipsum deserere compellatur, cum Apostolus dicat: Qui non laborat, non manducet .

Silentium obseruent semper in ecclesia sua, semper in refectorio, semper in dormitorio, De necessariis tamen liceat loqui in aliis temporibus aptis, et remissa uoce, humiliter et honeste; et extra predicta loca ubique sermo eorum sit honestus et sine scandalo. Similiter et eorum omnis status, gestus, uita, actio, et omnia alia honesta in eis reperiantur. Capitulum, si fieri potest, singulis Dominicis diebus in singulis domibus minister cum  fratribus suis teneat, et de negotiis domus et domui siue fratribus datis, ut ad redemptionem captiuorum tertia pars deputetur, fratres ministro et minister fratribus rationem fideliter reddant. Non solum fratribus, sed et familie domus pro capacitate sua similiter singulis Dominicis diebus, si fieri potest, exhortatio fiat; et quid credere aut agere debeant simpliciter moneantur. De omnibus rebus et clamoribus in capitulo fratres iudicentur. Nullus fratrum fratrem suum in publico accuset, nisi bene possit probare. Qui autem hoc fecerit, penam subeat, quam reus subiret si conuinci potuisset, nisi minister ex causa cum eo dispensare uoluerit. Si qui scandalum uel aliquid huiusmodi fecerint, uel, quod absit! se inuicem percusserint, iuxta  arbitrium ministri maiori uel minori uindicte subiaceant. Si quis frater in fratrem peccauerit, id est, contra fratrem, id est, eo solo sciente qui iniuriam passus est, sustineat patienter, licet sit innocens; et cum quieuerit commotio animorum, benigne et fraterne commoneat et corripiat eum usque ter inter se et ipsum solum, et penitentiam agere de commisso et a similibus in posterum abstinere. Quod si non audierit, dicat ministro, et ille corripiat eum secreto secundum quod uiderit saluti eius expedire. Qui uero scandalum mouit et per se emendare uoluerit, totum ante pedes scandalizati petens ueniam se extendat; et si semel non sufficit, usque ter illud idem faciat. Si uero hoc in publicum uenerit, quecunque secutura fuerit penitentia hec sit prior, scilicet ante pedes ministri petendo  ueniam totius corporis extensione, et postea secundum eius arbitrium emendetur. Generale capitulum semel in anno celebretur, quod fieri debet in octauis Pentecostes. Si pro necessitate domus debitum aliquod fuerit contrahendum, prius in capitulo fratribus proponatur, et cum eorum fiat consilio et assensu; ut sic et suspiciones et murmurationes euitentur. Si quisquam de substantia domus uiolentiam fecerit et ad iudicem oportuerit referri, non ante hoc fiat quam caritatiue ille a fratribus primo, post ab aliis uicinis similiter moneatur.

Electio ministri per commune fratrum consilium fiat, nec eligatur secundum dignitatem generis, sed secundum uite meritum et sapientie doctrinam. Ille uero qui eligitur, sacerdos sit uel clericus ordinibus aptus  et sit professus. Minister uero, siue maior siue minor, sacerdos sit. Maior minister confessiones fratrum omnium congregationum eiusdem ordinis audire potest. Minor uero minister omnium fratrum sue domus audiat confessiones; dummodo uerecundia repetiti excessus occasionem minime prebeat tardius prelatis suis uel minus pure quam deceat confitendi. Sollicite uero minister prouideat ut precepta regule, sicut ceteri fratres, per omnia teneat. Postquam uero electus fuerit, si ex culpa deponi meruerit, per maiorem ministrum conuocatis tribus uel quatuor ministris minoribus deponatur, et alius qui dignus sit, loco eius subrogetur. Si uero pro remotione terrarum uel alia causa rationabili maior minister hoc facere non poterit, ministris minoribus magisque religiosis committat; et  quod illi fecerint auctoritate maioris ratum habeatur. Maior uero minister si pro excessibus corrigendus uel deponendus sit, per quatuor aut quinque ministros eiusdem ordinis magis religiosos hoc fiat, qui tunc auctoritate generalis capituli ad hoc eligi debent.

Si quis huius ordinis frater esse uoluerit, primo per annum cum expensis suis preter uictum, habitu suo et omnibus suis retentis, in ordine pro Deo seruiat; et post annum, si bonum et conueniens uideatur ministro domus et fratribus et illi, et locus uacauerit, recipiatur; nichil tamen pro receptione sua exigatur. Si quid tamen gratis dederit, recipiatur; dum tamen tale sit de quo non uideatur Ecclesie litigium imminere. Si uero de cuiusquam moribus uisum fuerit dubitandum, prolixior de eo probatio habeatur. Si ante receptionem aliquis se  intemperanter habuerit et impatiens discipline, et ad arbitrium ministri non emendauerit mores suos, tribuatur ei modeste licentia cum omnibus que attulit recedendi. In ordine uero aliquis non recipiatur antequam annum uideatur uigesimum compleuisse. Professio uero in arbitrio ministri relinquatur.

Pignora non accipiant, nisi decimas cum licentia sui episcopi, de manu laici. Iuramenta non faciant, nisi in magna necessitate et cum licentia ministri, uel iussi ab episcopo suo uel ab alio uices apostolicas gerente, et hoc pro honesta et iusta causa. Si quod uitium in re que uenditur notum fuerit, indicetur emptori. Depositum auri uel argenti uel pecunie non liceat eis suscipere. Ipsa die qua infirmus uenerit uel  apportatus fuerit, de peccatis suis confiteatur et communicet. Omni secunda feria , finita missa pro fidelibus, fiat absolutio fidelium defunctorum in cemeterio. Singulis quoque noctibus ad minus in hospitali coram pauperibus pro statu et pace sancte Romane Ecclesie et totius Christianitatis, et pro benefactoribus et pro his pro quibus generalis Ecclesia consueuit orare, communis fiat oratio.

In regularibus horis morem beati uictoris obseruent; nisi forte pausationes uel alie prolixitates uel uigilie, occasione laboris et paucitatis seruientium, de consilio piorum et religiosorum uirorum fuerint remittende.  Propter paucitatem etenim suam tantas pausationes in psallendo facere non tenebuntur nec ita tempestiue surgere. In rasura similiter ordinem Sancti uictoris sequantur clerici. Laici uero barbas non radant, sed eas crescere modeste permittant.

Nulli ergo, etc., nostre concessionis et constitutionis, etc.

Datum Laterani, XuI Kal. Ianuarii, anno Incarnationis Dominice 1198, pontificatus nostri anno primo.



CCCCLXXXII. G. PRAEPOSITO ALBENSI. Datur illi potestas conferendi custodiam Albensem. 

 Innotuit apostolatui nostro per petitionem nobis ex tua parte porrectam, quod cum in Alben. Ecclesia quedam dignitas, que custodia dicitur, ad tuam donationem pertinens habeatur, cuius cure ac sollicitudini ornamenta ac priuilegia ipsius Ecclesie et diadema etiam regium committuntur, eam persone idonee conferre desideras; ne forte, per imperitiam aut infidelitatem uel negligentiam custodis ipsius, Ecclesia incurrat aliquod detrimentum aut honor patrie de corona aliquam lesionem sustineat. uolentes igitur indemnitati Ecclesie precauere, et tibi tuam iustitiam conseruare, ut custodiam ipsam, sicut tui iuris existit, idonee persone nullius appellatione obstaculo conferas et assignes, liberam tibi damus auctoritate apostolica facultatem.

 Datum Laterani, XII Kal. Ianuarii.



CCCCLXXXIII. PICTAuIEN. EPISCOPO. Ut monasteria per suam diecesim uisitet atque reformet. 

Si super commisso tibi grege sic uigilare procuras ut esse de illis pastoribus qui nato Domino super grege suo noctis uigilias custodiebant merito comproberis, in tui exsecutione officii semper cum discretione procedes et de subditis tuis, tanquam de eis redditurus Domino rationem, plantare uirtutes et exstirpare uitia procurabis. Ad audientiam siquidem nostram noueris peruenisse quod in Pictauien. diecesi pro diutina pastoris absentia in religiosorum  collegiis et aliis personis ecclesiasticis multa que statum perturbant religionis et ordinis sunt presumpta, ad quorum correctionem te oporteat propensioris sollicitudinis studium exercere. uolentes igitur ut excessus liberius ualeas corrigere delinquentium, cum nostra fueris auctoritate suffultus, tibi pagina presenti mandamus quatenus ad abbatias et alia loca religiosa et ecclesias tue diecesis que tibi sunt diecesana lege subiecte personaliter accedens, que tam in capite quam in membris in eis corrigenda inueneris, secundum Deum corrigas et emendes et reformationi eorum taliter procures insistere, quod de bona possis prouisione  laudari, et Ecclesiarum status per te studiosius reformetur.

Datum ut supra.



CCCCLXXXIu. FULCONI ABBATI MONASTERII SANCTI PETRI CORBEIEN QUOD IN PAGO AMBIANEN. SITUM EST EIUSQUE FRATRIBUS, TAM PRAESENTIBUS QUAM FUTURIS, REGULAREM uITAM PROFESSIS IN PERPETUUM. Eos in protectionem recipit, et elegantia uite atque morum precepta relinquit. 

Apostolice sedis auctoritate debitoque compellimur pro uniuersarum statu Ecclesiarum satagere et earum maxime que specialius eidem sedi adherent ac tanquam proprio iure subiecte sunt utilitatibus  prouidere. Eapropter, dilecti in Domino filii, uestris iustis postulationibus clementer annuimus, et ad exemplar predecessorum nostrorum felicis memorie Nicolai, Benedicti, Leonis  , Urbani, Paschalis, Innocentii, Eugenii, Adriani, Alexandri, Clementis, Celestini Ro. Pont. prefatum Corbeien. monasterium in pago Ambianen. situm, quod ad ius et proprietatem beati Petri specialiter pertinet, in quo estis diuino obsequio mancipati, sub beati Petri et nostra protectione suscipimus et presentis scripti pagina priuilegia communimus. In primis siquidem statuentes, etc., usque ad uerbum uocabulis. Omnes parochias Corbeie et parochiam pratorum, parochiam de Naurs, parochiam de Bus, parochiam du Thanes et parochiam de Uscia. Ad hec  adiicientes interdicimus ut possessiones ipsius ecclesie et beneficia absque abbatis et fratrum consensu nullus hominum in uita siue in morte aliis ecclesiis dare uel alio quolibet modo alienare presumat ab ipsa. Nec liceat Remen. archiepiscopo nec Ambianen. nec alicui episcopo in abbate et fratribus uel clericis siue famulis aut in laicis infra prefatas parochias constitutis dominationem aliquam exercere aut eos excommunicare uel interdicere aut appellationes ab eis uel inuicem uel contra eos ab extraneis factas aliquo modo recipere uel pro emendatione criminum actiones querere premiorum, neque potestatem aliquam in possessionibus ad ipsum monasterium uel cellas eius pertinentibus uel in posterum iuste et rationabiliter acquirendis sibi audeant uindicare.  Prohibemus quoque ne Remen. archiepiscopi uel Ambianen. episcopi aut alii, uel eorum economi uel archidiaconi seu eorum nuntii absque uestra uel uestrorum fratrum gratuita uocatione ad monasterium uestrum uel loca predicta accedant, aut molestationem aliquam seu perturbationem inferant, aut consuetudines prauas seu nouas imponant. Chrisma uero, etc. Obeunte uero te nunc eiusdem loci abbate uel tuorum quolibet successorum, nullus ibi qualibet subreptionis astutia seu uiolentia preponatur, nisi quem tantum fratres communi consensu uel fratrum pars consilii sanioris secundum Deum et beati Benedicti regulam de eodem  collegio uel alterius cenobii, si ibi aliquis ad hoc regimen dignus repertus non fuerit, prouiderint eligendum: qui, iuxta antiquam Ecclesie uestre consuetudinem, a quocunque malueritis episcopo consecretur. Apostolica insuper auctoritate statuimus et sub interminatione anathematis prohibemus ne abbates uestri, qui pro tempore fuerint, altaria, decimas, prebendas monachales, aliquo titulo alienare presumant, nec alias possessiones monasterii seu thesauros uendere, obligare aut infeudare, sine communi consensu capituli uel maioris aut sanioris partis aliquatenus audeant. Ad hec autem adiicimus ne aliqui monachi seu conuersi sub professione domus uestre astricti sine consensu abbatis et maioris ac sanioris partis capituli uestri pro  aliquo fideiubeant, uel ab aliquo pecuniam mutuo accipiant ultra pretium capituli uestri rationabili prouidentia diffinitum, quod si facere presumpserint, non teneatur conuentus pro his aliquatenus respondere. Indictum autem, sicut hactenus Corbeien. monasterium celebrare consueuit, uobis confirmamus; et ne quis eos qui ad ipsum conuenerint, in eorum bonis uel in personis, offendere uel molestare presumat auctoritate apost. prohibemus. Illis uero qui locum ipsum in hac die deuotionis intuitu uisitauerint et beneficia ei contulerint, de iniuncta eis penitentia quadraginta dies auctoritate apostolica relaxamus. Hospitali autem uestro, quod Portaria dicitur, decimas a catholicis ipsius loci abbatibus et aliis Dei fidelibus rationabiliter  concessas, auctoritate ap. confirmamus. Decernimus ergo, etc. Salua sedis ap. auctoritate. Ad indicium autem quod monasterium uestrum ad ius et proprietatem beati Petri pertineat et percepte a Rom. Ecclesia libertatis, unciam auri nobis et successoribus nostris annis singulis persoluetis. Si qua igitur, etc.

Datum Later., per manum Raynald domini pape notarii, cancellarii uicem agentis, Xu Kal. Ianuarii, indictione secunda, Incarnationis Dominice anno 1198, pont. uero domini Innocentii pape III anno primo.



CCCCLXXXu. R. ILLUSTRI REGI ANGLORUM. Ne Cantuarienses monachos contra ius contraque rem iudicatam et Romani pontificis auctoritatem opprimat. 


 Cum inter alios mundi principes personam tuam sicut karissimi filii disposuerimus prerogatiua dilectionis et gratie honorare et tam tuis quam tuorum utilitatibus paterna prouisione diligenter intendere, miramur plurimum et dolemus quod hoc propositum nostrum, ex quo nimirum quantum magnitudini tue ualeat honoris et utilitatis afferri, serenitatem regiam non credimus ignorare, prauis quorumdam suggestionibus niteris impedire. Cum enim negotium Cantuariensis Ecclesie dudum, solum  Deum habentes pre oculis, studuerimus secundum diuinum beneplacitum terminare , credebamus quod factum nostrum celsitudo deberet regia gratiarum prosequi actione, que nos hactenus de iustitia facienda sepius exorauit nec sustineret aliqua ratione quod quisquam deberet in hac parte apostolicis iussionibus obuiare; quin potius, si aliter fecissemus, preter offensam diuinam et conscientie lesionem, plurimum uerebamur ne diceremur oppressores pauperum, et iustitie contemptores. uerum secus contigit quam uellemus uel etiam credere deberemus. Nuper enim accedentes  ad presentiam nostram dilecti filii nostri prior et socii sui monachi Cantuarien. lacrymabili nobis et deflenda conquestione monstrarunt quod, cum regia sublimitas  mandauisset de thesauro Ecclesie Cantuarien. redigendo in scriptis et sigillo tam regio  quam archiepiscopi necnon et monachorum signando, neque hoc, unde ipsos in Domino commendamus, facere uoluissent, sicut erat prius in ipsorum perniciem cogitatum, spreta sedis apostolice reuerentia, suis sunt rebus et possessionibus spoliati; unde ad sedem apostolicam eos laborare oportuit inuitos pariter et dolentes. In quorum aduentu renouatus est dolor noster: quia sustinuimus cum Propheta pacem, et non uenit; quesiuimus bona, et ecce turbatio. Cum enim ueterem,  sed nondum inueteratam et perlatam questionem sepius ad apost. sedem crederemus nos penitus exstinxisse , ecce quasi morbus pullulat recidiuus, et facta sunt nouissima eius deteriora prioribus: quod tristes referimus et dolentes. Porro quoniam auctoritatem apost. sedis cui, licet immeriti, presidemus, uigorem uolumus obtinere debitum nec sustinere possumus nec debemus in  suggillationem eius aliquid debeat attentari, magnificentiam regiam de puro corde rogamus, monemus, hortamur, et in remissionem iniungimus peccatorum quatenus, reuocatis omnibus que contra eosdem monachos attentata noscuntur et in pristinum statum reductis quos pro reuerentia sedis apost. apud sublimitatem tuam haberi uolumus plurimum commendatos, mandatum nostrum in ea causa que inter ipsos et prefatum archiepiscopum uertebatur emissum non sustineas ab aliquo preteriri. Quod tanto fortius brachio potentie tue credimus effectui mancipandum, quanto amplius in tuis negotiis et tuorum a nobis desideras etiam in  maioribus exaudiri. Neque super hoc circumspectionem tuam uolumus dubitare quin, si premissa studueris liberaliter adimplere, maiorem ex hoc gratiam et fauorem apud sedem ualeas apostolicam promereri. Alioquin, quantumcunque personam tuam in Domino diligamus et honori tuo uelimus, quantum cum Deo possumus et honore nostro, deferre, contemptum nostrum, imo Dei, cuius locum, licet indigni, tenemus in terris, non poterimus ulterius equanimiter sustinere, sed in eos, quicunque fuerint, et terras eorum qui nostre dispositioni presumpserint obuiare, eam animaduersionem sine differentia personarum curabimus exercere, quod per exhibitionem operum ostendemus nos uelle regia uia prudenter incedere, nec cuiusquam gratia  uel fauore declinare ad dextram uel sinistram, cum omnem inobedientiam secundum Apostolum prompti sumus ulcisci. Si quis autem regie serenitati suggesserit quod de ipsa quidquam sinistri a dictis monachis pro positum fuerit coram nobis, fidem non adhibeas; cum potius afflictiones et molestias suas plus altero procurante quam de uoluntate credant regia processisse:

Datum Laterani, XI Kal. Ianuarii.



CCCCLXXXuI. ROTHOMAGEN. ARCHIEPISC. ET EPISCOPO ELIEN. Ut pontificis litteras Anglorum regi offerant et interpretentur causamque monachorum commendent. 

 Lacrymabilem afflictionem dilectorum filiorum  prioris et monachorum Cantuarien. et miserabilem apud sedem apost. toties replicatam referre sine multa cordis amaritudine non ualemus, cum eis apost. sedis subsidium nichil uideatur commodi attulisse; quin potius quanto eis ratione preuia magis adesse uoluimus et prodesse, tanto aduersus manus hostilis in contemptum apostolice sedis est diutius [durius] aggrauata. Et cum per carissimum in Christo filium R. Anglorum regem illustrem oppressiones huiusmodi crederemus et uiolentias pro reuerentia sedis apost. refrenari, cuius sepius super hoc scripta recepit, econtra nunc ultimo in tantum profecimus quod prior et monachi, spreta sedis apost. reuerentia, suis rebus  et possessionibus spoliati, emisso edicto de thesauro Ecclesie consignando, quod hactenus fuit penitus inauditum. uolentes autem adhuc maternis insistere lenimentis et nolentes illius exemplo cuius uicem, licet indigni, tenemus in terris, per singulos dies irasci, adhuc semel super eodem facto prefato regi nostras litteras destinamus. Ut autem preces et mandata nostra cordi regio tenacius quam hactenus imprimantur, rogamus fraternitatem uestram attentius et per apost. scripta precipimus, quatenus litteras nostras super hoc sibi transmissas, omni dilatione cessante, curetis ei fideliter explanare; quas si aure surda transierit, preter animaduersionem debitam, quam in contemptores  Ecclesie Ro. ac nostros non differemus ulterius iaculari, eius instruemur exemplo qualiter suas suorumque petitiones debeamus etiam in maioribus exaudire. Quod si ambo, etc.

Datum, ut supra.



CCCCLXXXuII. AIMERICO ILLUSTRI REGI IEROSOLYMITANO. Illum ad pietatem et modestiam hortatur, auxiliaque sua promittit. 

uenientem ad nos dilectum filium magistrum I. clericum et nuntium serenitatis regie, qua decuit benignitate recepimus, et in his que nobis proposuit ex parte magnitudinis tue curauimus, quantum cum Deo potuimus, exaudire. uerum quia,  sicut Domino placuit, a quo est omne datum optimum et omne donum perfectum, manum misisti ad fortia et illius terre administrationem et regimen assumpsisti in qua Dominus et redemptor operatus salutem nostram dorsum posuit ad flagella et humiliauit semetipsum, factus obediens usque ad mortem, regie magnitudini est summopere satagendum ut exemplo eius qui cepit facere et docere, in tribulationibus non deficiat que terram illam, nimis exigentibus peccatis, inuenerunt; in quibus adiutor tibi aderit, si sustinueris patienter, fidelis Deus, qui neminem patitur tentari supra id quod poterit sustinere, sed facit cum tentatione prouentum. Eiusdem quoque humilitatem studeas, quantum poteris, imitari; ut quanto maior es, tanto te  amplius in conspectu Domini humilies, ut exaltet te in tempore uisitationis. Qui enim se humiliat, iuxta Scripture testimonium, exaltabitur, et qui se exaltat, humiliabitur. Neque deuotio [tua] debet aliquatenus dubitare quin, si per opera uirtutum premissarum et etiam aliarum studueris in lege Domini ambulare, tribuat tibi Dominus secundum cortuum, et mittat tibi auxilium de sancto et de Sion te tueatur; et cum sit misericors et miserator, non continebit in ira misericordias suas; qui etiam in ulciscendo non obliuiscitur misereri; qui si pro nobis fuerit et nobiscum, quis contra nos? Alioquin cum renes et corda scrutetur, nisi conuersus ad eum fueris, nec ipse ad te conuertetur: sine  quo nec tu quidquam facere poteris, nec nos tecum, qui quantum pro subsidio terre sancte dudum laborauerimus et laboremus indesinenter, serenitatem tuam non credimus ignorare, cum idipsum fere nouerint uniuersi et predictus magister magnitudini regie poterit plenius indicare. Ut autem de sollicitudine et labore nostro fructus proueniat exoptatus, rogamus magnificentiam tuam, monemus et exhortamur in Domino, quatenus in spiritu humilitatis et animo contrito suscepte potestatis officium ita procures irreprehensibiliter exercere, quod per auxilium gratie diuine loca natiuitatis et resurrectionis Dominice, pristine ualeant temporibus nostris restitui libertati. Nos enim sumus in eo proposito  constituti ut, quantum cum Deo poterimus, auxilio tuo et terre adesse uelimus iugiter et prodesse. Latorem autem presentium, uirum prouidum et fidelem, magnificentie tue reddimus commendatum.

Datum Laterani, XII Kal. Ianuarii.



CCCCLXXXuIII. NOuIOMEN. EPISCOPO, S. MEDARDI SUESSIONEN. ET COMPENDIEN. ABBATIBUS. Ut iniurias monasterii Corbeiensis prosequantur et priuilegia defendat. 

Significantibus dilectis filiis abbate et monachis Corbeien. nos accepisse noscatis quod, cum ecclesia  de Uscia in pago Tornacen. sita, sicut in eorum priuilegiis continetur, ab episcopali sit iurisdictione exempta nec debeat alii nisi prefato monasterio respondere, uenerabilis frater noster episcopus et dilecti filii capitulum Tornacen. eam nituntur sue iurisdictioni supponere et presbyterium eiusdem ecclesie, cum eis non liceat, excommunicare presumunt et in hoc monasterium ipsum molestatione indebita fatigare. Super quo licet per eosdem abbatem et monachos predictus episcopus ad sedem apostolicam fuerit appellatus et terminus festum sancti Remigii appellationi prosequende prefixus, per eum nec per alium appellationem prosequi procurauit. Unde nos eisdem per scripta nostra precipimus ut ab ipsius molestatione indebita penitus desistentes,  super Ecclesia memorata contra priuilegia sedis apostolice non presumant ipsum ledere quomodolibet uel turbare. Quocirca discretioni uestre per apostolica scripta mandamus atque precipimus quatenus eos a molestatione ipsius contra priuilegia Romanorum pontificum districtione qua uideritis expedire, sublato appellationis obstaculo, compescatis. Nullis litteris, etc. Quod si omnes, etc., tu frater episcope cum eorum altero, etc.

Datum, ut supra.



CCCCLXXXIX. EPISCOPO ET CAPITULO TORNACEN. Ut ab iniuriis dicto monasterio inferendis abstineant. 


A molestatione indebita monasterii Corbeien. uestram etiam sine mandato nostro deberetis taliter compescere uoluntatem, quod non uideremini illud in suis iustitiis contra priuilegia sedis apostolice fatigare. Significantibus siquidem nobis, etc., fere in eumdem modum ut supra usque ad uerbum turbare. Alioquin noueritis nos uenerabili fratri nostro Nouiomen. episcopo et dilectis filiis Compendien. et Sancti Medardi Suessionen. abbatibus dedisse firmiter in mandatis ut uos a molestatione ipsius contra priuilegia Romanorum pontificum, appellatione remota, qua expedire uiderint districtione compescant. Nullis litteris, etc.

Datum, ut supra.



CCCCXC. MAURICIO EPISCOPO NANNETEN. Ipsum transfert ad Ecclesiam Pictauiensem. 


Cum sedes apostolica a Deo plenitudinem susceperit potestatis, nos qui ei, licet immeriti, diuina fauente clementia presidemus, sic conuenit omnium Ecclesiarum prouisionibus cogitare, quod illi qui supra se ipsum petram stabili soliditate fundauit, de commissis nobis dignam ualeamus reddere rationem, quia super nos alium iudicem non habemus. Licet autem inter Ecclesiam et episcopum esse spirituale matrimonium cognoscamus, quod non potest nec debet humano iudicio separari; ipse tamen Dominus noster et magister soli beato Petro  uicario eius et per ipsum successoribus suis et nobis ipsis qui, licet indigni, locum tenemus ipsius, transferendi et deponendi pontifices et eorum cessiones recipiendi, Ecclesiarum necessitate uel utilitate pensata, sicut testatur antiquitas et sacrorum canonum asserunt sanctiones, speciali priuilegio tribuit potestatem. Quod quidem prouida et sancta dignoscitur deliberatione statutum, ut quos Deus spirituali coniunctione ligauit, non homo, quia non uicarius hominis, sed Deus, quia Dei uicarius, separaret; ut non uideatur contra doctrinam euangelicam attentari, in qua dicitur: Quod Deus coniunxit, homo non separet . Intelleximus siquidem per litteras uenerab. fratrum nostrorum Bituricen. et Burdegalen. archiepiscoporum et episcopi  Xanctonensis et dilectorum filiorum decani et capituli Ecclesie Pictauiensis, necnon abbatum et aliorum prelatorum Ecclesiarum Pictauien. diecesis nostro apostolatui presentatas, quod defuncto bone memorie Ademaro quondam Pictauien. episcopo, predicti decanus et capitulum in personam tuam unanimiter conuenerunt, te ipsis in episcopum concedi a sede apostolica postulantes. Nos uero cum fratribus nostris deliberato consilio, ad nostram memoriam reducentes quantum Pictauien. Ecclesia post decessum felicis recordationis Willelmi quondam Pictauien. episcopi pro substitutione pontificis laborauerit, credentes etiam quod per sollicitudinis tue prudentiam, Ecclesia ipsa in spiritualibus  et temporalibus assiduum suscipiat auctore Domino incrementum, cum in talibus secundum instituta canonum euidens utilitas et urgens necessitas considerari debeat et attendi, utile cognouimus et necessarium ut de minori ciuitate ad maiorem, de populosa diecesi ad populosiorem et de nobili ad nobiliorem Ecclesiam apostolica debeas auctoritate transire, ubi talentum tibi creditum Domino tuo ualeas reddere duplicatum. Sanctorum igitur Patrum institutionibus et predecessorum nostrorum uestigiis inherentes, qui translationes huiusmodi, consideratis Ecclesiarum utilitatibus et necessitutibus, facere sepius consueuerunt; supradictorum decani et capituli et cleri Pictauien. petitioni  clementer annuimus et ut a Nanneten. ad Ecclesiam transeas Pictauien. de benignitate sedis apostolice liberam indulgemus tibi auctoritate presentium facultatem.

Datum, ut supra.



CCCCXCI. BURDEGALEN. ARCHIEPISC. De eadem re. 

Cum sedes apostolica, etc., ut supra fere in eumdem modum usque ad uerbum facultatem. Quocirca fraterninati tue per apostolica scripta mandamus, quatenus ipsum episcopum sicut uenerabilem in Christo fratrem habeas, et fraterna benignius caritate pertractes; ut ipse te in doctrina patrem et  pastorem suum et in mansuetudine fratrem agnoscat.

Datum, ut supra.



CCCCXCII. DECANO ET CAPITULO PICTAuIEN. Eiusdem argumenti cum precedentibus. 

Cum sedes apostolica, etc., ut supra fere in eumdem modum usque ad uerbum facultatem. Ideoque uniuersitati uestre per apostolica scripta mandamus atque precipimus quatenus eidem episcopo tanquam prelato et pastori animarum uestrarum debitam obedientiam et reuerentiam impendatis; ut, cum ipse in uobis filialem deuotionem inuenerit, benignus uobis  et mansuetus existat, et uos et Ecclesiam uestram paterno benignius amplexetur affectu.

Datum, ut supra.



CCCCXCIII. ABBATIBUS, ET PRIORIBUS, PRAEPOSITIS ET ALIIS ECCLESIARUM PRAELATIS, ET UNIuERSIS CLERICIS PICTAuIEN. ECCLESIAE DIeCESANA LEGE SUBIECTIS. Ut episcopo suo obtemperent. 

Cum sedes apostolica, etc., ut supra fere in eumdem modum usque ad uerbum facultatem. Cum itaque predicto episcopo uestros debeatis tanquam membra capiti coherere et ipsius salubribus monitis et mandatis deuote ac humiliter obedire, uniuersitati uestre per apostolica scripta mandamus atque precipimus  quatenus ei cum deuotione obedientiam et reuerentiam impendatis et de rationibus episcopalibus curetis plenarie respondere, sicque ipsi ad releuanda onera debitorum quibus Pictauien. Ecclesia, sicut dicitur, pregrauatur, grata subuentionis auxilia ministretis, quod ipse uos tanquam bonos filios habeat semper in uisceribus caritatis et uestris ualeat utilitatibus imminere.

Datum, ut supra.



CCCCXCIu. NARBONEN. ARCHIEPISCOPO, ET FRATRI RAINERIO. Episcopi Carcassonensis resignationem approbat. 

Hanc inter corporalia et spiritualia constat existere differentiam quod corporalia facilius destruuntur  quam construantur; e contrario uero spiritualia facilius construuntur, quam destruantur. Unde iuxta canonicas sanctiones episcopus solus dare honorem potest, solus autem non potest auferre. Ex parte siquidem uenerabilis fratris nostri Carcassonen. Episcopi fuit in audientia nostra propositum quod in suis adeo processit diebus et propter senium uigor naturalis in ipso defecit, quod omnino est inutilis et insufficiens ad portandam curam Carcassonen. Ecclesie, imo eius administratio, sicut proponitur, animabus sibi commissis perniciosa est potius et damnosa; presertim cum non solum in temporalibus, imo etiam in spiritualibus, Ecclesia sue cure commissa cum ceteris diecesanis tantum lapsum incurrerit, quod humani generis inimicus fere uniuersorum  corda iniquitatis gladio penetrauit, ut eos secum in ignem perpetue gehenne retrudat, et in tantum in ea diecesi uirus preuaricationis heretice penetrauit, quod diuersas et inauditas sectas ministri diabolice fraudis ibidem adinueniunt et publice profitentur et populum qui sibi credat habent, ita ut uox eorum angelica reputetur nec sit inter eos qui ab ore ministri uerbum affectet quinimo non dedignetur euangelice predicationis audire. Propter quod idem episcopus suam insufficientiam recognoscens a nobis humiliter postulauit ut ei cedendi licentiam preberemus. Nos igitur tam super lapsu Ecclesie quam interitu animarum, que per incuriam pastoris in laqueum damnationis incidisse creduntur,  pio condolentes affectu et uolentes super hoc congrue prouisionis remedium adhiberi, discretioni uestre per apostolica scripta mandamus quatenus, si prefatum episcopum propter impedimentum cordis uel corporis insufficientem esse noueritis ad gerendam sollicitudinem pastoralem, uos auctoritate nostra cessionem eius admittere minime postponatis; et ea libere ac sine prauitate recepta, canonicis Ecclesie Carcassonen. tribuatis licentiam idoneum episcopum eligendi, qui opere ac sermone fidei preuaricatores ad fidei reuocet unitatem et eradicato penitus zizaniorum germine, frumentum cum multiplicato fructu faciat, inspirante diuina clementia pullulare. uobis autem in uirtute obedientie districte precipimus ut per uos ipsos et quoscunque  alios ac prefatos hereticos de Narbonen. prouincia penitus excludendos omne studium et operam, quam poteritis, tribuatis.

Datum Laterani, X Kalend. Ianuarii.



CCCCXCu. ARCHIEPISC. ET DECANO SENONEN. Ut Ecclesiam S. Martini Turonensis ab iniuriis defendant. 

Potestatis apostolice plenitudo longe lateque diffusa, licet ubique presens potentialiter habeatur, tamen quia ea que ad tantum officium pertinent, per se, prout singulis expediret, non ualet presentialiter exercere, tam uos quam alios ministros Ecclesiarum in partem sollicitudinis aduocauit, ut sic  tanti onus officii per subsidiarias actiones commodius supportetur. Inde est quod cum Ecclesia beati Martini Turonen. nostra filia specialis existat nec ei possimus in quibuslibet necessitatibus suis presentialiter, prout tenemur, adesse, nos ministerium nostrum quod eidem impendi non potest uestre sollicitudini committentes, discretioni uestre per apostolica scripta mandamus quatenus dilectis filiis canonicis ipsius Ecclesie, quoties ad uos pro irrogatis sibi iniuriis duxerint recurrendum, de malefactoribus suis constitutis in terra caris. in Christo filii P. illustris regis Francie appellatione remota, nullatenus differatis iustitie plenitudinem exhibere: ad id liberius faciendum, quemadmodum uideritis expedire, monitione premissa rigorem ecclesiasticum  prout iustum fuerit adhibentes.

Datum, ut supra.

Scriptum est in eumdem modum episcopo et decano Pictauien.



CCCCXCuI. PICTAuIEN. ET CENOMANEN. EPISCOPIS ET ABBATI DE FONTANA. Eiusdem argumenti. .

Potestatis apostolice, etc., ut supra usque ad uerbum committentes, fraternitati uestre per apostolica scripta mandamus quatenus ad eamdem Ecclesiam accedentes, ea que tam in uestimentis canonicorum inordinatis quam diuinis obsequiis, meditationibus  et firmis tempore residentie faciende et aliis tam spiritualibus quam temporalibus uideritis corrigenda, cum consilio eorum quos in ipsa Ecclesia maturioris et sanioris consilii esse noueritis, auctoritate apostolica, sublato contradictionis et appellationis obstaculo. Deum solum habentes pre oculis, corrigentes eos quos uestris institutionibus contrarios inueneritis aut rebelles, per censuram ecclesiasticam appellatione postposita compescatis; ita in hoc prouisione sollicita procedentes, quod studium uestrum apud Deum et homines multipliciter appareat commendandum. Quod si omnes, etc., duo uestrum, etc.

Datum, ut supra.



CCCCXCuII. CONuENTRENSI EPISCOPO. De pena Simoniacorum. 


uitium Simoniace prauitatis quantum Deo sit odiosum et quanta ex eo sequatur pernicies animarum fraternitatem tuam credimus non latere. Inde est quod cum, sicut audiuimus, plures clerici de tua diecesi sua sint beneficia Simoniace assecuti, ita quod ex hoc magnum scandalum in populo generetur, tibi presentium auctoritate duximus iniungendum ut illis qui legitime conuinci potuerint ecclesiastica beneficia taliter obtinere amotis, tibi ea liceat, appellatione remota, personis idoneis assignare;  alios uero qui canonice conuinci non potuerint, si fama publica noueris laborare, ad purgationem canonicam, subl. appellationis diffugio, nostra possis auctoritate compellere, ne scandalum in populo generetur. uellemus autem quod circa primordia promotionis tue maiorem nobis et Ecclesie Romane reuerentiam impendisses.

Datum Laterani.





CCCCXCuIII. LITTERAE GUIDONIS COMITIS ALuERNIAE AD DOMINUM PAPAM. Romane Ecclesie castrum donat fratrisque sui causam commendat pontifici.

Domino INNOCENTIO diuina bonitate sancte Romane Ecclesie summo et uniuersali episcoporum episcopo GUIDO comes Aluernie, salutem cum omni  reuerentia et hominii fidelitatem debitam.

A parentum meorum fide non degenerare laborans, qui quoddam suum proprium castellum nomine Uteo,  Deo et sanctis apostolis et Ecclesie sancte Romane sibique presidentibus domino Alexandro pape uidelicet et successoribus suis delegarunt, aliud non minus precipuum castrum, a me nouiter edificatum et meo nomine nominatum, prefate sancte Rom. Ecclesie dono et concedo, aurique unciam pro mea recenti mutatione transmitto. uestram itaque protectionem et defensionem super fratrem meum R. Claromonten. episcopum exorare, sicut uidetur, decreui: quoniam idem frater meus prefatus episcopus, coniunctis et adunatis sibi Coterellorum  et Basclorum ruptis diuersis, in preiudicium sui ordinis et preuaricationem totius iuris terram meam incendiis, homicidiis et rapinis et quibuscunque potest malitiis deuastat. uestre itaque sanctitatis pedibus prostratus, preces fundo ut eum a tanta iniuria reuocetis et sententiam excommunicationis quam in terram meam preter prefata mala tulit amoueatis, et iudices uel examinatores cause nobis constituatis dominos archiepiscopum Burdegalen. et prepositum Euaunen. qui ab uniuersis abbatibus uicinis ueritate cognita, remota appellatione, tantam iniuriam terminare studeant. Precamur etiam ut latori presentium super his et aliis que intimauerit credatis.



CCCCXCIX. COLOCEN. ARCHIEPISCOPO. De reformatione monasterii S. Stephani de Ken. 


Cum nobis, licet immeritis, in apostolice sedis specula consistentibus sit uniuersarum Ecclesiarum sollicitudo commissa, de statu illarum sollicitudinem nos conuenit gerere diligentem et prouidere attente ut per fratres et cepiscopos nostros, cum non possimus ubique nostram presentiam corporaliter exhibere, possint in melius reformari. Ex parte siquidem tua nostris est auribus intimatum quod cum bone memorie Andreas antecessor tuus monasterium S. Stephani protomartyris, situm in  loco qui dicitur Keu, concessisset fratribus S. Abrahe de ualle Ebron, monachis nigri ordinis propter dissolutionem suam remotis, et iidem fratres S. Abrahe bona eius dilapidando et ducendo uitam nimium dissolutam, ipsum deduxissent ad nimiam paupertatem, bone memorie Celestinus papa predecessor noster et nos etiam tibi dedimus in mandatis ut restitutioni eiusdem monasterii prouideres: tuo committentes arbitrio utrum predicti fratres S. Abrahe tolerandi, an monachi nigri essent in ipso monasterio reducendi. Tu uero, sicut accepimus, fratres S. Abrahe propter dissolutionem suam inde penitus abiecisti, et nos per petitionem tuam duxisti super prouisione ipsius monasterii requirendos. Ideoque fraternitati tue per presentia scripta mandamus  quatenus, si per monachos Ecclesiam illam uideris reformari non posse, in ipsa Ecclesia canonicos instituas regulares, qui secundum regulam beati Augustini deuotum ibi Domini famulatum impendant, et per eorum religionem locus ipse in melius tuo faciente studio reformetur.

Datum Laterani, XI Kal. Ianuarii.



D. ILLUSTRI REGI UNGARIAE. Ut compellat Sclauos decimas persoluere. 

Significante uenerabili fratre nostro Colocen. archiepiscopo, ad audientiam apostolatus nostri noueris peruenisse quod, cum in diecesi sua sint quamplures uille in quibus Sclaui habitant, iidem  Sclaui prefato archiepiscopo decimas exhibere contemnunt. Quoniam igitur de regia serenitate confidimus et speramus ut Ecclesias et earum ministros diligas et earum commodis exemplo progenitorum tuorum diligenter intendas, excellentiam tuam rogamus atque monemus, per apostolica scripta mandantes, quatenus memoratos Sclauos ut decimas debitas prefato archiepiscopo sine diminutione persoluant, tradita tibi potestate compellere non omittas.

Datum, ut supra.



DI. ABBATI ET CONuENTUI S. PETRI CARNOTEN. Beneficia ecclesiastica nemini promittenda ante quam uacent. 


Cum monasterium uestrum multorum grauetur onere debitorum, ut uix eius redditibus fratribus ualeant necessaria ministrari, abbates qui fuerunt pro tempore, sicut nostris est auribus intimatum, occasione promissionum de beneficiis non uacantibus tantis se pensionibus obligarunt, quod, si etiam ut dudum monasterium in temporalibus abundaret, eas soluere uix ualeret. Cum autem, secundum instituta canonum, antequam uacent non sint ecclesiastica beneficia promittenda, et que contra leges fiunt, haberi debeant pro infectis; uos et monasterium uestrum a premissis promissionibus et pensionibus  denuntiamus auctoritate presentium absolutos; cum nec regulariter ualeat accessorium, ubi non obtinet principale.

Datum Laterani, III Kal. Ianuarii.



DII. EPISCOPO TRIPOLITANO. Eum transfert ad Ecclesiam Tripolitanam. 

 Cum ex naturalis legis precepto, quod Dominus in Euangelio declarauit, quecunque uolumus ut faciant nobis homines et nos eis facere debeamus, et ex eo quod legitur in Tobia, Quod tibi odis fieri, alii ne feceris , ab aliorum teneamur iniuriis temperare, nos, qui sacra docente Scriptura monemur ne alii nostrum demus honorem, et ex  apostolatus officio quod, licet indigni, suscepimus, aliorum iura et presertim fratrum et cepiscoporum nostrorum tenemur propensius defensare, ab eisdem nolumus nobis iniurias irrogari. Sane cum ad apostolatus nostri notitiam luce clarius peruenisset quod uenerabilis frater noster Antiochenus patriarcha, predecessoris sui exempla secutus, qui motu proprie uoluntatis N. Tharsen. in Mamistan. dicitur transtulisse, te quondam Apamen. electum in Tripolitanam Ecclesiam transtulisset, non potuimus non moueri; presertim cum nec ei suffecerit dicti predecessoris sui presumptionem solummodo imitari, quin potius in iniuriam nostram ipsius transgresus excessum, nouo quodam mutationis genere paruificauit maiorem et magnum quodammodo  minorauit, episcopare archiepiscopum, imo potius dearchiepiscopare presumens, cum dictus predecessor eius dictum archiepiscopum de Tharsen. Ecclesia in Ecclesiam transtulerit similis dignitatis. Licet enim tu nondum fuisses consecratus, confirmationis tamen munus receperas et archiepiscopalia, quantum tibi licuerat, ministraras; sicut tua nobis relatione innotuit, qui te ualenien. asseruisti episcopum, cum nuper constitutus esses apud sedem apostolicam, confirmasse. uerum cum fortius sit spirituale uinculum quam carnale, dubitari non debet quin omnipotens Deus spirituale coniugium quod est inter episcopum et Ecclesiam, suo tantum reseruauerit iudicio dissoluendum: qui dissolutionem  carnalis coniugii quod est inter uirum et feminam suo tantum iudicio reseruauit, precipiens ut quos Deus coniunxit, homo non separet. Non enim humana sed diuina potius potestate coniugium spirituale dissoluitur, cum per translationem uel depositionem, aut etiam cessionem auctoritate Romani pontificis, quem constat esse uicarium Iesu Christi, episcopus ab Ecclesia remouetur. Et ideo tria hec que premisimus non tam institutione canonica quam institutione diuina soli sunt Romano pontifici reseruata. Sicut autem episcopus consecratus sine licentia Romani pontificis suam non debet Ecclesiam derelinquere, sic et electus confirmatus preter eius assensum suam deserere nequit Ecclesiam, cui  est alligatus; cum non debeat in dubium reuocari quin, post electionem et confirmationem canonicam, inter personas eligentium et electi coniugium sit spirituale contractum. Quia, licet inueniatur in canone  quod si electus ultra quinque menses per suam electionem retinuerit uiduatam Ecclesiam, nec ibi nec alibi consecrationis donum percipiat, non tamen intelligitur Ecclesia uiduata quasi sponsum non habeat, sed quia cum sponsus eius nondum sit consecratus, adhuc quoad quedam uiri manet solatio destituta. Quamuis autem eidem patriarche et aliis fratribus et cepiscopis nostris, ut premissum est, quantum cum Deo possumus, deferre uelimus, presertim cum Ecclesia Rom. sit Antiochene plus ceteris quasi quadam germanitate  coniuncta; ne tamen iure patriarchatus ad eum credatur episcoporum mutatio pertinere et hoc ipsum trahatur ad posteros in exemplum per quod apostolice sedis priuilegio, cuius iura tenemur pre ceteris conseruare, posset plurimum derogari, pro premissis excessibus eum ab electorum confirmationibus et consecrationibus episcoporum et te ab administratione pontificalis officii de communi fratrum nostrorum consilio duximus suspendendos, donec super hoc curaremus aliud ordinare. Per quod idem patriarcha honori suo asseruit per litteras suas plurimum derogatum, cum usque ad tempora ista patriarche Antiocheni suspensio fuerit inaudita: quoniam et predecessor noster Leo papa  sanctissimus Anatolium patriarcham  Constantinopolitanum, quamuis patriarcham Antiochenum presumpserit consecrare nec suspendit nec excommunicauit, sed redarguit et ad melius mutauit. Ad excusandum quoque quod fecerat, nonnulla in eisdem litteris suis exprimere procurauit, quibus nos plus ad misericordiam quam ad iudicium suppliciter inuitabat: ignorantiam scilicet, cum nusquam expressum fuerit, usque ad nostra tempora, de electo quod de episcopis fuerat institutum; perturbationem mentis, que pro tribulationibus que terram illam nimis peccatis exigentibus inuenerunt, rationis acumen intueri acutius non sinebat; idoneitatem persone tue, que litteratura et honestate ceteris illius terre clericis preminebat;  et quod canonicorum uota in alium non poterant de facili conuenire: qui si aliquatenus discordassent a domino terre, parato ad predam, et de scissuris mentium exsultante, bona ecclesiastica essent mirabiliter desolata. Et sicut uenerabilis frater noster Conradus Maguntinus archiepiscopus, episcopus Sabinensis, cuius testimonium premissis rationibus concordabat, suis nobis litteris intimauit, tua prudentia circumspecta totius terre statui plurimum poterat existere fructuosa. Propter que circa factum tuum facilius poterat dispensari. Nos ergo super facto tuo cum fratribus nostris communem tractatum habentes et subtiliter attendentes quod consecratio tibi collata nec prioris Ecclesie  te pontificem fecerit, cum ad eam non fueris consecratus, nec secunde ad quam, prioris uinculo perdurante, non poteras canonice consecrari, cum adhuc esses alteri coniugaliter alligatus, predictis tamen rationibus ad dispensationis gratiam inclinati, quamuis secundum sacrorum canonum instituta utraque carere deberes, de plenitudine potestatis a prioris uinculo te soluentes, auctoritate tibi presentium duximus concedendum ut de benignitate sedis apostolice quasi nouo consensu Tripolitanam Ecclesiam de cetero tanquam proprius pontifex ad honorem Dei, utilitatem ipsius Ecclesie tuamque salutem et cleri populique tibi commissi studeas gubernare, quatenus preueniente diuina gratia et sequente plus prodesse uelis et ualeas  quam preesse; presertim temporibus istis, cum uix sit qui faciat bonum usque ad unum, opus est non mercenario, sed pastore.

Datum Laterani, II Kal. Ianuarii.



DIII. PATRIARCHAE ANTIOCHENO. Eiusdem fere argumenti. 

Cum ex naturalis legis, etc., ut supra, fere in eumdem modum usque ad uerbum dispensari. Et quoniam suspensionis sententiam in te prolatam, sicut ex tuarum intelleximus continentia litterarum, humiliter obseruasti: Nos, qui personam tuam sincera caritate diligimus et tuo, quantum cum nostro possumus, intendimus honori deferre, cum te inter  fratres nostros honorabile membrum et in domo Domini columnam immobilem reputemus, confessionem spontaneam et supplicationem deuotam benignius attendentes, de consueta Rom. sedis clementia penam inflictam duximus relaxandam, a suspensionis sententia fraternitatem tuam auctoritate presentium denuntiantes penitus absolutam.

Datum, ut supra.



DIu. LINGONEN. EPISCOPO. Ipsum ab officio suspendit, donec capitulo suo super dilapidatione bonorum Ecclesie respondeat. 

Sine dolore tibi et pudore scribere non ualemus,  cum sedes apost. quod olim in te dignoscitur approbasse, nunc peccatis exigentibus cogitur improbare. Cum enim ab ipso tue promotionis principio inter te et dilectos filios canonicos Lingonen. multe pullulauerint questiones nec unquam, postquam tuo commissa fuit regimini, pacem habuerit Ecclesia Lingonensis, sicut fama refert publica, et quamplurium prelatorum et religiosorum ipsarum partium litteris nostro est apostolatui suggestum, non solum mobilia sed etiam immobilia ipsius Ecclesie adeo distraxisti, quod que olim inter Gallicanas Ecclesias nobilis fuerat et famosa nunc habeatur ab his, qui in circuitu eius sunt, in opprobrium et contemptum. Super quibus cum a Lingonen.  capitulo coram uenerabili fratre nostro Lugdunen. archiepiscopo metropolitano tuo delatus fuisses, ut eius iudicium declinares, apostolice sedis audientiam inuocasti, festum beati Luce proxime preteritum terminum appellationi prosequende prefigens; quem Lingonen. capitulum ad Dominicam qua cantatur Iubilate Deo, proxime preteritam, coarctarunt. Que utique cum tam per litteras quam nuntios utriusque partis ad nostram audientiam peruenissent, uolentes tibi et eis pro intemperie eris et caloris distemperantia paterna sollicitudine prouidere, tibi per scripta nostra mandauimus ut huius occasione discordie bona Lingonen. Ecclesie minime dilapidare presumeres: festum beati Michelis proxime preteritum sub peremptorio terminum  assignantes, quo te nostro conspectui presentares obiectionibus capituli responsurus et propositurus contra ipsos si quid uelles proponere questionis. Cum autem canonici Lingonenses et illi presertim quos personaliter ad petitionem tuam litteris fecimus apostolicis euocari, ad nostram accessissent presentiam et nos tue uolentes fraternitati deferre, ipsos diu detinuerimus, aduentum tuum aliquandiu exspectantes, comparuerunt tandem in presentia nostra duo nuntii tui, quibus, licet procuratores non essent, in consistorio nostram dedimus audientiam et que ab eis proposita fuerunt, audiuimus diligenter, facientes litteras nobis pro [f. per] te transmissas in nostro et fratrum nostrorum auditorio recitari: in quibus continebatur  expressum, quod in Cistercien. capitulo, in multorum religiosorum et aliorum presentia, signum uiuifice crucis acceperas, uouens pro amore Iesu Christi ad partes accedere transmarinas; quod tamen post edictum peremptorium a te procuratum constitit esse factum. Et licet ipsi canonici sepius reclamarent quod in exspectando plus debito grauarentur, sententiam tamen nostram usque in uigilia Natiuitatis Domini proferre distulimus, credentes quod tu uenires uel saltem sufficientem mitteres responsalem. Quantumcunque uero nobis sit molestum te in aliquo molestari, quia tamen nobis incumbit ex iniuncte administrationis officio corrigenda corrigere et reformare in melius que  circa Ecclesiarum statum noscuntur minus licite attentata, uolentes etiam in iudiciis iuris ordinem obseruare, habito cum fratribus nostris super negotio ipso consilio, te pro contumacia manifesta et dilapidatione uulgata, quam non solum ad aures nostras fama publica detulit, imo etiam archiepiscoporum, episcoporum et aliorum religiosorum uirorum testimoniales littere demonstrarunt, te ab administratione totius Lingonen. episcopatus, tam in spiritualibus quam in temporalibus, omnino suspendimus; auctoritate tibi presentium iniungentes districtius ut suspensionem procures inuiolabiliter obseruare. uolentes autem, nisi forte cedere forte malueris, quod saluti tue magis credimus expedire, causam que inter te et dilectum filium decanum  Lingonen. pro Ecclesia uertitur, super dilapidatione et insufficientia et aliis multis iniuriis et grauaminibus per te ipsi Ecclesie irrogatis, examinari celerius et canonico fine decidi , ipsam uenerabili fratri nostro Parisien. episcopo duximus committendam; per apostolica tibi scripta mandantes quatenus, cum ab eo fueris requisitus, ipsius adire presentiam non postponas, responsurus obiectis et obiecturus que uolueris contra decanum agentem pro Ecclesia memorata. Si uero de utriusque partis uoluntate processerit quod per ipsum episcopum diffinitiua sententia proferatur, ipse auditis hinc inde propositis et ascitis sibi uiris prudentibus  quos tanto negotio cognouerit expedire, causam ipsam fine canonico terminabit. Alioquin gesta utriusque partis redacta in scriptis et sigilli sui munimine roborata ad presentiam nostram transmittet, prefigens partibus terminum competentem, quo recepture sententiam nostro se conspectui representent. Interim autem per dictum Parisien. episcopum de procuratore idoneo Lingonen. Ecclesie precipimus prouideri.

Datum, ut supra.

Scriptum est super hoc episcopo Parisien.



Du. PATRIARCHAE IEROSOLYM. ET CANONICIS DOMINICI SEPULCRI. Ierosolymitanum patriarcham hortatur ut Antiocheno patriarche de certis querelis satisfaciat, uel causam coram pontifice Romano prosequatur. 


Quanto Antiochenam et Ierosolymitanam Ecclesias purius diligimus et intendimus amplius honorare, tanto ad amouenda ea que inter ipsas controuersie atque rancoris cuiusdam scrupulum pariunt diligentius intendere uolumus ac questiones earum iudiciali calculo diffinire; ut earum sopita discordia, seruent ad se inuicem mutue dilectionis affectum et in suis sibi curent necessitatibus subuenire. Sane cum inter predictas Ecclesias super Tyren. et Peterten. archiepiscopatibus questio fuerit diutius agitata, que, sicut ex litteris felicis  recordationis Lucii pape predecessoris nostri didicimus, uobis et predecessoribus uestris quodammodo per negligentiam procurantibus finem non potuit debitum obtinere, cum peremptorio multoties fueritis euocati ac idem predecessor noster bone memorie predecessori tuo, frater patriarcha, cum proficisceretur in Galliam, mandauerit uiua uoce ut uel sufficientem responsalem transmitteret uel ipse rediret ad eius presentiam responsurus: quia idem patriarcha mandatum apostolicum non impleuit, dictus predecessor noster utrique parti peremptorium terminum assignauit; ad quem, sicut accepimus, nec uenistis nec misistis idoneos responsales. Quia uero, quantumcunque Ierosolymitanam Ecclesiam diligamus, quantumcunque etiam uobis  et ipsi uelimus in instanti necessitate deferre, quia tamen Antiochene Ecclesie iustitie deesse non possumus nec debemus, que etiam non est Saracenice persecutionis immunis, licet aliud statuere contra uos de iuris rigore possemus, necessitatem tamen terre orientalis diligentius attendentes, discretioni uestre per apostolica scripta mandamus et districte precipimus quatenus a festo Omnium Sanctorum proximo uenturo usque ad annum, quod uobis peremptorio assignamus, ad respondendum sufficienter instructi, nostro uos conspectui presentetis per sufficientes et idoneos responsales. Quod si nec ad presentiam nostram accesseritis termino constituto nec transactioni steteritis que per felicis recordationis Eugenium papam predecessorem nostrum  inter easdem Ecclesias intercessit uel alias cum uenerabili fratre nostro patriarcha et dilectis filiis canonicis Antiochen. curaueritis conuenire, nos, concedente Domino, sicut iustum fuerit, procedemus.

Datum Laterani, III Nonas Ianuarii.



DuI. FRATRIBUS MILITIAE TEMPLI. Certorum bonorum emptionem auctoritate apostolica confirmat. 

Iustis petentium, etc., usque ad uerbum assensu, stagnum de Cucullo cum omnibus pertinentiis suis, et totum mansum de Granoliis, que a Fulcrando Magalonensis Ecclesie preposito de consilio et assensu  uenerabilis fratris nostri Magalonen. episcopi rationabiliter comparastis, sicut ea iuste ac pacifice possidetis, et in uenditionis scripto continetur, deuotioni uestre auctoritate apostolica confirmamus et presentis scripti pagina communimus. Statuentes ut nulli, etc.

Datum Laterani, Iu Nonas Ianuarii.



DuII. COMMENDATORI ET FRATRIBUS DOMUS MILITIAE TEMPLI SITAE APUD MONTEM PESSULANUM. Transactionem inter ipsos et prepositum atque capitulum Magalonen. olim initam confirmat. 

Ea que de mandato sedis apostolice concordia  uel iudicio statuuntur, firma debent et illibata consistere, et ne in recidiue contentionis scrupulum relabantur, apostolico conuenit patrocinio communiri. Sane cum controuersiam que inter uos et dilectos filios G. prepositum et capitulum Magalonen. super diuersis capitulis uertebatur, bone memorie Celestinus papa predecessor noster uenerabili fratri nostro archiepiscopo Arelatensi commiserit fine canonico decidendam, ipse, tanquam uir prouidus et discretus, partibus in sua presentia constitutis, communicato multorum consilio, controuersiam ipsam amicabili compositione sopiuit. Nos itaque ad exemplar eiusdem predecessoris nostri, compositionem ipsam, sicut ipsa sine prauitate facta est et ab utraque parte recepta  et in instrumento authentico exinde confecto plenius continetur, ratam habentes et firmam, eam auctoritate apostolica confirmamus et presentis scripti pagina communimus. Et ut maiorem obtineat firmitatem, ipsam de uerbo ad uerbum huic presenti pagine duximus inserendam, cuius tenor talis est: In nomine Domini nostri Iesu Christi. Anno incarnationis eiusdem 1197, mense Aprili. Cum omne profuture rei stabilimentum, ne transeunte tempore euanescat, litterarum oporteat testimonio presignari, presentium et futurorum memorie per huius presentis pagine instrumentum dignum fuit demonstrare quod causa que inter Guidonem prepositum et capitulum Magalonen. ex una parte et P. de Caprespina commendatorem domus militie Templi site  apud Montem Pessulanum et fratres eiusdem domus ex altera parte, super multis et uariis capitulis, uidelicet super oblationibus, uigiliarum perceptionibus, cemeterii obuentionibus, decimis, ecclesiarum nouarum constructionibus, possessionibus, damnis, iniuriis et inuasionibus et aliis multis querelis, coram domino Hymberto Dei gratia archiepiscopo Arelaten. a domino Celestino bone memorie Papa tertio delegato hinc inde uertebatur, post multas et uarias contentiones et altercationes ab eodem archiepiscopo amicabili compositione de utriusque partis assensu et auctoritate Deodati de Breisaco tunc temporis magistri domorum militie Templi in Narbonen. et Arelaten. et aliis prouinciis, in hunc modum fuit decisa. Predictus itaque archiepiscopus, assidentibus  ei magistro Michele Arelaten. sacrista, P. Alberto causidico Aquensi, magistro Nicolao, R. de Montiliis, P. Petito, communicato eorum et utriusque partis consilio definiuit quod de cetero prior sancti Firmini et canonici Magalonen. tertiam partem omnium oblationum denariorum, candelarum, panis, uini et aliorum, cuiuscunque modi sint siue sint oblate ad manum sacerdotis siue ad altare in ecclesia domus predicte, integre et sine diminutione percipiant. In precipuis uero solemnitatibus, scilicet Natalis Domini, beati Stephani, beati Ioannis euangeliste, Epiphanie, Ramis palmarum, Sancti Pasche, Ascensionis, Pentecostes, Assumptionis et Purificationis beate Marie et Omnium Sanctorum,  medietatem percipiant. In candelis autem uigiliarum nichil accipiant. In omnibus uero cemeterii obuentionibus et mortuorum legatis seu relictis, cum apud eos elegerint sepulturam, omnium rerum tam mobilium quam immobilium uel se mouentium, cuiuscunque modi uel generis sint, prior et canonici Magalonen. tertiam partem integre percipiant, exceptis armis et armaturis et equis. Si uero decedens pro armis uel equis emendis pecuniam uel terram uel aliam quamlibet rem predicte domui legauerit uel reliquerit, in his omnibus et etiam in obuentionibus illorum quibus infirmantibus Templarii signum sue religionis imposuerint, pallium scilicet cum cruce, uel aliud, nichilominus dicti canonici tertiam partem percipiant; nisi tales fuerint qui uoto solemni et  perpetuo cum uoluntate morandi, si euaserint, se domui Templi pro fratribus tradiderint, et qui ad domum sine alterius persone sustentaculo pedites uel equites uenire poterunt. In quorum obuentionibus, etiamsi in illis egritudinibus decesserint, et in obuentionibus familie domus Templi ibi morantis, dicti canonici nichil accipiant. Decimas quoque totius bladi et leguminum, cuiuscunque generis sint, et uini in integrum in pace et sine contradictione canonici Magalonen. percipiant; et his contenti nichil aliud querere possint. In decimis uero noualium, in hortis et arboribus et pratis et animalium nutrimentis, cuiuscunque generis sint, dicti canonici nichil percipiant. Item diffiniuit dominus archiepiscopus cum assessoribus predictis, quod Templarii apud  Lunellum uel in tota diecesi Magalonensi ecclesiam uel oratorium non construant, nec cemeterium habeant sine uoluntate episcopi et assensu Ecclesie Magalonensis et illud oratorium, quod apud Lunellum inceptum esse uidebatur, omnino remoueatur. Possessiones uero stagni de Cucullo cum pertinentiis suis et mansum de Granolet cum pertinentiis suis, que quondam emerunt a Fulcrando quondam Preposito Magalonensi, Templarii sine inquietatione et uexatione aliqua in pace habeant et possideant. De damnis datis super abductione pecorum et animalium domus militie Templi a canonicis Magalonensibus et aliis damnis, iniuriis et inuasionibus hinc inde illatis, bonum finem et mutuam remissionem inter se tam  Templarii quam canonici Magalonen. fecerunt. Preterea excommunicatos uel interdictos Magalonen. Ecclesie ad ecclesiam uel sepulturam Templarii nullo modo recipiant. Etsi episcopus uel prior parochialis Ecclesie populum ab aliis Ecclesiis conuocare decreuerit, tunc Templarii ad Ecclesie officium nullum admittant, donec alie Ecclesie populum recipiant. Et ego G. Magalonen. prepositus, et ego P. de Agrifolio archidiaconus, et ego Michel, et ego G. de Altiniaco, uoluntate et assensu Magalonen. capituli missi, omnia supradicta in perpetuum ualitura laudamus et confirmamus et in proximo generali capitulo Magalonen. laudari et confirmari faciemus, et hoc idem pro posse nostro faciemus a summo pontifice confirmari. Et ego frater Deodatus  de Breisaco magister domorum Templi in Narbonen. et Arelaten. et aliis prouinciis, et ego frater P. de Caprespina commendator domus Montispessulani, et ego frater G. de Solario commendator domus Arelatensis, uoluntate et assensu fratris Pontii de Rigaudo magistri in citramarinis partibus, omnia supradicta in perpetuum ualitura laudamus et confirmamus, et in proximo generali capitulo Templi ea laudari et confirmari faciemus, et hoc idem pro posse nostro faciemus a summo pontifice confirmari. Acta apud Arelatum in palatio domini archiepiscopi, in presentia et testimonio P. Malaure caputschole, Priuati uestiarii, W. Helie infirmarii, G. Enguiramni eleemosynarii, G. de Berra, P. Hysnardi, B.  de Monins, Rost. capellani domini archiepiscopi, pon. prioris capellani eiusdem, Hysnardi de Sancto Amantio, Michelis clerici domini archiepiscopi, B. de Oliuario, Aldeberti de Nouis, G. Raymundi de Mol. P. Bruni, Pont. scutarii, Franceschi, Iacobi, Columbi notarii regis Aragonen. P. notarii domini archiepiscopi, qui scripsit hec.

Nulli ergo, etc.

Datum Laterani, II Kalendas Ianuarii.



DuIII. SYRACUSANO EPISCOPO ET ABBATI DE SAMBUCINO, De subsidio terre sancte. 

 De uestra discretione ac sinceritate confisi,  etsi negotium laboriosum, meritorium tamen et, sicut credimus, uobis propter Christum acceptum duximus committendum, sperantes quod illud tanto libentius impleatis, quanto per ipsum, ut sic loquamur, et restitutio Iesu Christi exsulis et communis Christiani populi utilitas amplius procuratur. uos autem mandati apost. tenore suscepto nec parcentes laboribus, nec expensis, proposuistis populis Sicilie causam Christi. Nec fuit labor uester inanis; cum et multi de manibus uestris susceperint signum crucis et plures tam in uictualibus quam aliis parati sint pro necessitatibus signatorum congruentia subsidia destinare. uerum, sicut ex literis quas tu, fili abbas, ad sedem apostolicam destinasti, didicimus, hi circa subsidium terre  orientalis negligentiores existunt, qui subditos sibi populos ad id deberent exemplo et exhortationibus inuitare; et liberalitas laicorum, quos ad succursum terre orientalis mandauimus simpliciter commoneri, eos in deuotione precedit quibus id districte precipimus, certam penam eorum negligentie comminantes. Non enim sicut per easdem accepimus archiepiscopi et episcopi redditus suos ab aliis sustinent estimari nec ipsi eos aliquatenus taxant, ne secundum proprias facultates necessitatibus Ierosolymitane prouincie iuxta tenorem litterarum nostrarum congruentia destinare subsidia iubeantur. Scripsisti etiam quod de consilio religiosorum uirorum procedit ut in missa singulis  diebus in singulis ecclesiis pro peregrinis dicatur oratio specialis et semel in hebdomada pro tribulatione missa populo decantetur. Insuper, quod multi limina beati Iacobi apostoli uisitare se uouerint intimasti: qui preter oblationem altari beati Iacobi deputatam, quam illuc deuote transmittent, uniuersas expensas itineris libenter, impenderent uel in stipendia signatorum uel alias necessitates ultramarine prouincie, dummodo a uoto emisso auctoritate ap. soluerentur; et, quod de consilio procedit quorumdam, ut redditus uacantium prebendarum in usum orientalis prouincie conuertantur usque ad biennium adiecisti, salua uicariis solita pensione, ne interim Ecclesia suo seruitio defraudetur.  Ut monachi preterea et alii religiosi extra claustra uagantes, auctoritate nostra reducantur ad claustrum et peculium quod inuentum fuerit apud eos erogetur in stipendia signatorum procedere dixisti de consilio non paucorum. uolentes igitur quod de subuentione terre orientalis incepimus, quantum in nobis fuerit, Domino concedente complere, discretioni uestre per ap. scripta mandamus quatenus tam archiepiscopos et episcopos quam alios ecclesiarum prelatos, ut secundum proprias facultates terre sancte iusta estimatione subueniant, diligenter inducere procuretis. Quod si monitis uestris acquiescere forte noluerint, uos ipsi per uiros idoneos et discretos eorum faciatis redditus iusta estimatione pensari;  et nisi postmodum secundum facultates suas et discretionem uestram terre orientali curauerint subuenire, per uestras nobis litteras intimetis. uolumus autem ut per uniuersam Siciliam singulis diebus in missa pro peregrinis oratio Domino porrigatur et semel in hebdomada pro tribulatione missa publice decantetur. Eos autem qui se uisitaturos lumina beati Iacobi deuote uouerunt, si salua oblatione altaris reliquas expensas in signatorum uoluerint subsidium erogare, dummodo laborem etiam redimant quem sustinerent in uia, auctoritate nostra suffulti, ab eo quod uouerant absoluatis. Redditus uero prebendarum uacantium, si de assensu diecesani episcopi et clericorum illius ecclesie, in qua prebenda uacauerit, processerit uoluntate,  ut usque ad biennium conuertantur in subsidium terre sancte, saluis uicariorum stipendiis, sustinemus. uolumus nichilominus et mandamus ut monachos et alios religiosos extra claustra uagantes ad fratrum redire consortium qui eos recipiant, salua ordinis disciplina, cogatis, et proprium quod inuentum fuerit apud ipsos, nisi eis ex ea causa propter quam oporteat illud restitui forsan prouenerit, in terre orientalis subsidium conuertatis. De his qui manus iniecerint in clericos temere uiolentas, quia seueritatem canonicam nolumus eneruare, nichil aliud uobis ad presens duximus concedendum, quam per priores uobis litteras est concessum. Super capitulis autem pro quibus  inclyte recordationibus Constancie imperatrici nos scribere postulastis, ipsa sublata de medio uotum uestrum non potuimus adimplere.

Datum Laterani, Nonis Ianuarii.



DIX. SYRACUSANO EPISCOPO. Ut pullulantes hereses exstirpare conetur. 

uergente iam in senium seculo et supercrescente malitia temporis, friget caritas et in agro euangelici patrisfamilias zizania pullulant et polluunt messes tritico rarescente, ac uulpes paruule iam in aperto presumunt uineam Domini demoliri. Ecce etenim hereses antique suscitantur ac innouatis ueteribus, noui adinueniuntur errores et fidem catholicam  praui nituntur interpretes deprauare; non se conformantes legi diuine, sed in fauorem proprie peruersitatis doctrinam euangelicam, propheticam et apostolicam peruertentes; ita ut nouissimi dies uideantur instare, secundum apostolum, qui in nouissimis diebus mente prophetica talia preuidens euentura, cum multa de huiusmodi predixisset, adiecit: Quemadmodum autem Iamnes et Mambres restiterunt Moysi, ita et hi resistent ueritati; homines corrupti mente, reprobi circa fidem . Utinam autem, sicut ipse subiunxit, non proficiant ultra, sed insipientia eorum, sicut et illorum, fiat omnibus manifesta! Aliud etiam inconueniens specialiter in Sicilie partibus dicitur euenire; cum hi qui olim ex abnegato gentilitatis errore sacri baptismatis  unda renati, fidem catholicam receperunt, nunc abeuntes retro et ad uomitum redeuntes, pristinis inuoluuntur erroribus et Christiane fidei, quam professi fuerant, imo Christo potius aduersantur. Cum autem ad capiendas huiusmodi uuldes paruulas, species quidem habentes diuersas, sed caudas adinuicem colligatas, quia de uanitate conueniunt in idipsum, Salomon nos inducat in Canticis canticorum, ne mutis canibus latrare non ualentibus comparemur aut deformitatem uinee Domini Sabaoth, ad quam etsi in hora fere undecima, sumus tamen inter operarios, imo potius in operariorum magisterio deputati, negligere uideamur, uel sub dissimulatione transire, fraternitati tue per apostolica scripta mandamus atque precipimus quatenus ob timorem  Domini et reuerentiam apostolice sedis contra hereticos, tanquam fidei Christiane zelator assurgas; et si apud eos monitis obtinere non poteris ut redeant ad Ecclesie unitatem, ipsos, fautores, defensores et receptatores eorum, pulsatis campanis, candelis accensis, per totam diecesim in qua fuerint, imo etiam per totam prouinciam, singulis diebus Dominicis et festiuis excommunicatos publice nuntiari facias et bona eorum a principibus publicari. Ad hec, quia oblatum exigit quod non exegerat offerendum, nec impune conceditur cuiquam a fide catholica resilire, uolumus, et sub eadem tibi districtione mandamus ut eos qui post susceptum sanctificationis lauacrum redire ad ritus  Saracenicos presumpserunt, ut a suo reuertantur errore et catholicam fidem obseruent, frequenti ac diligenti exhortatione premissa et per te ipsum quacunque poteris districtione compellas et compelli facias per principes seculares.

Datum, ut supra.



DX. S. COLOCEN. ARCHIEPISCOPO u. GEuRIEN. ET D. ZAGABRIEN. EPISCOPIS. Cassatur electio archiepiscoporum Hydruntin. et Spalat. 

Ad nostram noueritis audientiam peruenisse quod, cum omnes communicantes in aliquo A. fratri karissimi in Christo filii nostri Ungarorum regis  illustris, qui scilicet uel litteras sibi dirigerent aut ab eo reciperent destinatas, uel eidem aliquod consilium uel auxilium exhiberent uel ei in aliquo communicare presumerent, de mandato bone memorie Celestini pape predecessoris nostri excommunicationis fuerint uinculo innodati, N. et A. post excommunicationem et inhibitionem apostolicam eidem communicare scienter, consilium et auxilium impertiri et diuina presumpserunt etiam celebrare. Unde propter hoc in Hydruntin. et Spalatin. archiepiscopos, quamuis et illi excommunicationi subiaceant, ab eodem, loco remunerationis contra iuris ordinem in regie dignitatis preiudicium sunt promoti. Quia uero tante presumptionis audaciam in iniuriam Dei et contemptum sedis  apostolice attentatam, impunitam relinquere non possumus nec debemus, fraternitati uestre per apostolica scripta districte precipiendo mandamus quatenus super premissis inquirentes diligentius ueritatem, si rem ita noueritis se habere, prefatos N. et A. eorum electionibus, imo uerius intrusionibus penitus irritatis, excommunicatos publice nuntietis et usque ad condignam satisfactionem faciatis ab omnibus arctius euitari; districtius inhibentes ne quis eis obtentu electionum fidelitatem, obedientiam uel reuerentiam audeat exhibere. Nullis litteris, etc. Quod si omnes, etc.

Datum Laterani, III Kalend. Ianuarii.



DXI. ARCHIEPISCOPIS, EPISCOPIS, ET CAETERIS ECCLESIARUM PRAELATIS IN UNGARIA CONSTITUTIS. Ne quis in Ungarie regis consiliarios facile excommunicationis sententiam proferat. 


Cum inter alios mundi principes personam karissimi in Christo filii H. Ungarie regis illustris et regnum sibi commissum prerogatiua dilectionis et gratie disposuerimus honorare, in admittendis petitionibus regiis, quoties nostro apostolatui porriguntur, tanto nos faciliores, quantum cum Deo possumus, uolumus exhibere, quanto ad promouenda uniuersa et singula que regia debeat serenitas acceptare, uolumus existere proniores. Sane postulauit nuper concedi sibi a nobis ad instar bone  memorie Clementis pape predecessoris nostri regia celsitudo ut nullus archiepiscopus uel prelatus quilibet in familiares et consiliarios suos, de quorum absentia et priuatione tam regnum Ungarie quam persona regis possit incurrere detrimentum, et presertim in Geurien. episcopum dilectum et familiarem suum, qui, post mortem inclyte recordationis B. progenitoris eius, tam in guerra quam in pace, in omnibus et pre omnibus fidelis sibi exstitit et deuotus et inter fideliores fidelissimus est inuentus, unde ipsum dignis in Domino laudibus commendamus, excommunicationis sententiam promulgaret. Quod si fuisset ab aliquo forsitan attentatum, per quem mallet archiepiscopum uel episcopum usque  ad decem absolui faceret, cuiuslibet contradictionis et appellationis obice non obstante. Nos ergo de benignitate sedis apostolice magnificentie regie uberiorem uolentes fauorem et gratiam impertiri, uniuersitati uestre auctoritate presentiam duximus inhibendum, ut in consiliarios et familiares ipsius, quorum in hac tempestate consilio et familiaritate sine magno sui dispendio carere non potest, nullus uestrum, nisi pro manifesta et rationabili causa et canonica monitione premissa, excommunicationis uel interdicti sententiam audeat promulgare. Quod si aliter fuerit in elusionem mandati apostolici perperam per presumptionem cuiuslibet attentatum, decernimus non tenere. Nulli ergo, etc.

Datum Laterani, uI Idus Ianuarii.



DXII. PATRIARCHAE ANTIOCHENO. De conseruanda ecclesiastica libertate et ne a laicis Ecclesie exactiones imponantur et tallie 


Ne ledatur libertas ecclesiastica uel ministri Ecclesiarum a peruersis hominibus opprimantur, nobis, qui omnibus sumus ex iniuncte seruitutis officio secundum apostolum specialiter debitores effecti, sollicitius imminet prouidere. Nostris siquidem fuit auribus intimatum quod, cum expensas in Antiochena ciuitate fieri pro aliqua necessitate contingit, communia ipsius ciuitatis ecclesias, clericos et eorum homines, cuiuscunque conditionis uel lingue  sint, in exactione tallie contra antiquam consuetudinem aggrauant, quam et recipere ac pro sua expendere uoluntate presumunt. Preterea tam te quam Ecclesias tuas in multis aliis infestantes, omnes clericos Antiochen. ad iustitiam cuilibet laico exhibendam nituntur sub pretexu sui compellere iuramenti. Possessiones etiam ecclesiasticas per iudicium et consuetudines Grecorum tractare conantes, iura Ecclesie Latinorum consuetudinibus abusiue peruertunt. Nos igitur excessus huiusmodi in patientia sustinere nolentes, auctoritate presentium districtius inhibemus ne aliquis tibi, Ecclesiis seu clericis uel hominibus uestris huiusmodi uiolentias uel grauamina de cetero inferre presumat. Quod si quis facere aliqua temeritate presumpserit,  licitum tibi sit in eum auctoritate apostolica censuram rigoris ecclesiastici promulgare. Nulli ergo, etc.

Datum Laterani, Nonis Ianuarii.



DXIII. TYREN. ARCHIEPISCOPO. Quatenus testes ad exceptionem probandam adhibiti, in causa principali testimonium dicere cogantur. 

 De testibus qui ad exceptionem probandam a partibus inducuntur, tua nos duxit fraternitas consulendos utrum cogendi sint super principali etiam negotio ferre testimonium ueritati, et an illi sint, sicut ceteri testes, examinandi stricte, qui ad purgandam  alicuius infamiam inducuntur. Super hoc igitur fraternitatem tuam plurimum in Domino commendantes, que in dubiis apostolice sedis uult certificari rescripto, taliter ad proposita respondemus: Quod si testes inducti iam sint ad exceptionem solummodo comprobandam, cum super ea tantum iurauerint dicere ueritatem, super principali nec debent audiri nec cogi testimonium perhibere, utpote super quo deponerent non iurati. Si uero cum ad probandam exceptionem peremptoriam ab alterutra partium inducuntur, reliqua pars super principali etiam eos deponere forte petierit et ut cogantur super toto negotio dicere ueritatem sacramento eos postulauerit obligari, ad id sunt sine dubitatione cogendi; nisi forsan sufficiens productio  testium super principali facta iam fuerit uel renuntiatum a partibus, uel dispositiones testium fuerint publicate. Illi uero qui ad purgandam alicuius infamiam inducuntur, id solum tenentur iuramento firmare, quod ueritatem eum credant iuramento dicere qui purgatur.

Datum Laterani, Iu Nonas Ianuarii.



DXIu. ARCHIEPISC. ET CAPITULO TYREN. Ne infideles coniuncti gradu prohibito, post baptismum separentur. 

 De infidelibus ad fidem conuersis nos consulere uoluistis, utrum si ante conuersionem suam,  secundum legis ueteris instituta uel traditiones suas, citra gradus consanguinitatis a canone denotatos coniuncti fuerint, separari debeant post baptisma. Super hoc igitur deuotioni uestre duximus respondendum quod matrimonium sic ante conuersionem contractum, non est post baptismi lauacrum separandum; cum a Iudeis Dominus requisitus, si licet uxorem ex qualicunque causa relinquere, ipsis responderit: Quod Deus coniunxit, homo non separet , per hoc innuens esse matrimonium inter eos.

Datum Laterani, III Kal. Ianuarii.



DXu. TYREN. ARCHIEPISCOPO. Quod patriarche et primates archiepiscoporum et episcoporum subditos iudicare in prima instantia non debeant. 


 Duo simul, consultationem scilicet et querimoniam, unica tue fraternitatis petitio continebat: per quam a uenerabili fratre nostro Ierosolymitano patriarcha querebaris clericos tuos tecum iniuste grauari, qui eos, spreto tuo iudicio coram quo parati sunt de se querentibus iustitiam exhibere, licet ad eum per appellationem causa minime deferatur, coram se respondere compellit: et utrum ad  id possint de iure compelli per nostras postulabas litteras edoceri. uolentes igitur tibi super grauaminibus prouidere predictis et consultationibus tuis quod canones sanciunt respondere, cum sit in canonibus  diffinitum primates uel patriarchas nichil priuilegii habere pre ceteris episcopis, nisi quantum canones sacri concedunt et prisca consuetudo illis contulit ab antiquo, ita ut secundum Nicenas regulas  sua priuilegia seruentur Ecclesiis, preterquam si apostolica sedes aliquam Ecclesiam uel rectorem ipsius quolibet speciali priuilegio decreuerit honorare, de fratrum nostrorum consilio respondemus quod quandiu clerici tui coram te uoluerint stare iuri, compelli non debent iudicium eiusdem patriarche subire, nisi causa  forsitan per appellationem ad eius audientiam perferatur aut, quod non credimus, aliquid ei a sede apostolica sit indultum.

Datum Laterani, Nonis Ianuarii.

In eumdem fere modum Acconensi episcopo.



DXuI. EPISCOPO SIDONIENSI, BERITEN. ET BIBLIEN. EPISCOPIS. De decimarum solutione. 

 Significauit nobis uenerabilis frater noster Acconen. episcopus quod, cum post recuperationem ciuitatis Acconen ad inhabitandum in ea se contulissent quidam qui ante generalem occupationem terre sancte in aliis ciuitatibus regni Ierosolymitani perpetuam elegerant mansionem et in ea residentiam  fecerant aliquantam et adhuc etiam resideant in eadem, prelati predictarum ciuitatum eos ad soluendum sibi ecclesiastica iura ecclesiastica districtione compellunt. Quia uero transgredi non debemus terminos a patribus constitutos aut falcem in messem mittere alienam, fraternitati uestre per apostolica scripta mandamus quatenus predictorum locorum prelatos ut sibi nullam in predictos Acconen. habitatores iurisdictionem usurpent, nec ab eis temporalia exigant quibus spiritualia non ministrant, monitione premissa, districtione qua conuenit compellatis: ita tamen quod si de agris in eorum parochia constitutis fructus percipiunt et in ultramarinis partibus ratione predictorum decime  persoluuntur, de ipsis  eis decimas cum integritate persoluant. Dicto uero Acconen. tanquam diecesano suo de ceteris respondere cogantur Quod si omnes, etc.

Datum Laterani, X Kalend. Ianuarii.



DXuII. ACCONEN. EPISCOPO. Ut professus religionem eam ingredi et seruare compellatur. 

 Sicut nobis est ex tua parte propositum,  quidam clericus cum egritudine nimia laboraret, quasi de morte securus, et de recuperanda sospitate desperans, habitum canonicorum regularium petiit et accepit, ea in susceptione habitus exprimens ac promittens que solent in huiusmodi repromitti; sed nec ad Ecclesiam transiit, utpote infirmitate grauatus nec bonis suis uti cessauit. Postmodum uero sospitate recepta, post Xu  annos et ultra, uidentibus et scientibus uenerabili fratre nostro archiepiscopo et dilecto filio priore et canonicis Ecclesie Nazarensis, a quibus habitum susceperat regularem, tu, licet eo tempore quo habitum susceperat in Ecclesia Nazaren. prioris sollicitudinem exerceres, immemor eorum que facta fuerant circa ipsum, in Acconen. eum canonicum  suscepisti. Quia uero quid super hoc facere debeas per nostras postulas litteras edoceri, fraternitati tue duximus respondendum quod si regularem habitum se postulante suscepit et ad obseruationem religionis canonice sua se professione ligauit, ad resumendum habitum ecclesiastica est districtione cogendus; cum quod tanto tempore extra canonicam mansit, non in excusationem eius, sed in maioris transgressionis augmentum merito ualeat allegari.

Datum, ut supra.



DXuIII. IEROSOLYMITANO PATRIARCHAE. Illum officii sui pie admonet et propter sua delicta in ipsum iure animaduersurum significat. 


 Tacti sumus dolore cordis intrinsecus et medullas etiam doloris immensitas penetrauit, certis indiciis agnoscentes quod laici, clerici, subditi et tu ipse adhuc in uos ac transmarinam prouinciam, imo etiam totum populum Christianum ultionem Domini odio, maleuolentia et detractionibus assiduis prouocatis, quem potius orationibus, uigiliis, ieiuniis et aliis operibus caritatis, quantum in uobis esset, deberetis ad misericordiam inclinare. Super quo tibi tanto fortius condolemus quanto subiectos tibi populos ad uiam rectitudinis uerbo inuitare debueras et exemplo, non doctrinam contrariam sermone uel facto eorum oculis uel auribus  instillare. Recepimus enim litteras illas quas in derogationem fame uenerabilis fratris nostri Tyren. episcopi edere ac in quibus personam ipsius turpiter depingere uoluisti, quia non expetita a te licentia nauigarat in Cyprum. Sicut autem ex tenore litterarum illarum perpendimus, cum idem archiepiscopus nauigasset in Cyprum, et cariss. in Christo filium nostrum Aimericum tunc Cypri regem illustrem ad cariss. in Christo filie nostre Ierosolymitane regine coniugium et Ierosolymitani regni regimen de consilio et uoluntate fere totius Christiani exercitus euocasset, ut eorum matrimonium impedires, affinitatis et incestus impedimentum,  sero tamen, obiiciens consentire in eius copulam noluisti, postmodum uero uoluntate mutata eos in regem et reginam coronasti coniunctos: in quo te tibi contrarium fuisse dolemus et uel male prius contradixisse conuincimus, uel male postmodum consensisse. Super quibus cum ueritas nobis plenius innotuerit, contra te non poterimus non moueri, imo etiam statuere quod ius exegerit statuendum.

Datum, ut supra.



DXIX FULCONI ABBATI CORBEIEN. Conceditur usus annuli. 

Ad hoc in Ecclesia Dei uisibilis est sacramentorum  species instituta, ut per exteriora que cernimus, ad interiora que intelligimus transmittamus. Inter ceteros siquidem sacramentales ornatus, prelatis Ecclesiarum conceditur annulus, qui est signaculum fidei, iuxta quod pater filio reuertenti dari annulum in manu precepit, ut uidelicet Ecclesiam sibi commissam prelatus ipsius intemerata fide custodiat, ad quam fideliter obseruandam per uisibilem speciem iugiter admonetur. Cum igitur monasterium Corbeiense, quod ad Ro. Ecclesiam nullo respicit mediante, sincera diligamus in Domino caritate, uolentes ipsum in te alicuius dignitatis priuilegio decorare, ut et Ecclesie Ro. magis existas obnoxius et deuotus et fortius et efficacius regimini commissi tibi monasterii debeas imminere,  usum tibi annuli de benignitate sedis apostolice indulgemus. Nulli ergo, etc.

Datum Laterani, III Kal. Ianuarii.



DXX. G. CONuENTREN. EPISCOPO. Ut a decessoribus alienata reuocet. 

Sicut nostro est apostolatui reseratum, nonnulli de predecessoribus tuis non attendentes quod conditionem Ecclesie meliorem facere poterant, non peiorem, possessiones ad tuum episcopium pertinentes iniuste alienare pro sue uoluntatis arbitrio presumpserunt; unde ipsa Ecclesia graue dispendium proponitur incurrisse. Nos ergo nolentes  quod delictum persone in damnum Ecclesie debeat redundare, fraternitati tue auctoritate presentium indulgemus ut que a dictis predecessoribus tuis minus legitime alienata fuerunt, ad ius et proprietatem Ecclesie tue tibi liceat, appellatione remota, legitime reuocare. Nulli ergo, etc.

Datum Laterani, uI Idus Ianuarii.



DXXI. EIDEM. Ut patronis in presentando clericum idoneum discordantibus, episcopus uicarium durante lite instituat. 

 Cum propter laicorum discordias non debeat  Ecclesiis preiudicium generari, graue gerimus et indignum quod, sicut nostro est apostolatui reseratum, occasione dissensionis que de iure patronatus uertitur inter eos, Ecclesie plus debito remanent rectoribus uiduate: quod in ipsarum graue dispendium noscitur redundare. uerum quia, secundum Apostolum, instantia nostra quotidiana est omnium Ecclesiarum sollicitudo continua, uolentes his que premisimus ex debito pontificalis officii obuiare, fraternitati tue per apostolica scripta mandamus quatenus si de iure patronatus questio emerserit inter aliquos, et cui competit, infra quatuor menses non fuerit diffinitum, ex tunc Ecclesiam ipsam appellatione remota, de persona non differas idonea ordinare: ita quod illi ex hoc non  debeat in posterum preiudicium generari, qui ius euicerit patronatus.

Datum Laterani, III Idus Ianuarii.



DXXII. ARELATEN. ARCHIEPISCOPO. Iniungitur illi ut inquirat de statu episcopi Regensis  qui episcopatui renuntiare cupiebat. 

Hanc inter spiritualia et corporalia constat existere differentiam, quod corporalia facilius destruuntur quam construantur; e contrario uero spiritualia facilius construuntur quam destruantur. Unde iuxta canonicas sanctiones episcopus solus honorem dare potest, solus autem auferre non potest.  Nimirum uenerab. frater noster Regen. episcopus, sicut ex ipsius et uen. fratris nostri Aquen. archiepiscopi litteris quas nostro apostolatui destinarunt, nobis innotuit euidenter, quoniam Ecclesie sue propter manifesta impedimenta non sufficit prouidere, unde ipsi Ecclesie populoque sibi commisso non leue timet imminere periculum, omnino cedere ac deponere onus sollicitudinis pontificalis affectat; super quo humiliter postulauit a nobis sibi licentiam indulgeri. Cum igitur inter sacros ordines dignitatis pontificalis excellat, de qua soli Petro reseruatum est priuilegium, uolentes in hoc deliberatione prouida et debita maturitate procedere, fraternitati tue per apost. scripta mandamus quatenus de statu Regen. Ecclesie ac persone  ipsius episcopi ueritatem indagatione sollicita perscruteris et utrum eius persona propter impedimentum cordis uel corporis insufficiens sit ad gerendam sollicitudinem pastoralem ueridica nobis relatione rescribas; ut per te certiores effecti securius in negotio procedamus.

Datum, ut supra.



DXXIII. BISUNTINO ARCHIEPISC. ET SUFFRAGANEIS EIUS. Ne quis in abbatem Luxouiensem eligatur, nisi fuerit monachus istius cenobii. 


 Cum ad nostram nuper notitiam deuenisset quod Hu. qui se pro abbate Luxouien. gerebat, non antea fuerit monachus quam electus, nos attendentes quod contra regulares traditiones istud fuerit attentatum, cum nullus spem uel promissionem habens ut abbas fiat, debeat monacari, electionem de ipso factam de consilio fratrum nostrorum curauimus irritare. Quocirca fraternitati uestre per apostolica scripta mandamus quatenus tam monachis quam aliis fidelibus monasterii memorati  studeatis ex parte nostra districtius inhibere ne prefato H. ullam obedientiam uel reuerentiam propter iamdictam electionem audeant exhibere; et si quid in eodem monasterio disponendo iam perperam attentauit, nullius robur habere uolumus firmitatis, sed penitus irritari. Quod si contra interdictum nostrum curam monasterii usurpare presumpserit, ipsum et qui ei fauerint in hac parte, per censuram ecclesiasticam, remoto appellationis obstaculo, compescatis.

Datum Laterani, III Idus Ianuarii.



DXXIu. ABBATI DE FLORE. Quod professio absque habitu edita obliget. 

  Porrectum nobis ex parte tua petitorium continebat quod I. canonicus Acheruntinus, infirmitate grauatus, uotum ut fieret monachus se asseruit emisisse. Unde metuens ne uoto decederet non completo, iunctis manibus tibi se reddidit in monachum et in fratrem. Alii quoque in absentia tua sese in sacerdotum manibus monachos fieri deuouentes, sani facti ad uomitum redierunt. Et cum familiares monasterii tui antea exstitissent, quia non fuerunt ad antiquam familiaritatem admissi, aduersarii facti sunt pro amicis. Utrum ergo talium facta dissimulare ualeas, ne fiant deteriores, an compellendi sint ad complenda promissa, per nos postulas edoceri. Nos ergo inquisitioni tue taliter respondemus quod cum monachum faciat non habitus sed professio  regularis, ex quo a conuertendo emittitur et recipitur ab abbate, talis ut fiat monachus et reddat Domino quod promisit erit utique non immerito compellendus.

Datum, ut supra.



DXXu. CAPELLANO ET S. SUBDIACONO NOSTRIS, APOSTOLICAE SEDIS LEGATIS. Illos ad regem Dalmatie legatos facit. 

 Apostolice sedis auctoritas, que per diuersas  mundi partes plenitudinem obtinet potestatis, illius sequens uestigia qui beato Petro Pasce oues meas  tertio replicauit, in partem sollicitudinis uiros euocat prouidos et discretos qui gregem Domini et pabulo salutis reficiant et uiam eis eterne felicitatis ostendant. Ad quorum siquidem auxilium et iuuamen, ut ecclesiastice potestatis auctoritas in sua semper maneat firmitate, cum requirit necessitas, aliquos a suo latere dirigit et transmittit, quibus legationis iniungit officium exercendum. Hac itaque consideratione diligenter inducti et karissimi in Christo filii u. illustris regis Dalmatie et Dioclie precibus inclinati, qui ut ad eum legatos mittere deberemus instantissime postulauit,  uos, de quorum probitate nos et fratres nostri plenam fiduciam obtinemus, ad Dalmatiam et Diocliam prouinciam duximus transmittendos, in prouinciis ipsis uobis auctoritate presentium legationis officium iniungentes; ut que inueneritis corrigenda corrigatis, destruatis et euellatis superflua et nociua, edificetis et plantetis utilia et honesta; quatenus cum, Domino dante, reddetis talenta, uobis reddat is credita duplicata et a nobis et fratribus nostris ualeatis in Domino multipliciter commendari.

Datum Laterani, uI Idus Ianuarii.



DXXuI. uULCANO ILLUSTRI REGI DALMATIAE ET DIOCLIAE. Ut legatos apostolicos reuerenter accipiat et officium suum exsequi permittat. 


Ut euidentius euangelica doctrina pateret et in omnem terram, iuxta uerbum propheticum, sonus apostolorum exiret et in fines orbis terre uerba diffunderentur ipsorum, noster Dominus et magister, qui prebuit nobis exemplum ut sequamur uestigia eius, discipulos suos per uniuersas mundi partes ad predicandum direxit, dicens eis iuxta euangelicam ueritatem: Euntes in mundum uniuersum, predicate Euangelium omni creature . Quam siquidem obseruantes constitutionem prouidam et salubrem Rom. pontifices, uicarii Iesu Christi, qui in beato Petro apostolorum Principe ab ipso Domino receperunt plenitudinem potestatis  et constituti sunt super gentes et regna, ut iuxta uerbum propheticum euellant et destruant, edificent et plantent, quia suam non possunt ubique presentiam exhibere, per uaria mundi climata a suo latere aliquos dirigunt et transmittunt, qui fideles in fide consolident, corrigenda corrigant, de agro Domini nociua destruant et utilia plantare procurent. Intelligentes igitur per litteras tuas nostro apostolatui presentatas tue deuotionis ardorem, quod uidelicet Rom. Ecclesiam matrem tuam super omnia post Deum diligere et honorare proponis et mandatis nostris omnimodis inherere, iuxta quod a nobis tua nobilitas postulauit, dilectos filios Io. capellanum et Simonem subdiaconum nostros, de quorum scientia et probitate nos et fratres nostri  plenam fiduciam obtinemus, de fratrum nostrorum consilio ad partes tuas duximus dirigendos; per apostolica tibi scripta mandantes quatenus eos tanquam apostolice sedis legatos benigne recipias et honeste pertractes, et que secundum Deum in partibus ipsis duxerint statuenda suscipias humiliter et sine refragatione conserues; ut cum ad nos, Domino dante, redierint, nobis referre ualeant tue deuotionis affectum, et Rom. Ecclesia tuis efficacius possit intendere incrementis. Nos enim eis dedimus in mandatis ut apostolicam in te confirmantes doctrinam, reforment quidquid inuenerint reformandum et tanquam membra capiti apostolice sedi conforment, in ipsius deuotione pariter et obedientia solidantes: per quos etiam pallium, plenitudinem  scilicet pontificalis officii, uenerab. fratri nostro Dioclien. archiepiscopo transmittimus, ut in partem nostre sollicitudinis euocatus, sine defectu ualeat officii sui debitum adimplere.

Datum, ut supra.

Scriptum est super hoc in eumdem fere modum uxori eiusdem regis. In e. f. m. nobili uiro S. magno Iupano. In e. f. m. uxori eiusdem S. magni Iupani.



DXXuII.

In eumdem fere modum Dioclien. archiepiscopo, usque ad uerbum adimplere. Quibus etiam pro nobis et successoribus nostris fidelitatis iuramentum, quod tibi sub bulla nostra mittimus inclusum, deuote studeas et humiliter exhibere.



DXXuIII.


In eumdem fere modum archiepiscopis, episcopis, abbatibus, Ecclesiarum prelatis et aliis clericis per Dalmatiam et Diocliam in regno karissimi in Christo filii nostri uulcani illustris regis Dioclie et Dalmatie constitutis, usque ad uerbum solidantes.



DXXIX. EPISCOPO ET CAPITULO TRIPOLITAN. Ut Raimundo primo uacaturum canonicatum et prebendam conferant. 

Cum ex apostolatus officio quod, licet indigni, suscepimus, ad uniuersos extendere curam prouisionis apostolice teneamur, specialius illis adesse  uolumus et debemus qui clericali militie deputantur: inter quos illos duximus non immerito preferendos, de quorum meritis laudabilis conuersatio et contracta nobiscum familiaritas, dum essemus in minori officio constituti, nos efficit certiores. Hinc est quod dilectum filium Raimundum clericum Ecclesie uestre, quondam familiarem nostrum, uniuersitati uestre sollicite commendantes, rogamus attentius et per apostolica uobis scripta mandamus atque precipimus quatenus eum pro reuerentia beati Petri et nostra in canonicum uestrum et fratrem tam libenter quam liberaliter admittatis, cum prebenda stallum eidem in choro et locum in capitulo tanquam uni de uestris canonicis, occasione, contradictione et appellatione cessantibus, assignantes,  Sic autem has primitias precum nostrarum reuerenter admittere studeatis, ut deuotionem uestram debeamus proinde commendare et uos in uestris petitionibus efficacius exaudire. Alioquin uenerabili fratri nostro patriarche Antiocheno dedimus in mandatis ut, uobis cessantibus, efficere quod mandamus, ipse id, remoto appellationis obstaculo, exsequatur, contradictores quoslibet ecclesiastica censura percellens.

Datum Laterani, II Kal. Ianuarii.

Scriptum est super hoc patriarche Antiocheno.



DXXX. UNIuERSO CLERO ET POPULO CREMONENS. De S. Homoboni uita, miraculis, et canonizatione. 

 Quia pietas promissionem habet uite que  nunc est et future, iustus et misericors Dominus fideles suos, quos predestinauit ad uitam, frequenter in hac uita glorificat et semper in futura coronat; quibus et per Prophetam promittit: Dabo uos in laudem, gloriam et honorem in cunctis populis , et per se pollicetur: Fulgebunt iusti sicut sol in regno Patris eorum . Mirabilis enim in se ipso Dominus, mirabilis in sanctis, mirabilis in omnibus operibus suis, uerum nobis exhibet sue uirtutis indicium et frigescentem iam in pluribus caritatis igniculum, mirabilium suorum signis accendit, assumptis in gloriam suam qui certauerunt legitime in hoc mundo, ad memorias eorum innouat signa et mirabilia, iuxta Prophetam, immutat; ut qui sanctus est apud ipsum sanctus  etiam ab hominibus habeatur et in hoc presertim hereticorum confundatur peruersitas, cum ad catholicorum tumulos uiderint prod gia pullulare. Licet autem, iuxta testimonium ueritatis, sola finalis perseuerantia exigatur ad sanctitatem anime in Ecclesia triumphanti, quoniam qui perseuerauerit usque in finem, hic saluus erit; duo tamen, uirtus uidelicet morum et uirtus signorum, opera scilicet pietatis in uita et miraculorum signa post mortem, ut quis reputetur sanctus in militanti Ecclesia requiruntur. Nam quia frequenter angelus Satane se in lucis angelum transfigurat et quidam faciunt opera sua bona, ut uideantur ab hominibus, quidam etiam coruscant miraculis, quorum tamen uita merito reprobatur  , et etiam Antichristus, qui electos etiam, si fieri potest, inducet miraculis suis in errorem, ad id nec opera sufficiunt sola nec signa, sed cum illis precedentibus ista succedunt, uerum nobis prebent indicium sanctitatis; nec immerito nos ad ipsius uenerationem inducunt quem Dominus suus ostendit miraculis uenerandum. Hec autem duo ex uerbis Euangeliste plenius colliguntur, ubi de apostolis loquens ait: Illi autem profecti predicabant ubique Domino cooperante et sermonem confirmante sequentibus signis ; in eo namque quod ait cooperante, eos operatos esse demonstrans; et in eo quod sequitur sequentibus signis  eos exponens imo Dominum in eis miraculis claruisse. Hoc etiam Dominus usque hodie operatur in sanctis et potentiam suam signis euidentibus manifestat, dum uiuorum curat egritudines ad memoriam mortuorum, et eos plus posse post mortem et felicius uiuere mortuos, qui in Domino moriuntur quam qui uiuunt in mundo demonstrat. Sane ueniens ad presentiam nostram uenerabilis frater noster episcopus uester, multis uiris religiosis et aliis honestis personis de sua diecesi comitatus, cuiusdam beati uiri, et re et nomine Homoboni, uitam et actus necnon et modum transitus eius humiliter nobis aperuit: in quibus et sancte ipsius degustauimus conuersationis odorem, Deumque mirabilem et omnia opera eius in fide cognouimus et predicauimus  gloriosa. Idem etenim sanctus, tanquam lignum quod plantatum est secus decursus aquarum, quod fructum suum dat in tempore suo, prout eorumdem nobis assertio facta tam uiua uoce quam aliorum plurium honestorum litteris patefecit, adeo in lege Domini meditabatur die ac nocte, ut ei seruiens in timore et secundum Prophetam media nocte surgens ad confitendum ei, matutinis semper laudibus interesset. Misse quoque officium et alias horas cum summa deuotione frequentans, ita assiduis orationibus insistebat, ut in certis horis aut incessanter oraret aut horas ipsas aliquando preueniret; nisi forte ipsum sollicitudo, quam super pace reformanda per ciuitatem tanquam pacificus uir gerebat, aut occasio eleemosyne pro pauperibus acquirende,  seu alia iusta causa in aliis operibus misericordie detineret. Qui nimirum ante crucem Dominicam ex assuetudine se prosternens, opus quodlibet faciendo, stando, sedendo, iacendo, ad orationem labia mouere continuo uidebatur. Inter alia uero pietatis opera que tam circa pauperes, quos secum in domo propria tenebat, curabat et pariter procurabat, quam circa alios indigentes, quibus uiuentibus humanitatis officium, mortuis sepulture beneficium consueuerat deuotus impendere, diligentius exercebat, ipse a secularium hominum consortio segregatus, inter quos uirebat quasi lilium inter spinas, hereticorum quorum pernicies partes illas infecit austerus exstitit aspernator. Deducto  autem sic uite sancte curriculo, cum ad matitunale officium, prout dictum est, in festiuitate sancti Brictii surrexisset, circa misse primordia idem se ante crucem Dominicam more solito in oratione prosternens, dum cantaretur hymnus angelicus, beato fine quieuit. Que uero, quot et quanta miracula fuerint subsecuta, et quot aduenientibus ad sepulchrum eius sanitatis beneficia sint impensa, cum, longum sit enumerare per singula, unum inter cetera ad assertionem catholice fidei duximus expressius annotandum. Cum enim quedam demoniaca mulier ad sepulchrum eius deducta fuisset, ne aliqua fraus lateret, eadem primo fuit aqua non benedicta respersa;  que se patienter aspergi permittens, aquam secundo respuit benedictam. Et ut res euidentiori experimento pateret, oblatam non consecratam absque aliqua prescientia sibi recipiens presentatam, eucaristiam consecratam subsequenter abhorruit nec recepit; que et meritis eiusdem sancti liberata recessit. Ut autem uirtus morum, prout est superius prelibatum, licet omnis dubitatio amoueri ex subsecutione signorum per diuinum iudicium uideretur, fide apud nos claresceret pleniori, ne miraculorum etiam uirtus aliqua fraude posset uel figmento iuuari, ueritatem rei sollicitius duximus inquirendam. Fidem namque, quam super conuersatione ipsius absque figmento hypocrisis fraudulento diuinum iudicium, ut dictum est, manifeste ostendere uidebatur,  per testimonium dilecti filii Osberti presbyteri Sancti Aegidii Cremonensis presentis cum episcopo memorato, recepto ab eo firmauimus iuramento; sub cuius obtestatione uidelicet iuramenti ipse, qui patrinus eius existens per XX annos et amplius confessionem eius sepe receperat, que de illius sancti conuersatione premisimus, cum ipso episcopo et aliis supradictis iuratis similiter asseruit esse uera et de obedientia quam in orationibus, uigiliis et aliis penitentie fructibus, que sibi ab eo imposita erat plus iniuncto satisfaciens exhibebat, nos reddidit certiores. Ea etiam que de miraculis ipsis fuerant nobis exposita, per iuramentum omnium predictorum qui propter hoc uenerant, fide suscepimus pleniori; assertione ipsius episcopi sub firmo uerbo  sacerdotis requisita in uirtute obedientie concurrente: ut sic diuinum et humanum secuti iudicium cum maiori procedere securitate possemus. Cum igitur hec omnia tam de probitate morum quam uirtute signorum, ad fauorem petitionis, pro qua episcopus memoratus et alii supradicti ex parte uestra uehementer instabant, concurrere uideremus, de fratrum nostrorum consilio, post multam deliberationem habitam cum eisdem archiepiscopis et episcopis, quos super hoc ad consilium nostrum admisimus, de diuina misericordia et eiusdem sancti meritis confidentes, ipsum sanctorum catalogo duximus ascribendum; statuentes ut in die depositionis ipsius, eiusdem festiuitas deuote a uobis et aliis  Christi fidelibus annis singulis de cetero celebretur. Inde est quod uniuersitatem uestram rogamus in Domino et monemus, per apostolica scripta precipiendo mandantes quatenus eiusdem sancti memoriam, prout dictum est, cum celebritate debita uenerantes, eius apud Deum suffragia humiliter imploretis; per cuius merita ad gaudia eterna pertingere ualeatis.

Datum Laterani, II Idus Ianuarii.



DXXXI ARCHIEPISCOPO SIPONTINO. Habens litteras falsas ignoranter uenia dignus est. 

Ex litteris dilectorum filiorum I. archipresbyteri,  P. et L. primiceriorum Ecclesie Sipontine accepimus quod cum super accusatione quam contra abbatem Sancti Benedicti Sipont. falso R. clericus, Ioannes sacerdos et Bartholomeus diaconus intendebant, ad eos mandatum apostolicum emanasset, licet iidem eum nomine monachorum et oblatorum ipsius monasterii Sancti Benedicti super multis criminibus, uidelicet super dilapidatione, adulterio, periurio et falsitate impeterent; proponentes quod super his omnibus fuerat coram te conuictus et causa ipsa usque ad sententiam diffinitiuam deducta, ipsos tamen clericos mendaces et abbatem innocentem in his omnibus inuenerunt. uerumtamen idem abbas fuit in tua presentia proprio ore confessus quod quasdam litteras, quas a sede apostolica impetrarat,  in manu tua resignauit: quas cum falsas esse constaret, tu ipsum ab officio tandiu decreuisti manere suspensum, donec nostro se conspectui presentaret, mandato nostro per omnia pariturus. Unde uidelicet dicti clerici eumdem abbatem, licet nec monachi sint eiusdem monasterii nec oblati, sumpserunt materiam accusandi. Sed ipse abbas illius falsitatis innoxium et inculpabilem se ostendit, constanter affirmans quod nunquam ad conscientiam uel notitiam eius de illarum litterarum falsitate peruenerat, sed eas pro ueris habuerat usque ad tempus quo ipsas, ut dictum est, resignauit. Quocirca fraternitati tue per apostolica scripta mandamus quatenus ab eodem abbate cum tertia manu purgatione recepta quod ei de falsitate litterarum illarum  non constitit, ipsum ab huiusmodi infamia denunties absolutum et eidem officium auctoritate nostra restituere non omittas; predictos clericos per censuram ecclesiasticam, appellatione cessante, monitione premissa, compellens ut ab ipsius abbatis de cetero molestatione indebita conquiescant.

Datum Laterani, XIX Kal. Februarii.



DXXXII. DECANO ET CAPITULO ANDEGAuEN. Translatio episcoporum ad solum Romanum pontificem iure pertinet. 

 Inter corporalia et spiritualia eam cognouimus existere differentiam, quod corporalia facilius  destruuntur quam construantur, spiritualia uero facilius construuntur quam destruantur. Unde iuxta canonicas sanctiones episcopus solus honorem dare potest, solus autem auferre non potest. Episcopi quoque a metropolitanis suis munus consecrationis recipiunt, qui tamen non possunt nisi per Romani pontificis sententiam condemnari. Cum ergo fortius sit spirituale uinculum quam carnale, dubitari non debet quin omnipotens Deus spirituale coniugium quod est inter episcopum et Ecclesiam  , suo tantum iudicio reseruauerit dissoluendum, qui dissolutionem carnalis coniugii, quod est inter uirum et feminam, suo tantum iudicio reseruauit, precipiens ut quod Deus coniunxit, homo non separet.  Non enim humana sed diuina potius potetestate coniugium spirituale dissoluitur, cum per translationem uel depositionem aut etiam cessionem, auctoritate Romani pontificis, quem constat esse uicarium Iesu Christi, episcopus ab Ecclesia remouetur. Et ideo tria hec que premisimus non tam constitutione canonica quam institutione diuina soli sunt Romano pontifici reseruata. Sicut autem episcopus consecratus sine licentia Romani pontificis suam non debet Ecclesiam derelinquere; sic et electus confirmatus preter eius assensum suam deserere nequit Ecclesiam, cui est matrimonialiter alligatus; cum non debeat in dubium reuocari quin post electionem et confirmationem canonicam, inter personam eligentium et electi  coniugium sit spirituale contractum: cui profecto episcopalis dignitas nichil addit, cum quis episcopali preditus dignitate, nullius tamen Ecclesie possit episcopus esse; quemadmodum de illo contingit qui oneri pontificali renuntiat, non honori. Unde cum non maius sit uinculum episcopi ad Ecclesiam quam electi, maxime cum fuerit confirmatus, imo idem penitus et non aliud, idem iuris obtinet in utroque. Sicut ergo episcoporum translatio uel etiam depositio, sic et electorum cessio post confirmationem ratione spiritualis coniugii soli est Romano pontifici reseruata. Licet usque ad tempora ista quod cautum fuerat de episcopis expressum non fuerit de electis, propter expressam tamen similitudinem uel identitatem  potius, nemini poterat uideri dubium subtiliter intuenti, cum idem iudicium de similibus sit habendum. Sed neque illud quod in canone legitur de electo  , ut si ultra quinque menses per suam negligentiam retinuerit uiduatam Ecclesiam, nec ibi nec alibi consecrationis donum percipiat, imo metropolitani sui cedat iudicio, aliter intelligentibus poterat suffragari, cum non intelligatur Ecclesia uiduata, quasi sponsum non habeat, sed quia cum sponsus eius nondum sit consecratus, adhuc quoad quedam quasi uiri manet solatio destituta: sicut iuxta communem modum loquendi illa dicitur Ecclesia uiduata, que licet episcopum habeat, inutilem tamen perhibetur habere. Nec  quod de cessione subsequitur et statutum fuit ad penam trahi debet ad gratiam; ut sicut metropolitani iudicio electus deiicitur, ita etiam ad aliam Ecclesiam possit transferri; presertim cum nec sine auctoritate Romani pontificis fiat cessio uel deiectio memorata, qui, ut possent ex canone illo, metropolitanis indulsit. Unde si circa translationem idem fieri uoluisset, quod de cessione dixerat et de translatione poterat expressisse, et quod non est sanctorum Patrum decreto sancitum, superstitiosis non est adinuentionibus presumendum; presertim cum nonnunquam  intelligatur prohibitum quod non inuenitur expressum.  Sane nos, qui sacra docente Scriptura monemur ne nostrum alii demus honorem, quoniam apostolatui nostro multis referentibus innotuerat quod uenerabilis frater noster Turonen. archiepiscopus magistrum W. de Chimeleio  , qui electus fuerat in episcopum Abrincensem et per metropolitanum suum postea confirmatus, qui aliquandiu tam in spiritualibus quam in temporalibus ministrarat, in Ecclesiam uestram preter apostolice sedis auctoritatem transferre presumpsit et episcopum consecrare, quem et uenerabilis frater noster Rothomagensis archiepiscopus preter apostolice sedis mandatum absoluit et ei tribuit licentiam transeundi, uenerabili fratri nostro Bituricen. archiepiscopo, de quo plenam fiduciam obtinemus, dedimus in mandatis  ut inquisita super hoc plenius ueritate, si rem gestam taliter inueniret, tam memoratum Turonensem quam ipsum Rothomagensem archiepiscopos, qui saltem apostolicam sedem super hoc quod nouum emerserat, presertim cum iuxta traditiones canonicas maiores ecclesiastice cause ad sedem apostolicam sint referende, consulere debuerunt, a confirmatione pariter et consecratione pontificum, memoratum uero W. ab exsecutione pontificalis officii nostra fretus auctoritate suspenderet. Qui mandati nostri diligens exsecutor, super quo deuotionem eius digna gratiarum prosequimur actione, cum per confessionem spontaneam eidem Bituricen. archiepiscopo de ueritate negotii constitisset, dictos archiepiscopos et episcopum  iuxta tenorem mandati nostri suspendit. Et quamuis iidem archiepiscopi Turonen. et Rothomagen. tanquam maiores plus excesserint in premissis, prefatus uero episcopus minus, utpote illorum tanquam maiorum errorem secutus; nos tamen intellecta per litteras et per nuntios eorumdem archiepiscoporum confessione spontanea et supplicatione deuota, ueniam errori dedimus, quia non ex malignitate sed ex simplicitate peccarunt. Et quoniam prefatus episcopus qui et minus peccauerat, et, sicut ex premissis apparet, seuerius fuerat castigatus, ad apostolicam sedem licet spontanea uoluntate, non tamen sine multis laboribus et expensis accessit, reatum suum recognoscens, humiliter  et deuote misericordiam postulans et iudicium non requirens; nos super facto eius cum fratribus nostris communiter tractatum habentes et subtiliter indagantes quod licet munus sibi consecrationis impensum nec prioris Ecclesie ipsum pontificem fecerit nec secunde, cum ad primam non fuerit consecratus et ad secundam, prioris uinculo perdurante, non potuerit canonice consecrari adhuc alteri alligatus coniugaliter; illud tamen prouide attendentes quod et urgens necessitas et euidens utilitas Ecclesie uestre, quoniam non poteratis in aliam personam idoneam conuenire, dispensationis gratiam requirebant, eo de plenitudine  potestatis tam a uinculo prioris Ecclesie quam a pena suspensionis penitus absoluto, de benignitate sibi apost. sedis duximus concedendum ut priore consensu hactenus perdurante, sicut per litteras personarum Ecclesie uestre nobis est intimatum, Andegauen. Ecclesiam tanquam proprius pontifex ad laudem et gloriam nominis Dei, ad honorem et exaltationem ipsius et ad salutem et utilitatem suam et tam cleri quam populi sibi commissi studeat gubernare; ut preueniente diuina gratia et sequente plus prodesse uelit et ualeat quam preesse; presertim temporibus istis quibus, cum abundet iniquitas et peccatis exigentibus multorum caritas refrigescat, opus est non mercenario sed pastore. Quocirca uobis per apost. scripta precipiendo mandamus  quatenus ipsum episcopum tanquam patrem et pastorem animarum uestrarum recipientes humiliter et deuote, reuerentiam ei debitam, honorem et obedientiam impendatis, ut ipse in uobis filialem deuotionem inueniat et uos in eo paternum reperiatis affectum.

Datum Laterani, XII Kal. Februarii.



DXXXIII. MONTANARIO [in uel. cod. ms. Colbert. MONTANO] SUBDIACONO NOSTRO. Ipsi prioratum Sancti Sauini ad quem electus erat confirmat. 

Cum super prioratu Sancti Sauini de Plano Spoleti  inter te et Philippum Ioannis Pelagalli questio uerteretur et ob hoc ad sedem apostolicam uenissetis, dilecto filio nostro G. Sancti Adriani diacono cardinali causam ipsam commisimus fine debito terminandam; in cuius presentia quod prioratus ipse ad te pertineret probare per electionem canonicam satagebas; cum a canonicis ipsius Ecclesie primo fuisses electus, qui ab annis quinquaginta priores in dicta Ecclesia sine contradictione qualibet elegerunt. uerum prefatus Philippus quod idem prioratus sibi potius deberetur ea nitebatur ostendere ratione, quia per uenerab. fratr. nostrum Mattheum Spolet. episcopum ibidem fuerat institutus, ad quem institutionem ipsam spectare firmiter asserebat. Ad hec ergo probanda testibus utriusque  partis receptis et eorum depositionibus publicatis, cum super eis sufficienter esset utrinque, prout ius expostulat, disputatum, antequam diffinitiua sententia proferretur, prefatus cardinalis pro Ecclesie negotiis fuit a nobis in regnum Sicilie destinatus, in cuius locum substituimus dilectos filios nostros Augonem Sancti Eustachii et G. Sancti Nicolai in Carcere diaconos cardinales. Qui cum, rationibus et allegationibus partium diligenter inspectis et de cause meritis habita notitia pleniore, que premissa sunt nobis fideliter retulissent; quia constitit nobis, per confessionem etiam prefati episcopi, quod dictus Philippus in prescripta Ecclesia per eum non fuerat institutus, tibi adiudicauimus  ipsius Ecclesie prioratum, ab impetitione prefati Philippi, cui super questione premissa silentium perpetuum imposuimus, te sententialiter absoluentes. Nulli ergo, etc., nostre diffinitionis, etc.

Datum Laterani, X Kal. Februarii.



DXXXIu. PETRO COLIMBRIENSI EPISCOPO. Ea que decessores iuste hactenus possederant, ipsi confirmat. 

Sacrosancta Romana Ecclesia, etc., usque ad uerbum inclinati, personam tuam et Colimbriensem ecclesiam, cui auctore Deo preesse dignosceris, cum omnibus bonis, etc., usque ad uerbum suscipimus. Specialiter autem ecclesias de Couilian. et de terminis eius ad  exemplar bone memorie C. pape predecessoris nostri et omnes possessiones laicales quas tam predecessor tuus quam tu in predictis uillis et eius terminis acquisistis, sicut ea iuste possidetis et quiete, tibi et per te prefate Colimbriensi ecclesie auctoritate apostolica confirmamus et presentis scripti pagina communimus. Decernimus ergo, etc.

Datum Laterani, uII Idus Ianuarii.



DXXXu. I. CAPELLANO ET S. SUBDIACONO, FAMILIARIBUS NOSTRIS, APOSTOLICAE SEDIS LEGATIS. Pallium non conceditur nisi metropolitanis. 

 Post dies aliquot ex quo a nostra presentia  recessistis, ex relatione quorumdam et inspectione libri censualis camere nostre nobis innotuit quod Antibaren. Ecclesia inter suffraganeas Ragusan. metropol. numeretur. Unde cum tu, fili I., librum illum inspexeris, miramur quod facta tibi copia libri premissi, nobis non aperuisti expressius ueritatem. Quia uero non est nostre intentionis statum ecclesiarum euertere, deuotioni uestre auctoritate presentium districtius inhibemus ne Antibaren. electo pallium aliquatenus concedatis, nisi uobis constiterit eius predecessores fuisse palliis decoratos et dignitatem metropoliticam habuisse. Ne autem iter uestrum et legationis processus ualeat aliquatenus impediri, eisdem personis, quibus per uos apostolica scripta dirigimus, sub eodem tenore litteras  nostras transmittimus, dempto capitulo quod faciebat de pallio mentionem; ut utrasque penes uos habentes, uel primas uel secundas, prout opus fuerit, presentetis.

Datum Laterani, uII Kalend. Februarii.



DXXXuI. ARCHIPRESBYTERO ET CANONICIS BASILICAE PRINCIPIS APOST. Suam erga illos beneuolentiam et munificentiam declarat. 

Deriuata in nos ab apostolorum principe per ipsius merita potestatis ecclesiastice plenitudo et apostolatus successio, non ratione carnis per hominem  legitime procreata, sed per Deum ipsius gratia canonice facta, inter ceteras sollicitudines cordis nostri et occupationes, quibus quotidie premimur, utpote quibus sollicitudo uniuersarum ecclesiarum incumbit, ad honorandam eiusdem Principis apostolorum basilicam specialiter nos inducunt, ut cum Propheta psallamus: Domine, dilexi decorem domus tue et locum habitationis glorie tue . Sane cum Dominus noster in beato Petro, cui nos, licet immeritos, constituit successores, in spiritualibus pretulerit uniuersis, et Ecclesiam in temporalibus etiam dilatarit, conueniens esse dignoscitur ut eidem beato Petro in uobis, imo Christo in eo qui nobis exhibuit uniuersa, etsi modicum, tamen aliquid tribuere studeamus, affectum  nostrum in effectum humiliter perducentes. Dignum est etenim ut quia uariis pressi negotiis, dum circa lapsum religionis nobis propositum in melius reformandum intendimus, dum iustitie consulimus oppressorum, dum singulorum consultationibus respondemus, dum ad reformandam inter discordantes pacis concordiam et pro diuersis ecclesiarum et prouinciarum necessitatibus legatos a latere nostro dirigimus, dum de terre orientalis subuentione pensamus, Principis apostolorum basilicam dignis obsequiis frequentare non possumus, aliquibus munusculis honoremus; nichil in hoc apostolorum Principi largientes de proprio, sed de suo potius rependentes. uerum cum decor ecclesiarum et earum  thesaurus presertim pendeat ex personis que ipsis deseruiunt et Domini laudes horis intonant constitutis, psallentes ei tam ore quam corde; uos, qui ad honorem apostolorum Principis in eius ecclesia Domino iugiter deseruitis, inuocantes nomen ipsius et uoce consona modulantes laudes eius  , imo beatum Petrum in uobis tenui deuotionis nostre munusculo decreuimus honorare; sperantes quod qui minuta uidue pauperis acceptauit, nostre quoque humilitatis acceptabit affectum, non quid, sed ex quo potius tribuamus attendens. Eapropter, dilecti in Domino filii, tam redditum, quem de signis plumbeis siue stagneis apostolorum Petri et Pauli imaginem preferentibus, quibus eorum limina uisitantes in augmentum proprie deuotionis et testimonium  itineris consummati seipsos insigniunt, predecessores nostri et nos ipsi percipere consueuimus, quam auctoritatem fundendi ea uel quibus uolueritis fusoribus concedendi, qui uobis tantum de ipsis respondeant, uobis et per uos canonice uestre presentium auctoritate concedimus et presentis scripti pagina communimus. Ad hec, sub pena excommunicationis districtius inhibemus ne quis ea preter assensum et concessionem uestram aliquatenus formare presumat. Decernimus ergo, etc., nostre confirmationis, concessionis, et inhibitionis, etc.

Datum Laterani, Xu Kal. Februarii.



DXXXuII. PHAREN. EPISCOPO. Ut cum aliquot canonicis Romam, causam sua translationis dicturus, ueniat. 


Mirari cogimur et moueri quod, sicut a multis accepimus, tu regimen ecclesie Iadertin. sine mandato sedis apostolice irreuerenter assumere presumpsisti. Licet enim clerici ecclesie Iadertine cum sue ciuitatis nuntiis ad nostram presentiam accessissent et nobis tam ex relatione ipsorum quam litterarum inspectione quas tulerant patuisset quod in Iadertin. archiepiscopum electus fueras, imo uerius postulatus; quia tamen etsi de modo postulationis possemus reddi per easdem litteras certiores,  de persona tua nobis non poterat fieri certa fides nec examinare debebamus absentem, eis de consilio fratrum nostrorum decreuimus respondere ut aliqui de canonicis eiusdem ecclesie nostro se conspectui presentarent, ut de studiis postulantium et de meritis postulati certiores effecti securius in ipso negotio procedere ualeremus; adiicientes, quod licet episcoporum translatio ad solum pertineat Rom. pontificem, quia tamen ad uenerab. fratrem nostrum patriarcham Graden. consecratio Iadertin. electi noscitur pertinere, cum de beneplacito nostro procederet ut tibi pallium conferremus et tu nobis iuramentum fidelitatis prestares, te proculdubio faceremus dicto patriarche Graden. professionem canonicam et debitam obedientiam exhibere. Sed ipsi nuntii tales  noluerunt litteras reportare; quibus reuersis, sine mandato nostro ecclesie Iadertine diceris regimen assumpsisse et in ea tam temporalia quam spiritualia ministrare. Quia uero graue nimis est quod de tua presumptione proponitur, nec subito uolumus damnationis sententiam iaculari, fraternitati tue per apostolica scripta mandamus et districte precipimus quatenus infra duos menses post susceptionem presentium cum competenti numero canonicorum ecclesie Iadertine iter arripias ad sedem apostolicam ueniendi, redditurus nobis super excessu, quem prediximus, rationem; ita quod si culpabilis inuentus non fueris, cum nobis de postulatione canonica et persone tue idoneitate constiterit, translationis  gratiam et usum pallii recipere merearis; postmodum debitam nobis fidelitatem et dicto patriarche professionem canonicam impensurus. Alioquin ex tunc te noueris ab officio pontificali suspensum, et nos canonicis Iadertine ecclesie dedisse firmiter in mandatis ut aliam personam idoneam canonice sibi eligant in pastorem.

Datum Laterani, III Nonas Decembris.



DXXXuIII. 

Scriptum est Iadertinis Canonicis in eumdem fere modum usque ad uerbum suspensum Quocirca uniuersitati uestre per apostolica scripta mandamus quatenus si predictus episcopus preceptum nostrum  contempserit adimplere, uos aliam personam idoneam uobis eligatis canonice in pastorem.

Datum, ut supra.



DXXXIX. DUCI ET POPULO uENETORUM. Ne Saracenis arma et subsidium subministrent pretextu mercature. 

In fauorem orientalis prouincie, preter peccatorum ueniam quam in suis illuc expensis proficiscentibus pollicemur et apostolice protectionis gratiam, quam eidem terre subuenientibus indulgemus, illud etiam Lateranen. concilii  constitutum curauimus innouare, quod eos qui Sarracenis arma, ferrum, lignamina galearum ministrare presumpserint  et in galeis et piraticis eorum nauibus curam gubernatoris et regimen exercere, ab Ecclesie communione precidi et excommunicationi pro sua iniquitate subiectos rerum, suarum per principes seculi catholicos et consules ciuitatum priuatione mulctari et capientium seruos, si capti fuerint, fore decernit, ad exemplar felicis recordationis Gregorii pape predecessoris nostri omnes illos excommunicationis sententie supposuimus qui cum eis de cetero habere consortium uel per se, uel per alios, nauibus seu alio quocunque ingenio aliqua rerum suarum subsidia impendere uel transmittere attentauerint, quandiu inter nos et ipsos guerra durarit. uerum accedentes nuper ad apostolicam sedem dilecti filii nobiles  uiri Andreas Donatus et Benedictus Grilion nuntii uestri, nobis exponere curauerunt quod ex constitutione huiusmodi ciuitati uestre proueniret non modicum detrimentum, que non agriculturis inseruit sed nauigiis potius et mercimoniis est intenta. Nos igitur paterno dilectionis affectu quem ad uos specialiter habemus inducti, sub districtione anathematis prohibentes ne in ferro, stupa, pice, acutis pironibus, funibus, armis, galeis, nauibus et lignaminibus paratis uel imparatis, uendendo, donando uel commutando Sarracenis ministrare subsidium presumatis, sustinemus ad tempus, donec super hoc aliud dederimus uobis in mandatis, ut in regnum Aegypti uel Babylonis alia inituri commercia, cum necesse fuerit, transfretetis; sperantes  quod propter hanc gratiam in subsidium Hierosolymitane prouincie debeatis fortius animari; prouisuri ne quid in fraudem circa statutum apostolicum presumatis: quia dubium esse non debet eum diuina ligari sententia, qui contra propriam conscientiam in elusionem huius mandati fraudulenter aliquid attentabit.

Datum, ut supra.



DXL. EPISCOPO GEuRICENSI ET ABBATI DE BOCCAN. De pena eorum qui crimen falsi commiserunt. 

 Inauditum falsitatis genus tam nouitate nocendi  quam presumptionis audacia uniuersa fere hactenus inuenta genera falsitatis excedens, perpetratum predecessorum nostrorum temporibus, nostris est auribus reuelatum. Sane proposuerunt nobis dilecti filii magister R. prepositus Colocen. et magister I. archidiaconus Seghedien. quod magister L. Taruisinus olim ad apostolicam sedem accedens, de regesto felicis recor. Alexandri pape predecessoris nostri quamdam chartam dolose subripuit, quam in ea parte dolose abscidit, qua tribus aliis chartulis, quia fuerat in quaterno medio, iungebatur, filo integro remanente. Cum autem idem prepositus eamdem nobis chartulam presentasset, ex eo rem sic se habere cognouimus, quod in proximo precedenti chartula eiusdem regesti quorumdam habebatur principium  litterarum, quas eadem pagina terminabat, et rursum circa finem ipsius pagine quedam littere fuerant inchoate, que finiebantur in folio subsequenti. Cum igitur huiusmodi falsitatis uitium tanto amplius persequi debeamus, quanto maius posset scandalum generare, cum pro litteris de quibus dubium est an a sede apostolica emanarint, ad regestum de consuetudine recurratur, cum etiam uix posset aliquis amplius Rom. Ecclesiam offendere quam si ei regesta et alios libros surriperet in quibus tam ipsius quam aliarum Ecclesiarum priuilegia continentur, discretioni uestre per apost. scripta mandamus atque precipimus quatenus magistrum P. Strigonien. prepositum et magistrum Robertum Anglicum  et Azonem presbyterum, quos huius iniquitatis consocios [conscios] esse audiuimus, ad uestram presentiam euocantes, ab eis sub iureiurando ueritatem diligentius exquiratis, quo mandante, cuius consilio, quo conscio et quo procurante tante falsitatis crimen fuerit attentatum. Confessionem autem ipsius sub iureiurando factam, redactam in publicam manum ac uestris sigillis signatam, ad nos sine dilatione aliqua transmittatis. uolumus autem et sub eadem districtione mandamus ut tam eos quam alios qui huius iniquitatis participes fuisse dicuntur ad ueritatis assertionem, monitione preuia, per suspensionis et excommunicationis sententiam appellatione postposita, compellatis.

Datum Laterani, III Kalendas Februarii.

 Scriptum est super hoc fere in eumdem modum patriarche Gradensi.



DXLI. P. DE CASTRONOuO ARCHIDIACONO MAGALONENSI Ipsi archidiaconatum confirmat. 

 Cum olim bone memorie Magalonensis episcopus, habito dilectorum filiorum P. de Agrifolio archidiaconi et B. prioris claustralis assensu, te ad uacantem archidiaconatum eiusdem Ecclesie nominasset, preposito ut nullus ibi, nisi prius duplici uoce sibi concessa, institueretur per appellationem interpositam inhibente, episcopus, tum quia contra  antiquam Magalonen. Ecclesie consuetudinem et commune ius canonum esse dicebat aliquem sibi uocem duarum personarum in eadem Ecclesia uindicare, tum quia ex indulgentia bone memorie Celestini pape predecessoris nostri, quam in capitulo presente preposito legi fecit, sibi probabat indultum ut uacantem archidiaconatum uel sacristiam, si contra personam ab ipso nominatam aliquid rationabile et canonicum non posset legitime obiici et probari, non obstante contradictione uel appellatione, conferret, te de prefato archidiaconatu per annulum inuestiuit, in locum eiusdem corporaliter te inducens. Unde nominatus prepositus inuidie stimulis agitatus, alium ad eumdem archidiaconatum presumpsit postmodum nominare. Cuius facti occasione te et dicto  preposito ad sedem apostolicam accedentibus, nos in minori tunc officio constitutos et dilectum filium nostrum B. tituli Sancti Petri ad uincula et bone memorie M. tituli Sanctorum Ioannis et Pauli presbyterum cardinales habuistis in uestris questionibus auditores. Cumque multa hinc inde allegata fuissent, tandem dictus predecessor noster quod ab utraque parte factum fuerat, pro sua uoluntate cassauit, sententiando pronuntians quod aliquibus de prouincia scriberet ut tam episcopum quam personas ad ordinandum concorditer archidiaconatum monerent, et, eorum forte monitis non admissis, hoc ipsi auctoritate apostolica exsequi non differrent. Post hec uero Geraldo Ioannino, qui nondum ad diaconatus erat promotus officium, preter conscientiam  tuam, cum tunc apud sedem apostolicam pro episcopo morareris, ipsum archidiaconatum contra propriam pronuntiationem, sicut credimus, contulit circumuentus. Nos igitur inherentes uestigiis predecessorum nostrorum dicentium sententiam Romani pontificis posse in melius commutari, cum aliquid fuerit subreptum, quod de predicto G. factum fuerat, non obstante donatione quam a uenerabili fratre nostro Magalonen. episcopo in illusionem donationis apostolice dicitur recepisse, de communi fratrum consilio in irritum reuocauimus et ei, licet absenti, cum liquido nobis de subreptione constaret et in manifestis iuxta canonicas sanctiones non sit rigor iudiciarius obseruandus, super dicto archidiaconatu  perpetuum silentium imponentes, predicto episcopo et dilectis filiis archidiacono et sacriste Magalonen. dedimus in mandatis ut nullius contradictione uel appellatione obstante, infra unius mensis spatium post litterarum nostrarum susceptionem sepedictum archidiaconatum de persona cui nichil obuiaret de canonicis institutis, plena omnium qui presentes essent interueniente concordia, ordinarent; ne, si forte iterum suboriretur discordia, fierent nouissima deteriora prioribus et error nouissimus esset peior priore. uenerabili etiam fratri nostro archiepiscopo et dilecto filio decano Arelaten. dedimus in mandatis ut ipsis in exsecutione mandati nostri cessantibus, iidem nullius contradictione uel appellatione obstante illud exsequi non tardarent.  Cumque predicti episcopus, archidiaconus et sacrista mandatum nostrum infra dictum terminum differrent et negligerent adimplere, predictus Arelaten. archiepiscopus attendens personam tuam ad hoc officium non indignam, tibi, sicut ex litteris eius accepimus, archidiaconatum ipsum auctoritate nostra canonice contulit et te de ipso per annulum inuestiuit. Cum igitur nobis de tue constet idoneitate persone, quod de te per eumdem archiepiscopum auctoritate mandati nostri legitime factum esse dignoscitur, ratum et firmum habentes, archidiaconatum ipsum tibi auctoritate apostolica confirmamus et presentis scripti pagina communimus. Decernimus ergo, etc.

Datum Laterani, uI Kal. Februarii.



DXLII. PRIORI ET FRATRIBUS DE GRANDIMONTE. Ipsos ad concordiam et mutuam caritatem hortatur. 


Cum dilectus filius noster B. frater uester, orta olim inter fratres Grandismontis dissensione non modica, cum. . . tunc priore suo et aliis multis fratribus ad sedem apostolicam accessisset, quia tunc controuersia ipsa non potuit plene sopiri, idem B. se transferens ad partes prouincie, in Auinionensi diecesi, in terra dilecti filii nobilis uiri R. comitis Tolosani, de concessione bone memorie R. Auinionen. episcopi, ordinis uestri domum construxit et in ea  cum . . . fratre uestro tunc et suo et aliis quos de nouo recepit fratribus est moratus; quanquam a morte predicti prioris, et post substitutionem alterius, lite quoque per auctoritatem sedis apostolice iam sopita, non uideatur posse rationabiliter excusari quod usque nunc ad obedientiam uestram accedere non curauit. uolentes autem, sicut tenemur, matri filiam et membra capiti counire, cum et uos circa receptionem fratrum uestrorum uos non debeatis exhibere difficiles sed benignos, ut eos Christo lucrifacere ualeatis, discretioni uestre per apostolica scripta mandamus atque precipimus quatenus eumdem B. ad uos humiliter redeuntem et fratres quos ipse recepit suscipiatis humiliter, et fraterna caritate tractetis et inter ecclesias uestras suscipiatis  ecclesiam quam construxit. uerum quia de uoluntate uenerabilis fratris nostri Auinionen. episcopi et patroni eiusdem Ecclesie procedit affectu ut eidem Ecclesie in priorem clericus preferatur, cum et uos quibusdam cellis uestris clericos duxeritis preferendos, uolumus nichilominus et mandamus ut uel eidem Ecclesie clericum preferatis, per quem secundum regularem obseruantiam uestri ordinis salubriter gubernetur, uel dictum B. et memoratum fratrem ipsius, qui ex facta uobis professione tenentur, a iugo obedientie absoluatis, ut ibi de cetero absque inobedientie culpa ualeant Domino famulari Quod si neutrum facere uolueritis, ne ipsis perditionis materiam prebeamus, aliter  saluti eorum curabimus dante Domino prouidere.

Datum Laterani, III Kal. Februarii.



DXLIII. CONSTANTIEN. EPISCOPO. Nisi appellatio intra decem dies interponatur, sententia transit in rem iudicatam. 

Quid ad consultationem quam nobis nuper fecisti de duabus partibus decime frugum feudalium, quas laici tanquam feudum suum religiosis domibus uolunt conferre, presbyteris reclamantibus et inuitis et ad suas Ecclesias unde laici percipiunt sacramenta decimas ipsas asserentibus pertinere, debeat responderi per decretalem epistolam ad aliorum  postulationem in simili casu dudum a nobis emissam, cuius rescriptum fraternitati tue de uerbo ad uerbum duximus transmittendum, perpendere poteris euidenter. Ei autem quod a nobis similiter postulasti, utrum appellationi sit clerici deferendum, qui purgationem indictam sibi per sententiam et ad ipsius receptionem terminum competentem, puta uiginti dies uel amplius, sine contradictione recipiens et ad diem ueniens, consequenter appellat, causam non exprimens appellandi, nec sit locus nisi suscipiende purgationi et exsecutioni sententie, a cuius latione ac purgatione iniuncta ultra decennium [f. decem dies] dicitur effluxisse, taliter credimus respondendum, quod cum post decem dierum spatium sententia in auctoritatem rei transeat iudicate,  qui ad prouocationis subsidium infra id temporis non recurrit, appellandi sibi aditum denegauit, cum per hoc uideatur per interpretationem iuris late sententie paruisse; presertim ubi causa non redditur appellandi, sed nec exsecutionem ipsius sententie ideo conuenit retardari, licet ad hoc agendum quadrimestre tempus regulariter sit statutum; quia id arctari potest nonnunquam a sedente in medio et etiam prorogari; et qui ab initio sponte recepit terminum breuiorem, imputare sibi potest et debet, cum ex hoc uideatur amplioris beneficium contempsisse; unde talis non audietur appellans, nisi forte aduersus eum modus exsecutionis canonicus excedatur.

Datum Laterani, III Idus Ianuarii.



DXLIu. WACIEN. ET CENADIEN. EPISCOPIS, ET ABBATI SIRICEN. Committit cognitionem controuersie inter episcopum et abbatem. 


Cum dilecti filii S. abbas de Felduar et magister Obertus nuntius uenerabilis fratris nostri Quinquecclesien. episcopi pro questione que uertitur inter eumdem episcopum et ipsum abbatem, ad nostram presentiam accessissent, nos eis dilectum filium nostrum G. Sancti Nicolai in Carcere Tulliano diaconum card. concessimus auditorem. In cuius audientia abbas proposuit memoratus, quod cum  esset in procinctu itineris ad Romanam Ecclesiam ueniendi et supradictus Quinquecclesien. episcopus ad monasterium suum hospitandi causa uenisset, priuilegium quod clare memorie B. quondam rex Ungarie super Ecclesie sue libertate concesserat, quam a iurisdictione prorsus episcopi exemptam esse proponit, et pecuniam quam parauerat ad expensas itineris, illi abstulit uiolenter ipsumque in quodam claustro Cistercien. ordinis carceri mancipauit, ne posset uel ad regem ire uel Romanam Ecclesiam uisitare. Subsequenter uero cum ad abbatiam suam eum dictus episcopus remisisset et coram rege proposita super hoc querimonia fuisset inficiatus se priuilegium eius et pecuniam accepisse, dictus abbas, ut suis et Ecclesie sue grauaminibus  prouideret, uocem ad nos appellationis emisit, et festum sancti Luce proxime preteritum appellationi prefixit: quam appellationem licet episcopus ipse admiserit et promiserit se uenturum in termino constituto, post multos dies in eum excommunicationis sententiam promulgauit. E contrario prefatus magister Obertus respondit quod memoratus episcopus, pro eo quod dictus abbas super falsitate duorum priuilegiorum apud eum accusatus fuerat et conuictus et crimen suum ore proprio manifeste confessus, eum non appellantem nec contradicentem deposuit et misit ad monasterium de Sicodor ad penitentiam peragendam: de quo cum fuisset egressus penitentia non peracta, monasterium de Felduar inuasit per potentiam laicalem et Ecclesiam  quamdam ad ipsum episcopum pertinentem parochianis propriis spoliauit, clericos eius eiiciens domibus propriis uerberando; super quibus cum pluries citatus fuisset, quia contumax apparebat, episcopus eum excommunicationi subiecit; sed ipse post excommunicationem diuina officia celebrare et bona monasterii uiolenter rapere ac dilapidare presumpsit. Cum igitur predictus card. nobis hec omnia retulisset, de consensu partis utriusque negotium ipsum uestro duximus examini committendum et memoratum abbatem ad maiorem cautelam de benignitate sedis apostolice fecimus iuxta formam Ecclesie a uinculo excommunicationis absolui. uerum quia idem abbas ex duplici causa se proposuit  iniuste grauatum, quoniam et propter monasterii libertatem illius iurisdictioni non suberat et propter appellationis remedium ab eo tutus esse debebat, cum super his nobis plena fides facta non fuerit, discretioni uestre per apostolica scripta mandamus quatenus inquisita super premissis et aliis, si qua forte alterutra partium duxerit proponenda, diligentius ueritate, si legitime uobis constiterit de libertate monasterii memorati, prefato episcopo super hoc silentium imponatis, ad ablatorum restitutionem et priuilegii maxime, auctoritate ipsum apostolica per censuram ecclesiasticam, sublato appellationis obstaculo, compellentes et reformantes in statum debitum quidquid post recessum abbatis circa monasterium inuencritis immutatum. Alioquin  cum dictum monasterium in Quinqueclesien. diecesi sit constructum, ad exhibendam eidem episcopo debitam reuerentiam compellatis et sententiam depositionis quam idem episcopus in prefatum abbatem asseruit protulisse, nisi post appellationem ad nos legitime interpositam uel ex alia causa constiterit inique prolatam, sicut rationabiliter lata est, appellatione remota faciatis inuiolabiliter obseruari. Si uero post appellationem ad nos interpositam iamdictum episcopum in memoratum abbatem condemnationis et excommunicationis sententiam inueniretis in contemptum sedis apostolice dictauisse, ipsum tandiu nuntietis ab officio pontificali suspensum, donec super hoc per nos aliud fuerit ordinatum. Nullis litteris obstantibus, preter assensum partium, si  que apparuerint a sede apostolica impetrate. Quod si omnes, etc., duo uestrum etc.

Datum Laterani, III Kal. Februarii.



DXLu. CANONICIS S. LAURENTII DE SPELLO. Confirmat sententiam cardinalis super prioratu S. Laurentii. 

Questionem prioratus inter uos et Albericum priorem Sancti Laurentii de Spello diutius agitatam dilectis filiis nostris C. tituli Sancti Laurentii in Lucina et I. tituli Sancte Prisce presbyteris cardinalibus iamdudum commisimus terminandam; qui cum eidem non possent intendere, maioribus occupati, duobus iudicibus de Spello eam de consensu  partium commiserunt: a quibus ad cardinales ipsos eodem abbate prouocante, causa fuit uenerabili fratri nostro Spoletano episcopo et suo coniudici R. delegata. Sed cum ab eis non fuerit in ipsa questione processum, a dilectis filiis nostris S. tituli Sancte Praxedis presbytero et G. Sancte Marie in Aquiro diacono cardinalibus commissa fuit uenerabili fratri nostro Perusino episcopo. Quam nimirum commissionem ratam habentes eidem dedimus in mandatis ut dictam causam deberet infra duorum mensium spatium diffinire; a cuius presentia dictus Albericus sedem apostolicam appellauit. Ipso ergo et syndico uestro in nostra presentia constitutis, dilecto filio nostro G. Sancti Nicolai in Carcere Tulliano diacono cardinali causam ipsam commisimus  fine debito terminandam: in cuius presentia contra ipsum priorem dictus syndicus uester multa proposuit, quibus eum amouendum a prioratu ostendere conabatur. Dicebat enim electionem ipsius canonicam non fuisse; cum et tunc temporis laicus fuerit et, Alexandro eiusdem Ecclesie priori uiuente, intrusus simoniace ibidem fuerit per potentiam laicalem; electionis quoque tempore de ipsius Ecclesie gremio non exstiterat; nec datus uolentibus sed inuitis; ad cuius electionem non omnes fuerunt canonici conuocati; quem etiam C. quondam duci Spoleti, quod ad mandatum eius teneret Ecclesiam, uitasse [f. iurasse] firmiter proponebat; et quod de genere illorum fuerat ac societate  qui Soperclum priorem eiusdem Ecclesie interficere presumpserunt. Premissis itaque rationibus dictum abbatem dicebat [f. deiiciebat] prioratu Ecclesie memorate. uerum pars altera electionem suam multis nitebatur rationibus roborare; proponens quod dictus Alexander promotionis sue tempore laicus similiter fuerat, filios habens et etiam concubinam; et cum prioratum uoluntate propria resignasset, uos eum unanimiter elegistis et per quinquennium tenuistis eum exinde pro priore: cuius quidem electio non solum a uenerabili fratre nostro Spoletano episcopo, uerum etiam a bone memorie Celestino papa predecessore nostro fuit postea confirmata. Intentionem itaque suam fundare iam dictis rationibus satagebat. Quibus fuit a prefato  B. taliter obuiatum, quod cum renuntiatio Alexandri premissa, per uim extorta fuerit et obtenta, nullum uobis poterat preiudicium generare; presertim cum neque coram iudice suo facta fuerit et tempore illo dictus Alexander uobiscum pariter possessione tam Ecclesie quam rerum ipsius esset penitus spoliatus. His ergo et similibus coram dicto cardinale prudenter a partibus allegatis, ipse allegationibus et rationibus hinc inde productis auditis et plenius intellectis, habito prudentum uirorum consilio, sepedictum Albericum a memorato prioratu remouendum sententialiter diffiniuit. Nos ergo sententiam eius, sicut rationabiliter lata est, ratam habentes, auctoritate apostolica confirmamus et presentis scripti pagina communimus. Nulli ergo,  etc.

Datum Kal. Februarii.



DXLuI. STRIGONIENSI ARCHIEPISC., PATAuIEN. ET CENADIEN EPISCOPIS. Ut cognoscant de accusatione capituli Waradiensis contra suum episcopum. 

Cum uenerabilis frater noster episcopus et dilecti filii B prepositus, M. cantor, S. et M. canonici Waradien. essent in nostra presentia constituti, ex parte canonicorum fuit propositum coram nobis quod conquerentibus eis in presentia uenerab. fratris nostri Colocen. archiepiscopi super quibusdam  iniuriis sibi ab ipso episcopo irrogatis, episcopus in uocem appellationis erupit et ipsi nichilominus eum de crimine simonie ad nostram audientiam appellarunt. Utraque uero parte post annum et dimidium ad sedem apost. accedente, cum in eodem proposito memorati canonici permanentes, periurii et simonie ipsum episcopum reum facere in nostra et fratrum nostrorum presentia niterentur, ex parte ipsius episcopi fuit propositum ex aduerso quod cum super his citatus non fuerit nec propter hoc uenerit et ideo ius remeandi domum haberet, non tenebatur suis aduersariis respondere. Cumque super his et aliis esset ab eis in auditorio nostro diutius litigatum, nos habito cum fratribus nostris consilio, uolentes parcere laboribus  partium et expensis, cum et nos plus solito uariis simus occupati negotiis, eas ad uos duximus remittendas: per apostolica scripta mandantes quatenus iuris ordine per omnia conseruato causam ipsam diligenter examinantes et usque ad diffinitiuam sententiam procedentes, gesta omnia sigillorum uestrorum munimine roborata nobis fideliter transmittatis; diem assignantes partibus competentem, quo recepture sententiam nostro se conspectui representent; ad quem si qua earum uenire contempserit, nos nichilominus, quantum de iure poterimus, procedemus. Quia uero supradicti canonici se queruntur a iamdicto episcopo contra iustitiam spoliatos, uolumus et mandamus quatenus, si rem ita inueneritis se habere, secundum quod eidem  episcopo dictus Colocen. archiepiscopus sub debito iuramenti dicitur precepisse, ablata omnia eis, appellatione remota, restitui faciatis; prouidentes ut eidem episcopo faciatis ab ipsis canonicis obedientiam, reuerentiam et obsequium debitum exhiberi. Si uero idem episcopus aliquid proponere uoluerit contra canonicos memoratos, audiatis illud, et appellatione remota fine debito terminetis. Nullis litteris, etc.

Datum III Kal. Februarii.



DXLuII. ABBATI MONASTERII FRANCARUM uALLIUM EIUSQUE FRATRIBUS, TAM PRAESENTIBUS QUAM FUTURIS, REGULAREM uITAM PROFESSIS IN PERPETUUM. De confirmatione priuilegiorum et bonorum. 


Religiosam uitam eligentibus, etc. In primis siquidem statuentes ut ordo monasticus, qui secundum Deum et beati Benedicti Regulam atque institutionem Cistercien. fratrum, etc., usque ad uerbum uocabulis. Locum ipsum in quo prefatum monasterium situm est cum omnibus pertinentiis suis; grangiam de Mala Musca; grangiam de Argentia; grangiam de Campignola; grangiam de Rocetta; grangiam de Sornellis; quicquid habetis in Auinione; quidquid habetis in Cauellione; quidquid habetis in Bellicadro; quidquid habetis in Lunello; quidquid habetis in tenimento uille Sancti Aegidii;  quidquid habetis in Cauomonte et aliis locis. Sane laborum uestrorum, etc. Prohibemus insuper ut nulli fratrum, etc. Ad hec etiam prohibemus ne aliquis monachus, etc. Insuper auctoritate apostolica inhibemus ne ullus episcopus, etc. Si uero episcopus in cuius parochia, etc. Pro consecrationibus uero altarium, etc. Quod si sedes, etc. Quia uero interdum, etc. Porro si episcopi, etc. Paci quoque, etc. Preterea omnes libertates, etc. Decernimus ergo, etc. Salua sedis apostolice auctoritate. Si qua igitur, etc., usque in finem.

Datum Laterani per manum Rainaldi domini pape notarii, cancellarii uicem agentis, Kalend. Februarii, indictione secunda, incarnationis Dominice anno  1198, pontificatus uero domini Innocentii pape III anno primo.



DXLuIII. PRIORISSAE CeNOBII DE CURTO RIuO EIUSQUE SORORIBUS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. De eodem argumento. 

Prudentibus uirginibus, etc. In primis si quidem statuentes ut ordo monasticus, qui secundum Deum et beati Benedicti Regulam atque institutionem Cistercien. fratrum in cenobio uestro, etc. usque ad uocabulis. Locum ipsum in quo prefatum cenobium situm est, cum omnibus pertinentiis suis; Coruatam Don. Garnier, quam Hu. de Illidio miles dedit  uobis laude et assensu heredum suorum in omni usu habendam; et campum Olrici cum integritate; et quidquid in molendino et batarino de Gunencort habetis; et terram que est iuxta pratum Sancti Martini; et illud quod habetis in molendino et batarino ex dono Ginardi Pohiers; ex dono Sybille et filii eius Arnulfi tria iugera terre sita inter campum Olrici et Hugonis et pratum Dauen; et sedem batarini, in quo molendinum edificastis; et tertiam partem de cultura in territorio de Brenuilla ex dono Galteri de Solascort; et partem Euerardi de Irrumceria in eisdem territoriis, tam in nummis quam in segetibus; et partem Alberti Corelli similiter uobis ab ipso concessam et usum in territorio de Brenuilla. Ex dono Hugonis de Ambleio unam falcatam  de prato sub burgo Sancte Marie et tertias de Mannia, quas uobis [f. nobilis] Rainerius de Pares de cultura suorum hominum dedit uobis. Et ex dono Humberti de Doncuria unum pratum super ripam Mose. Sane laborum uestrorum, etc. Liceat quoque uobis, etc. Prohibemus insuper ut nulli sororum, etc. Paci quoque, etc. Decernimus ergo, etc., salua sedis apostolice auctoritate. Si qua igitur., etc., usque in finem.

Datum Laterani, per manum Rainaldi domini pape notarii, cancellarii uicem agentis, III Kalend. Februarii, indictione secunda, incarnationis Dominice anno 1198, pontificatus uero domini Innocentii pape tertii anno primo.



DXLIX. HEN. ILLUSTRI REGI UNGARIAE. Ne testes super falsitate cuiusdam examinandi impediantur uerum dicere. 


 Inauditam hactenus speciem falsitatis quam oculis nostris uidimus serenitati tue, quia id expedire credimus, duximus referendam. Cum enim dudum sicut moris est apostolice sedis regestum felicis record. Alexandri pape predecessoris nostri cuidam fuisset exhibitum, tanquam rescriptum aliquod inspecturo, ut conceptam iniquitatem pareret, de medio quaterno duo folia est furatus, sicut indiciis deprehendimus manifestis: cuius facinoris  testes et conscii perhibentur in regno Ungarie permanere. Quia uero grauiter peccat et qui loquitur mendacium et qui subticet ueritatem, et publice interest quod maleficia non remaneant impunita, magnificentiam tuam rogamus attentius, per apostolica scripta mandantes, quatenus, ne testibus illis, qui super iamdicto facinore nominati fuerint, ut perhibeant testimonium ueritati, quisquam de regno tuo noceat aut impedimentum prestare presumat, eos potenter protegas, et defendas.

Datum Laterani, II Nonas Februarii.



DL LINCOLNIEN. ET WINTON. EPISCOPIS ET ABBATI SANCTI EDMUNDI. Ut cognoscant causam episcopi Conuentrensis et monasterii. 


Ex insinuatione uenerabilis fratris nostri Conuentrensis episcopi nostris est auribus intimatum, quod cum bone memorie W. predecessor suus de claustro monachorum ad pontificalem assumptus fuerit dignitatem, uoluntatibus Conuentren. monachorum usque adeo condescendit, quod fere ab omni episcopali iure ipsos exemit in successorum suorum graue preiudicium et iacturam. Possessiones etiam et beneficia quedam Lachefeldensis Ecclesie ad sustentationem clericorum ibidem Deo seruientium deputata et diutius in pace possessa, eis absentibus et irrequisitis, sub pretextu cuiusdam compositionis,  quam tamen ipsi monachi non seruarunt, alienare presumpsit, in graue ipsius Lachefelden. Ecclesie lesionem. Exinde uero prefati monachi, tacito quod in episcopalis dignitatis et episcoporum Conuentren. detrimentum esset factum prefati episcopi attentatum, compositionem ipsam per subreptionem obtinuerunt a felicis memorie Alexandro papa predecessore nostro postea confirmari. De qua nimirum compositione successores episcopi memorati uidentes tam sibi quam ipsi Ecclesie Lachefelden. enorme periculum imminere, ne aduersus eos prescriptio curreret, cum non possent naturaliter, ciuiliter eam interrumpere curauerunt. Cum ergo ecclesiarum iura ex apostolatus officio  teneamur propensius defensare nec quibusdam uelimus consulere cum iniuriis aliarum, de uoluntate nuntiorum utriusque partis causam ipsam uobis duximus committendam; per apostolica scripta mandantes quatenus, uocatis ad uos qui fuerint euocandi et tam super episcopali iure quam alienatis possessionibus et beneficiis ecclesiasticis inquisita diligentius ueritate, quod canonicum fuerit, remoto appellationis obstaculo, statuatis, facientes quod statueritis per censuram ecclesiasticam a partibus inuiolabiliter obseruari. Nullis litteris obstantibus, si que apparuerint, harum mentione non habita, a sede apostolica impetrate. Quod si omnes, etc. duo uestrum, etc

 Datum Laterani, III Nonas Februarii.



DLI. GAUDEMARIO ABBATI BOSCAUDONEN. MONASTERII EIUSQUE FRATRIBUS, TAM PRAESENTIBUS QUAM FUTURIS REGULAREM uITAM PROFESSIS IN PERPETUUM De confirmatione priuilegiorum. 

Religiosam uitam eligentibus, etc., usque ad uerbum statuentes ut ordo monasticus, qui secundum Deum et beati Benedicti Regulam atque institutionem Cistercien. fratrum in eodem monasterio, etc., usque ad uerbum uocabulis. Locum ipsum in quo prefatum monasterium situm est cum omnibus pertinentiis suis, abbatiam de Pratis, abbatiam de Lura, quas edificastis, cum possessionibus suis.  Lauercum cum possessionibus suis, domum Sancti Mauricii cum pertinentiis suis; uineas de Romonolo; uineas de Capdenaso; uineas de Moilatio; grangiam de Paillairols cum omnibus que in illo territorio habetis, grangiam de uillario Roberti et quidquid ibi habetis et possidetis, grangiam de Cantalupa et quidquid ibi possidetis; preterea quidquid Ebreduni habetis et possidetis. Sane laborum uestrorum, etc. Liceat quoque uobis, etc. Prohibemus insuper ut nulli fratrum, etc. Illud districtius inhibentes ne terras, etc. Si que uero donationes, etc. Ad hec etiam prohibemus ne aliquis monachus, etc. Licitum preterea sit uobis in causis propriis, etc. In super auctoritate apostolica inhibemus ne ullus episcopus in cuius parochia, etc. Illud adiicientes  ut in recipiendis professionibus, etc. Pro consecrationibus uero, etc. Quod si sedes diecesani, etc Quia uero interdum, etc. Porro si episcopi, etc Paci quoque, etc. Preterea omnes libertate, etc. Decernimus ergo, etc., Salua sedis apostolice auctoritate. Si qua igitur, etc. usque in finem.

Datum Laterani, per manum Rainaldi domini pape notarii, cancellarii uicem agentis, III Nonas Februarii, indictione secunda, incarnationis Dominice anno 1198, pontificatus uero domini Innocentii pape tertii anno primo.



DLII. IOANNI MINISTRO DOMUS SANCTAE TRINITATIS CERuI FRIGIDI, EIUSQUE FRATRIBUS, TAM PRAESENTIBUS QUAM FUTURIS, REGULAREM uITAM PROFESSIS IN PERPETUUM. Ipsos et ipsorum domum recipit sub protectione apostolica. 


 Operante Patre luminum, a quo est bonum omne datum optimum et omne donum perfectum, qui solem suum oriri facit super bonos et malos, etiam diebus nostris in quibus, peccatis exigentibus, abundat iniquitas et multorum caritas refrigescit, nonnulli, faciente cum eis Domino signum in bonum, unde inter alia beneficia, que nobis misericorditer impertitur, ad gratiarum actiones propensius inuitamur, posteriorum obliti, ad anteriora  cum Apostolo se extendunt et exuentes ueterem hominem cum actibus suis et nouum, qui secundum Deum creatus est, induentes, in uite transeunt nouitatem; cum relictis pro Deo que possident, et non que sua sunt, sed que Iesu Christi querentes, uoluntariam eligunt paupertatem et diuine se subiiciunt seruituti: quorum desideriis tanto est propensius annuendum, quanto per opera pietatis gratiorem prestant Altissimo famulatum. Licet autem secundum Apostolum neque qui plantat neque qui rigat sit aliquid, sed qui incrementum dat Deus, plantationem tamen uestram nonnullo apostolice protectionis presidio disposuimus irrigare; quatenus Deo prestante misericorditer incrementum, fructum proferat exoptatum. Eapropter, dilecti in  Domino filii, uestris iustis postulationibus clementer annuimus et prefatam domum Sancte Trinitatis Cerui frigidi, in qua diuino mancipati estis obsequio, sub beati Petri et nostra protectione suscipimus et presentis scripti priuilegio communimus: statuentes ut quascunque possessiones, etc., usque ad uerbum uocabulis. Locum ipsum in quo eadem domus uestra sita est, cum omnibus pertinentiis suis; ecclesiam de Planellis, cum omnibus pertinentiis suis; domum Burgi Regine cum omnibus pertinentiis suis. Sane noualium uestrorum, etc. Liceat quoque uobis clericos uel laicos, etc. Prohibemus insuper ut nulli fratrum, etc. Chrisma uero, etc. Cum autem interdictum terre, etc. Obeunte  uero, etc. Paci quoque, etc. Decernimus ergo, etc. Salua sedis apostolice auctoritate et diecesani episcopi canonica iustitia. Si qua igitur, etc., usque in finem.

Datum Laterani, per manum Rainaldi domini pape notarii, cancellarii uicem agentis, III Nonas Februarii, indictione secunda, incarnationis Dominice anno 1198, pontificatus uero domini Innocentii pape tertii anno primo.



DLIII. EPISCOPO ET MAGISTRO P. DE CORBOLIO CANONICO PARISIEN. Ut controuersiam capituli Lingonensis contra suum episcopum pertractent. 

 Cum olim dilecti filii decanus et canonici Lingonen. contra episcopum suum, ad citationem nostram ad petitionem ipsius episcopi procuratam, ad sedem apostolicam accessissent, exspectauimus si episcopus idem, qui personaliter citatus fuerat, nostro se conspectui presentaret. Qui cum nec uenisset nec misisset idoneos responsales, habito cum fratribus nostris super negotio ipso consilio, ipsum pro contumacia manifesta et dilapidatione uulgata, quam non solum ad aures nostras fama publica detulit, imo etiam archiepiscoporum, episcoporum et aliorum religiosorum uirorum testimoniales littere demonstrarunt, ab administratione totius Lingonen.  episcopatus tam in spiritualibus quam temporalibus omnino suspendimus; ei litteris apostolicis districtius iniungentes ut suspensionem ipsam curaret inuiolabiliter obseruare. uolentes autem  causam que inter ipsum episcopum et dilectum filium decanum Lingonen. pro Ecclesia uertebatur super dilapidatione et insufficientia et aliis multis iniuriis et grauaminibus ipsi ecclesie per eumdem episcopum irrogatis, examinari celerius et canonico fine decidi, ne si prorogaretur diutius, caderet irreparabiliter Ecclesia Lingon. que iam uidetur in parte maxima cecidisse, ipsam tibi, frater episcope, duximus committendam, per apostolica scripta mandantes quatenus partibus conuocatis, si  de utriusque partis uoluntate procederet quod per te diffinitiua sententia proferretur, auditis hinc inde propositis et ascitis tibi uiris prudentibus, quos tanto negotio cognosceres expedire, causam ipsam fine canonico terminares. Alioquin gesta utriusque partis redacta in scriptis et sigilli tui munimine roborata, ad presentiam nostram transmitteres; prefigens partibus terminum competentem, quo recepture sententiam nostro se conspectui presentarent. Interim autem in procuratore idoneo Lingonensi Ecclesie precepimus prouideri. Cum autem predictus decanus et socii eius cum predicte commissionis litteris recessissent, dilectus filius E. archidiaconus Lingonen. aduenit: ad cuius instantiam te, fili magister P. duximus eidem negotio adiungendum;  cum in primis litteris esset expressum, ut tu, frater episcope, uiros tibi prudentes ascires. uolentes igitur ut tenorem predicte commissionis inuiolabiliter obseruetis, licet ex abundanti, ad multam tamen instantiam archidiaconi memorati, discretioni uestre presentium auctoritate mandamus quatenus si dictum episcopum per iudicium inueneritis innocentem, ipsum non solum ab interdicti sententia, uerum etiam ab impetitione decani et capituli super obiectis, appellatione postposita, penitus absoluatis. Personales autem questiones, si quas idem episcopus et tam predictus quam maior archidiaconus aduersus decanum uel aliquos canonicorum habuerint, audiatis et, sublato appellationis  obstaculo, curetis fine debito terminare; talem in procuratorem ipsius Ecclesie interim deputantes, qui neutri parti esse debeat de ratione suspectus.

Datum Laterani, Iu Idus Februarii.



DLIu. COLIMBRIENSI ET ALIIS EPISCOPIS IN REGNO PORTUGALLIAE CONSTITUTIS. Differentiam inter edictum [f. interdictum] generale et particulare declarat. 

 Cum in partibus uestris, peccatis exigentibus, sepius contingat diuersa loca interdicto supponi, quando generale uel particulare dici debeat  interdictum, apud uos accepimus in dubium reuocari; cum illi qui ab Ecclesia Romana decorari priuilegio meruerunt, uidelicet, ut cum generale interdictum terre fuerit, liceat eis clausis ianuis, non pulsatis campanis, exclusis excommunicatis et interdictis, suppressa uoce diuina officia celebrare, interdicto particulari se asserant non arctari, asserentes illud interdictum generale duntaxat, quando regnum uel saltem prouincia tota subiicitur interdicto: propter quod et iustitia sepius deperit et prelatorum sententie contemnuntur, cum in aliis interdictis prouinciis diuina celebrent et suspensis organis aliorum, ipsi pulsatis campanis et apertis ianuis, quoslibet passim recipiant ad diuina. Ne autem diuersa interpretatio discordie causam inter  uos ulterius et odii fomitem ualeat ministrare, uel quod interdictum dici debeat generale amodo in dubium reuocetur, significatione uobis presentium intimamus quod cum in priuilegiis de regno uel prouincia nichil expresse dicatur, nomine terre non solum regnum uel prouinciam intelligi uolumus, uerum etiam uillam et castrum; ut et in his locum habeat quod de generali dicitur interdicto; uidelicet, ut cum uilla uel castrum generali subiicitur interdicto, prescripta priuilegii forma debeat obseruari.

Datum Laterani, uII Idus Februarii.



DLu. ARCHIEPISC. ET CAPITULO PISANO. Ut ciues suos hortentur illam pacem atque concordiam seruare, quam reliqui ordines Tuscie seruabant.

 Cum apostolica sedes Ecclesiam et ciuitatem Pisanam multum dilexerit hactenus et in multis studuerit honorare, sicut operis exhibitio, que probatio est dilectionis, euidenter ostendit: nos, qui, licet indigni, ad apostolatus officium sumus Domino faciente promoti, predecessorum nostrorum et precipue sancte memorie Innocentii pape uolentes uestigiis  inherere, si quando nobis occurrunt per que honori Ecclesie uestre ac ciuitatis debeat derogari, ab eis uos et ciues uestros curamus propensius reuocare; quemadmodum uice uersa uos et ipsos ad exsequenda illa libentius intendimus adhortari, unde possit communis utilitas prouenire. Sane cum, bone memorie Celestini pape  predecessoris nostri temporibus, legati apostolice sedis ciuitatem Pisanam supposuerint interdicto, pro eo quod ciues Pisani a generalibus institutis patrie deuiabant: quia tamen forma tractatus illius nobis primitus oblata non placuit sub eo tenore, ad petitionem et instantiam Pisanorum interdictum duximus relaxandum; ut si, correctione adhibita, forma concordie nobis placeret in posterum, eam nobiscum pariter recipere tenerentur; alioquin ciuitas ipsa reduceretur in sententiam interdicti. Exinde uero dilecti filii prior et alii ciuitatum rectores ad nostram presentiam accedentes, tractatum concordie nobis et fratribus nostris pariter  obtulerunt: in quo, post correctionem adhibitam, nichil inuenimus quod in ecclesiastici iuris uel cuiusquam minoris uel maioris persone preiudicium redundaret. Nec ista dicimus ideo quin concordia illa possint male utentes abuti, cum uix contingat in rebus humanis aliquid tam salutiferum inueniri unde, per culpam abutentium aliqua sinistra non ualeant prouenire; quoniam et Apostolus aliis fuit odor uite in uitam, aliis odor mortis in mortem; et ipse Christus lapis offensionis nonnullis exstitit et petra scandali, positus in ruinam et in destructionem multorum. Et licet omnis potestas a Domino Deo sit, teste Scriptura, ea tamen preminentes nonnunquam peccatis exigentibus abutuntur. Nos autem predictos rectores sollicitis exhortationibus  curauimus admonere quatenus initam concordiam et firmatam ita prouide administrent, quod per eam et ipsi a grauaminibus liberentur et aliis grauamina non infligant. Ne igitur in uerbis nostris inueniremur mendaces et in operibus inconstantes, dilectis filiis potestati et populo Pisano per apostolica scripta meminimus iniunxisse ut tractatum concordie receptum a nobis et ipsi reciperent, ne communem totius patrie uiderentur impedire profectum. Alioquin per dilectum filium nostrum P. basilice Duodecim Apostolorum presbyterum cardinalem, apostolice sedis legatum, ciuitatem Pisanam in interdicti sententiam mandauimus monitione premissa reduci. Quod cum idem cardinalis effectui mancipasset,  quia Pisanos ipsos audiuimus fuisse conquestos quod correcti capitularis eis copiam non exhibuit et quod eos preter formam mandati non solum interdicto, sed etiam maledicto subiecit, eidem per iterata scripta precepimus ut competentes eis daret inducias, infra quas copia correcta capitularis exhibita deliberaretur, ut mandatum apostolicum adimplerent. uos tamen positum interdictum pro reuerentia sedis apostolice humiliter seruauistis et seruatis. Consequenter uero rectores omnium ciuitatum Tuscie ad sedem apostolicam uenientes de ciuibus uestris grauissime sunt conquesti, quod ipsi soli, omnibus aliis ad unitatem et concordiam iam inductis, tanquam hostes patrie imminere omnium excidio uiderentur; quod cum ciuitas ipsa maxima  sit inter Tuscie ciuitates, ex parte illa posset toti patrie [damnum uel periculum] prouenire; et nisi mutato consilio reciperent quod tota Tuscia iam recepit, id non possent ulterius equanimiter sustinere, quin potius ad grauamen ciuitatis illius totis uiribus laborarent, quam satius esset perire duntaxat quam patriam totam trahere in ruinam. Nos igitur affectione paterna uolentes Pisanos ipsos, tanquam carissimos in Christo filios, ad quorum profectum, Deo teste, libenter intendimus, ad uiam rectitudinis reuocare, cum turpis sit omnis pars suo non congruens uniuerso, uniuersitatem uestram monemus attentius, hortantes in Domino et per apostolica  scripta precipiendo mandantes, quatenus ipsos monere pariter et inducere satagatis ut pacem et concordiam inuentam, non ad iniuriam cuiuslibet, uel iacturam, sed ad totius patrie libertatem tuendam et excutiendum iugum grauissime seruitutis, quam fere uniuersi et singuli de Tuscia receperunt, humiliter recipiant et obseruent;  ne dum in suo sensu nimis abundant et reprobant quod alii approbarunt et nos ipsi cognouimus approbandum, de nostro uideantur iudicio non sine culpa sacrilegii dubitare. Si autem, quod non credimus, monitis et preceptis nostris duxerint sicut  hactenus contumaciter resistendum, nos, si quid eis et uobis pariter sinistre contigerit, erimus de cetero apud Deum et homines excusati, qui quod ad nostrum officium pertinebat opportune et importune non cessauimus exercere, animam nostram liberare uolentes et uobis ipsis a malis imminentibus precauere. Quia uero multa sepe beneficia prestantur inuitis, cum eorum non uoluntati sed utilitati consulitur, ut iuxta uerbum Dominicum compellantur intrare, manus nostras, non ex odio sed ex amore, curabimus in eos durius aggrauare. Ut autem eorum honori pariter et profectui consulatur, ualde quidem expedire cognouimus ut ad id exsequendum magis nostra quam aliena districtione cogantur.

Scriptum est in eumdem fere modum Potestati et  populo Pisano.



DLuI. ILLUSTRI REGI NAuARRAE. Quod extortum et inhonestum iuramentum non sit seruandum. 

 Ad audientiam nostram noueris peruenisse quod cum Castelle et Aragonie reges illustres anno preterito regnum tuum cum suis exercitibus introissent, de illo capiendo et diuidendo ad inuicem tractauerunt. Cumque ibidem duobus castris per uiolentiam occupatis, tam ecclesias quam priuatorum terras multipliciter afflixissent, quod deteriora in posterum facerent minabantur, si suum  possent propositum adimplere. Unde totus populus metuens uehementer, quo se uerteret nesciebat uel qualiter imminentem posset effugere tempestatem. Interim autem dictus rex Aragonie suos ad te nuntios destinauit, de componendis treugis tecum pariter tractaturos, secreto per eosdem requirens ut sororem tuam sibi traderes in uxorem. Tu uero attendens quod uel sic saltem eorum posses instantiam euitare, tam de treugis quam de contrahendo matrimonio respondisti quod suam perficeres uoluntatem, prius tamen quam de regno tuo exirent, nichil horum duceres ad effectum. Post hec autem ad reges ipsos dicti nuntii redeuntes, responsum  quod eis dederas, retulerunt. Prefatus autem rex Castelle metuens ne si a regno exirent, ab his que promiseras resilires, respondit se a terra tua nullatenus egressuros, nisi prius iurares que nuntiis promiseras te firmiter seruaturum. Cumque hoc tibi per eosdem nuntios intimassent, tu considerans quod in necem et exheredationem tuam, si fieri posset, prefati reges intendere satagebant, iurasti coactus pariter et inuitus quod a te fuerat de treugis et matrimonio postulatum, quamuis soror tua prefato regi Aragonie consanguinitatis gradu tertio coniungatur. Nos igitur attendentes quod iuramentum non ut esset iniquitatis uinculum fuerit institutum, et quod in malis promissis fides sit penitus  rescindenda, serenitati tue districtius inhibemus  ne, si uera sunt que premisimus, occasione iuramenti premissi, quod periurium est uerius nominandum, procedas ad incestuosam coniunctionem complendam.

Datum Laterani, III Idus Februarii.



DLuII. PANORMITANO, REGINENSI, CAPUANO, MONTIS-REGALIS ARCHIEPISC. ET EPISCO. TROIANO, FAMILIARIBUSREGIIS. Ut necessariam contra hostes regni pecuniam sine mora transmittant. 

 Si diligenter attenditis, ut debetis, quot et quanta pro honore regis et statu regni Sicilie ab obitu illustris memorie Constancie imperatricis sollicite gessimus et agere non cessamus, per effectum  operum potestis euidenter agnoscere quod tutelam regis et regni balium nobis ab eadem imperatrice relicta non tam uerbo quam facto recepimus et studiosissime procuramus. Prius enim quam dilecti filii magister B. subdiac. noster et L. iudex ipsius imperatricis et regis ac uestra nobis scripta tulissent, ad defensionem regni accingebamur uiriliter et potenter et ad resistendum Dei Ecclesie inimicis milites in expensis Ecclesie miseramus. Licet autem ex pusillanimitate hominum de Sancto Germano, non ex potentia hostium, castrum Sancti Germani traditum fuerit in manu hostili, militibus nostris se recipientibus in monasterium Cassinense, plus tamen in hoc uobis Dominus et toti regno consuluit quam fragilitas humana speraret. Nam Marcowaldo  circa obsidionem Cassinen. monasterii inaniter occupato, comites, barones, ciues, et alii regis et regni fideles ex magna parte in singulis prouinciis conuenientes in unum ad resistendum ei, sibi mutuo subuenire iuramento firmarunt, immunita munientes et uillas et casalia reducentes ad ciuitates et loca munita et contra eum etiam exercitum congregantes. Interim etiam non cessauit manus Domini flagellare tyrannum cum. milites nostri sepius in exercitum Marcowaldi facientes insultum, multos ex eis occiderint, multoc ceperint, plures etiam uulnerauerint et obsessi de obsidentibus frequenter  uictoriam reportarint. Nec cessauit etiam manus nostra super eum effundere uasa ire, non solum spiritualiter, sed etiam temporaliter nostram super eum imo diuinam potius potentiam exercendo; cum per dilectum filium nostrum l. tituli Sancte Prisce presbyterum cardinalem, apostolice sedis legatum, tota fere terra quam idem Marcowaldus habuerat in Marchia, sit diuino munere in manu forti et brachio extento ad dominium Ecclesie reuocata, munitionibus eius, in quibus spem suam posuerat, redactis in cinerem et fauillam. Nos etiam thesauris nostris in nullo pepercimus; imo etiam non modicam pecunie quantitatem ab aliis mutuantes, dilectum filium I. tituli Sancte Pudentiane presbyterum cardinalem, apostolice sedis  legatum et cum eo dilectum filium O. subdiaconum consobrinum nostrum cum eadem pecunia in Marchiam ad comites, barones et alios regis et regni fideles duximus destinandos; qui iam ualidum ceperunt exercitum congregare. Fecimus quoque a multis comitibus, baronibus, ciuibus et aliis multis carissimo in Christo filio nostro Friderico illustri regi Sicilie innouari fidelitatem, et nos super tutela ipsius et regni balio per eorum reddi iuramenta securos. Licet autem uobis per litteras nostras dederimus in mandatis ut in custodia regis et cura regni usque ad aduentum legati fungeremini uice nostra; ut melius tamen uobis benigna intentio nostra pateret, dilectum filium G. Sancte Marie in porticu diac. cardinalem, apost. sedis legatum, in Siciliam  duximus destinandum, qui sicut uir prouidus et discretus uices nostras exerceat in utroque. Cum igitur pium mentis nostre propositum, quod circa tutelam regis et regni quietem gerimus, per nos non debeat retardari et predicta imperatrix ad resistendum turbatoribus regni de thesauro regis et regni prouentibus sufficientem nobis mandauerit pecuniam ministrari et, iuxta quod ex relatione nuntiorum uestrorum accepimus, uos id parati sitis implere, cum melius sit simul et semel expendere quam expensas amittere successiuas, ut rex et regnum ab eius defendantur incursu qui non solum rerum et bonorum excidium, uerum etiam personarum periculum meditatur: fraternitatem uestram rogamus, monemus et per apostolica uobis scripta  mandamus, et districte precipimus quatenus cum negotium dilationem non capiat et tutius et facilius obuietur principiis, quantamcunque pecuniam poteritis tanto negotio necessariam per discretos, fideles, et prouidos nuntios transmittatis, in stipendia exercitus et alia que instantis necessitatis articulus postulat conuertendam. Si enim solliciti procuratores existitis et cauti custodes, non debetis parcere rebus ubi periculum uertitur personarum, nec causas dilationis innectere ubi gladius non cessat hostilis. Nostis enim, non solum per auditum sed etiam per experientiam, tyrannidem Marcowaldi. Nostis qualiter, eo procurante, non solum eiusdem regni principes seculares, uerum etiam maiores  Ecclesiarum prelati damnati fuerint exsilio et uinculis ferreis alligati. Nostis etiam, et notitie huius memoria uestris oculis iugiter inculcatur, qualiter nobiles uestri facti sunt membrorum mutilatione deformes. Scitis quod si Marcowaldus priori potentatu usque hodie potiretur, nec semen etiam nobilium in regno reliquisset nec etati nec sexui, sicut inceperat, pepercisset. Scitis etiam qualiter uiros ecclesiasticos et alios quosdam uiuos fecerit flamma torreri, quosdam sagimine liquenti peruri, quosdam in maris precipitari profundum; et ex preteritis qualiter futurus sit uobis et regno, si eam quam credimus discretionem habetis, intelligitis manifeste, qui iusto Dei iudicio in eos amplius et crudelius deseuiuit qui ei in regni proditione amplius  seruierunt. Experti estis astutiam eius et frequentiam peierandi; et quod fidem non seruet fideli testimonio didicistis. Prouidete igitur regi et regno, imo etiam uobis ipsis et iuxta mandatum imperatricis eiusdem, que talia futura quasi prescia mente preuidit, tantam pecuniam ministretis, quod predictus Mar. hostis Dei, Ecclesie inimicus, persecutor regni, qui cum omnibus familiaribus et participibus suis excommunicationis est uinculo innodatus, non solum preualere non possit, imo nec fugere ualeat et nunc taliter conteratur quod de cetero regnum ab eius sit uexatione securum. Oportet enim uos sollicitos et studiosos existere, ut exacta diligentia procuretis quod homines regni ad resistendum ei potenter ac uiriliter se accingant et  sano pariter ac concordi consilio dirigantur: ne si forte uos et ipsi ex illa parte remissi aut otiosi fueritis, studium nostrum ex hac parte, quod circa multa uersatur, minus efficax habeatur; propter quod culpa non leuis in caput uestrum debeat retorqueri. Speramus autem quod hec et alia que imminent facienda fideliter adimplebitis; tum ex debito fidelitatis quo nobis et Ecclesie Rom. tenemini et etiam ipsi regi; tum ex officio quod uobis incumbit, ad quod utiliter exsequendum fauor apostolicus uobis non deerit opportunus: quin etiam ad honorem et profectum uestrum, si sollicitam fidem et fidelem sollicitudinem in uobis experti fuerimus, ut speramus, efficaciter intendemus. Nos autem interim assidue procuramus ut de Lombardis,  Tuscis, Romanis, Campanis et aliis adiacentibus prouinciis ualidus exercitus congregetur, per quem dictus Marcowal. uel fugetur quam citius uel irreparabiliter conteratur. Ad que procuranda rectores Tuscie apud Urbem fecimus conuenire: cum quibus ita procurauimus, quod duo millia militum uel ad minus mille quingentos, nobis sine solidis, in moderatis tamen expensis, similiter et pedites et arcarios, quot necessari fuerint, ad mandatum nostrum in regni subsidium destinabunt: per quos, dante Domino, nisi per uos steterit, reportabimus de inimicis regni triumphum. uolumus etiam nichilominus et mandamus ut nos super tutela regni [leg. regis et] balio ante omnia uestro reddatis  iuramento securos, et iuxta prouidum dicti legati consilium, tam nostras quam regis per uniuersum regnum litteras per nuntios idoneos destinetis; ut omni dilatione et excusatione cessante, uestrum imitantes exemplum, id debeant adimplere

Datum Laterani, uIII Kal. Februarii.



DLuIII. CLERO, BARONIBUS, IUDICIBUS, MILITIBUS ET UNIuERSO POPULO CAPUANO. Ut pro patria contra hostes fortiter decertent.

Licet circa statum regni Sicilie ex generali debito pastoralis officii sollicitudinem gerere teneamur, ex eo tamen quod regnum ipsum ad proprietatem Ecclesie pertinet et nobis ex inclyte recordationis Constancie imperatricis legitimo testamento karissimi  in Christo filii Friderici illustris Sicilie regis est cura commissa, tanto amplius ad quietem ipsius intendimus et augmentum, quanto ad id rationibus pluribus inuitamur. Unde cum non sine magnis expensis Ecclesie ad ipsius defensionem intenderimus hactenus et adhuc etiam intendamus, eos quos fideles fuerimus et constantes in articulo necessitatis instantis experti, curabimus nec eis aut regno aliqua deerimus ratione. Illos uero qui regni meditantur excidium et Marcoualdi dominationem affectant, redigemus, dante Domino, in perpetuam seruitutem, ut pater proditor in filiis etiam perpetuo puniatur. Licet autem castrum Sancti Germani a Marcowaldo et sequacibus eius potius ob pusillanimitatem hominum ipsius castri quam ipsius Marc.  potentiam fuerit occupatum, plus tamen nobis et toti regno diuino munere castri amissio contulit quam dicto M. et suis eius occupatio profuisset; cum ipso Mar. circa obsidionem monasterii Casinen. inaniter occupato, uos et alii regni fideles contra eius incursum uos duxeritis fortius muniendos. Nos autem, ne quid ex contingentibus omittere uideremur, dilectum filium G. Sancte Marie in Porticu diaconum cardinalem, apostolice sedis legatum, in Siciliam duximus destinandum, qui nobis in pecunia et aliis que necessaria fuerint, propter imminentem regni necessitatem curet liberaliter subuenire. Dilectum autem filium I. tt. Sancte Prudentiane presb. cardinalem, apostolice sedis legatum et cum eo dilectum  filium Octauianum subdiaconum et consobrinum nostrum, cum non modica pecunie quantitate ad dilectos filios P. Celanen. et R. Teatin. et alios comites et barones eiusdem prouincie misimus  , qui non solum in regni subsidium et fidelium eiusdem regis et deuotorum Ecclesie Rom. succursum, sed in exterminium Marc. ualidum exercitum coadunent; et in proximo, dante Domino, conuenient cum exercitu qui est in Apulia congregatus et ad debellandum eumdem Marc. et exercitum eius in nomine Domini exercituum in manu forti et brachio extento procedent. Monemus igitur uniuersitatem uestram et exhortamur in Domino, ac per apostolica scripta uobis mandamus quatenus in fidelitate  regis eiusdem et deuotione sedis apostolice firmiter persistentes, fortiter et uiriliter resistatis inimicis Ecclesie, persecutoribus regni, qui uos, sicut hactenus, seruituti supponere moliuntur, bona diripere, mutilare personas et coram uiris uxores et patribus filias et fratribus dehonestare sorores; quibus, cum soli fideles nostri de Marchia ipsum et complices suos de terra fugauerint et modicum quod sibi remanserat iam pene penitus occuparint, nisi homines regni mens effeminet muliebris, non solum est leue resistere, imo etiam de ipsis uobis non est difficile triumphare, cum eos spoliorum uestrorum cupiditas, uos autem iustitia moueat ad pugnandum. Illi enim, ut in seruitutem uos redigant, uim uobis inferre nituntur; uos autem uiolentiam repellitis,  ut uestram tueamini libertatem. Preterea, cum ipsi nec occasionem etiam habeant regem et regnum et uos ipsos taliter molestandi, defensioni uestre iustitia prestabit effectum, quos ad resistendum uiriliter preteritarum iniuriarum memoria debet fortius animare. Nostis enim qualiter quidam nobiles uestri fuerunt macerati exsilio, quidam membris honorabilioribus mutilati, quidam flammis traditi, quidam post liquentis adustionem sagiminis, uiuentes in mari receperint sepulturam, facti cibus piscium et marinarum esca modica belluarum. Nostis qualiter omnes in possessionibus fueritis et pecunia diminuti, qualiter Teutonicorum promissionibus defraudati; et ut comprehendamus breuiter uniuersa, uix est aliquis in toto regno, qui in se uel suis, persona  uel rebus, consanguineis uel amicis, graue non incurrerit per Teutonicos detrimentum: quod ex maiori parte procuratum est per astutiam Marcowaldi, quem nos iamdudum cum participibus et fautoribus suis excommunicationis uinculo innodauimus et a uinculis iuramenti, quo sibi tenentur, absoluimus uniuersos. Nos igitur huiusmodi precauentes, ad defensionem uestram potenter intendimus; et, si quid opus esset, eamdem peccatorum remissionem concederemus omnibus qui Marcowaldi et suorum uiolentiam expugnarent, quam concedimus omnibus qui contra Sarracenorum perfidiam ad defensionem orientalis prouincie accinguntur, quin [f. quod] per eum impediatur terre sancte succursus.



DLIX. ARCHIEPISCOPIS, EPISCOPIS, ABBATIBUS, PRIORIBUS, ET UNIuERSO CLERO PER CALABRIAM ET APULIAM CONSTITUTIS. Eiusdem fere argumenti cum epistola precedenti.


Is qui beatum Petrum in fluctibus ambulantem, ne mergeretur, erexit, et pro eo rogauit ne deficeret fides eius, ipsius nauiculam, licet magnis fluctibus iactetur interdum, non patitur naufragari; sed tempestatem in tranquillum conuertens et aquilonem in austrum, tunc eam mirabilius sue potentie dextera gubernat, cum pene mergi fluctibus, pene uentorum uidetur impetu conquassari, iuxta uerbum Prophete  dicentis: In tribulatione dilatasti me . Qui enim eidem apostolorum Principi potentiam calcandi super scorpiones indulsit, ipse ab Ecclesie facie praua in directa et aspera in uias planas immutans, omnia subiicit sub pedibus eius et eam de humili exaltat in altum. Sane qualiter diebus nostris et uestris persecutio inualuerit contra eam, qualiter uisa fuerit conculcari et qualiter, Domino faciente, cum ea signum in bonum instantia fuerit persecutoris elusa et ipsa in statum redierit felicitatis antique, ac in eo augmentum susceperit in quo uidebatur dispendium incurrisse, patet omnibus manifeste. Innouator etenim ueterum et inueterator nouorum Dominus iehsu Christus ueterem Ecclesie Rom. ac regni Sicilie unitatem, que quodammodo  fuerat passa scissuram, innouare ac roborare disponens et innouatam et roboratam in longeue dirigere secula uetustatis, inclyte recordationis Constancie imperatrici pium inspirauit affectum, ut carissimum in Christo filium nostrum Fridericum Sicilie regem illustrem nostre tutele committeret et regni balium nobis relinqueret testamento; sicut et uos ipsi audistis et nos certiores reddidit ipsius transmissi nobis inspectio testamenti. Unde cum de salute regis eiusdem et regni statu sit a nobis sollicitius cogitandum, et propter hoc regnum ingredi disponamus ut ad introitum nostrum pax ipsi reddatur, imo preueniat potius nostrum ingressum, discretioni uestre per apostolica scripta mandamus et districte  precipimus quatenus in fidelitate regis eiusdem et deuotione sedis apostolice firmiter persistatis, inimicis regni et Ecclesie iuxta debitum pontificalis officii resistentes et ad resistendum uiriliter inducentes laicos uestre iurisdictioni subiectos. Exponite singulis et per uniuersam parochiam uestram faciatis exponi tyrannidem Marcowaldi, cuius consilio nobiles uestri passi exsilium et ferreis uinculis alligati facti sunt membrorum mutilatione deformes; quo procurante, magnates uestri, etiam clerici, fuerunt ignis ardore consumpti, quidam adusti liquenti sagimine, quidam undis submersi; qualiter omnes et singuli uel in personis uel rebus plurimum pregrauati et pregrauandi ulterius, si, quod absit! in eis poterit preualere. Ut enim urbes in uillas redigat,  nobiles et potentes subiiciat seruituti, personas rapiat et bona diripiat impotentum, patribus filias surripiat uiolenter et maritis uxores, imo etiam ut indigenas uniuersos eiiciat et alienos in indigenarum labores inducat, ne ipsum denuo de regno contingat expelli, regnum denuo est ingressus, et prioribus peiora committit. Cum autem iampridem propter suos excessus cum uniuersis fautoribus et participibus suis a nobis excommunicationis uinculo fuerit innodatus, uolumus nichilominus et sub eadem districtione mandamus ut ipsum et uniuersos complices eius singulis diebus Dominicis et festiuis, pulsatis campanis et candelis exstinctis, excommunicatos publice nuntietis. Uniuersos etiam qui ei uel  in occupatione regni uel aliis fauere presumpserint, uel qui litteras uel nuntios eius in regis et regni susceperint detrimentum, uel suas ei presumpserint destinare eadem sententia innodetis; uniuersas ciuitates, castella, uillas et Ecclesias ad quas forte deuenerit, eo presente subiacere denuntietis sententie interdicti. Ad hec, ea que uenerabilis frater noster Tarentinus archiepiscopus, uir utique prouidus et fidelis, qui tam Ecclesie quam regni diligit incrementum, uobis ad commodum utriusque duxerit proponenda indubitata fide credatis.



DLX. COMITIBUS, BARONIBUS, CIuIBUS ET UNIuERSO POPULO IN APULIA ET CALABRIA CONSTITUTIS. Eiusdem argumenti cum duabus precedentibus.

 Satis hactenus manus Teutonica regnum turbauerat, satis attriuerat opes eius, satis ipsum uiribus et uiris exhauserat, ut non denuo moliretur excidium nec quieti eius et paci aliquatenus inuideret. uerum Marcowaldus Dei et Ecclesie inimicus, antiquus regni Sicilie persecutor, qui quondam imperatoris animum ad cedem nobilium, pauperum oppressionem, mutilationem potentum, et magnatum exsilium iniquitatis sue  inducebat, qui muros et munitiones ciuitatum, ne a se iugum possent excutere seruitutis, redigebat in puluerem et fauillam, ut quod tunc eius proposito defuit, inique ualeat consumere, ut uidelicet urbes conuertat in uillas, et earum augeat seruitutem, regnum iterum est ingressus et prioribus peiora committit, pessima  commissurus, si, quod absit! potuerit preualere: contra quem uniuersos habitatores regni precedens eius iniquitas, sicut credimus sufficienter inducit; utpote cum uix in regno uel unus etiam ualeat inueniri, qui eo procurante in se uel in suos grauaminis causam non senserit et adhuc etiam materiam habeat deplorandi. Debent enim homines regni ad memoriam reuocare qualiter quidam eorum in exsilium ducti membrorum facti sunt mutilatione deformes, qualiter quidam igniti sagiminis liquore perusti, quidam flammis traditi, quidam in maris precipitati profundum, ad colla eorum molari lapide alligato; qualiter ciuitates sint muris discincte, qualiter diuites pauperes cum Ecclesiis spoliati, et  ad tante crudelitatis memoriam non solum ipsum persequi, sed et nomen eius et contra eum unanimiter conuenire. Scientes autem fidelitatis uestre constantiam, que inter aduersa semper magna eluxit, predicto M. nullatenus consentire, uniuersitatem uestram monemus, rogamus et exhortamur attentius, ac per apostolica uobis scripta mandamus quatenus in karissimi in Christo filii nostri F. Sicilie regis illustris fidelitate ac deuotione sedis apostolice solita fortitudine persistentes, eidem Marcowaldo, qui cum omnibus fautoribus et participibus suis excommunicationis est uinculo innodatus, potenter et uiriliter resistatis, nec residuum libertatis uestre patiamini suffocari. Nos enim, si  super hoc nostris parueritis monitis et mandatis, ad honorem et profectum [uestrum], dante Domino, intendemus. Illud autem uos nullo modo deterreat, quod burgum Sancti Germani noscitur occupasse; cum non sue uirtutis sed habitatorum ipsius timiditati sit penitus scribendum, qui eum deseruerant ex toto. Milites enim omnes abierunt illesi et apud Montem Casinum, locum utique munitissimum et necessariis abundantem, intrepidi perseuerant  : contra quos cum exercitus Marcowaldi fecisset insultum, sicut accepimus, turpiter est fugatus, multis occisis et pluribus uulneratis; et forte diuina factum est prouidentia ut illic inaniter occupetur, ut interim uos et alii contra eum uires uestras fortius preparetis. uolumus igitur et mandamus ut, ne  qui falsis rumoribus seducantur, hec per regnum faciatis publice nuntiari. Nos autem, licet hactenus contra eum milites studuerimus congregare, nunc tamen de imperatricis dispositione certiores effecti per scriptum  nobis a uenerabilibus fratribus Panormitano, Capuano, Reginensi, Montis Regalis archiepiscopis et Troiano episcopo sub eiusdem imperatricis bulla transmissum, ad defensionem regni tanto amplius aspiramus, quanto plus preter debitum officii pastoralis de statu et quiete ipsius tenemur specialius cogitare. uerum ne quid ex contingentibus omittamus, dilectum filium nostrum I. tituli Sancte Pudentiane presbyterum cardinalem et apostolice sedis legatum ad dilectos filios nobiles  uiros P. Celanen. et R. Teatin. comites, quos uere fideles regni et Ecclesie Rom. deuotos inuenimus, cum non modica pecunie quantitate in stipendia militum eroganda dirigimus, ut per eos et militum nostrorum subuentio et defensio regni celeriter et utiliter procuretur. Studete igitur omnes et singuli taliter preparari, ut pro regni defensione resistatis uiolentie Marcowaldi, qui perpetue uos nititur tradere seruituti.



DLXI. ARCHIEPISCOPIS, EPISCOPIS ET UNIuERSIS ECCLESIARUM PRAELATIS IN SICILIA CONSTITUTIS. De eodem argumento.

Preter generale debitum, etc., usque ad uerbum mandauit. Licet autem ad suscipiendam tutelam  regis ipsius et regni balium assumendum ad regni iugiter preparemur ingressum, quia tamen negotium dilationem non capit, etc., in eumdem fere modum, usque ad uerbum assistatis, et nos ad honorem regis ipsius super eius tutela et regni balio assicuretis, sicut dicta disposuit imperatrix; ut ex hoc fides quam circa eumdem regem et nos ipsos habetis, manifestius elucescat, et nos ad honorem uestrum intendere non immerito debeamus. Nos enim, etc., usque ad uerbum Attendentes igitur qualiter regi teneamini memorato, etc., usque ad uerbum curetis adesse, quod ex hoc nos uobis constituatis quodammodo debitores. Precauete uobis, etc., usque in finem.



DLXII. G. SANCTAE MARIAE IN PORTICU DIACONO CARDINALI, APOSTOLICAE SEDIS LEGATO. Ipsi gubernationem regis minoris et regni Sicilie committit.


Constantiam tue mentis, prudentiam, dispositionem in arduis negotiis apostolice sedis experti, certi etiam de fortitudine quam in negotiis regni Sicilie pro statu et honore ipsius manutenendo, imo etiam promouendo in melius tam nostris quam predecessorum nostrorum temporibus habuisti, quod ad presens circa tutelam karissimi in Christo filii nostri F. Sicilie regis illustris et regni dispositionem implere per nos ipsos personaliter non ualemus, tibi fiducialiter duximus committendum;  scientes quod in his, sicut et aliis negotiis tue cure commissis, honorem sedis apostolice utiliter [f. uiriliter] et efficaciter promouebis. Hac igitur consideratione inducti, auctoritate tibi presentium indulgemus ut in negotiis sollicitudini tue commissis, que uel ad tutelam regis uel regni dispositionem pertinere cognoueris, uice nostra, sublato appellationis impedimento, prout melius uideris expedire, procedas.



DLXIII. NOBILI uIRO L.  DE AQUILA COMITI FUNDANO. Ut legatis apostolicis obtemperet et consilio atque auxilio sit.

Quod in obsequio et fidelitate inclyte recordationis  Constancie imperatricis fortiter perstitisti, quod inimicis regni restitisti uiriliter et eos etiam expugnasti gaudemus plurimum, et ex hoc future deuotionis tue sumimus argumentum: sperantes, imo etiam pro certo tenentes quod iam nunc in regni tuitione fortius perseueres, cum ad nos preter id quod regnum Sicilie ad ius et proprietatem Ecclesie pertinet, specialius ipsius defensio spectare noscatur. Siquidem imperatrix predicta legitimum condidit testamentum, quo nobis karissimi in Christo filii nostri F. Sicilie regis illustris tutelam et curam regni concessit; ac postmodum uigesimo septimo die mensis Nouembris uiam est uniuerse carnis ingressa. Unde cum de fratrum nostrorum consilio regnum, dante Domino, ingredi disposuerimus,  ad ipsum solidandum in eiusdem regis fidelitate ac obsequio et tranquillitate, pace ac iustitia conseruandum, dilectum filium nostrum I. tituli Sancti Stephani in Celio Monte presbyterum et G. Sancti Adriani diaconum cardinales, quos inter fratres nostros sincero prosequimur dilectionis affectu et specialis beneuolentie brachiis amplexamur, ante faciem nostram duximus premittendos; qui et aduentum nostrum prenuntient, et de beneuolentia et gratia, quam ad eumdem regem et regnum gerimus uos efficiant certiores. Ideoque nobilitatem tuam rogamus, monemus et per apostolica tibi scripta mandamus quatenus cardinales ipsos  tanquam legatos apost. sedis suscipiens humiliter et deuote uel ad ipsos uocatus accedens, que tibi ex parte nostra duxerint proponenda humiliter audias et efficaciter prosequaris. Ad obsequium etiam nostrum et regni defensionem taliter accingaris, ut cum mandatum nostrum ad te iterum emanarit, nichil te prorsus detineat, quin, si necesse fuerit, nos sequaris uel ad resistendum inimicis regni et Ecclesie iuxta dispositionem nostram procedas.



DLXIu. PANORMITANO, CAPUANO, REGIN. ET MONTIS REGALIS ARCHIEPISCOPIS, ET EPISCOPO TROIANO. Eiusdem argumenti.

Preter generale debitum officii pastoralis, per quod uniuersis Christi fidelibus et singulis prouinciis  in quibus nomen colitur Christianum, sollicite cogitare tenemur, illa prerogatiua dilectionis et gratie quam predecessores nostri circa regnum Sicilie preteritis temporibus habuerunt et fidei ac deuotionis sinceritas quam idem regnum et principes eius fere semper exhibuerunt apostolice sedi ad prouidendum eidem regno specialiter nos inducunt; quibus nunc causa potior et urgentior superuenit, cum inclyte recordationis Constancia imperatrix karissimi in Christo filii nostri Friderici Sicilie regis illustris tutelam et regni balium nobis testamento reliquit, et nos super utroque ab omnibus assecurari mandauit. Licet autem testamentum imperatricis eiusdem nobis exspectemus per uestros nuntios destinari, quia negotium dilationem non  capit, cum Marcowaldus Dei et Ecclesie inimicus, persecutor regni, non dormiat, sed regnum perturbare, imo etiam occupare cum sue iniquitatis fautoribus moliatur, dilectum filium nostrum G. Sancte Marie in Porticu diaconum cardinalem, apostolice sedis legatum, uirum utique prouidum et discretum, uerum et ueterem regni Sicilie amatorem, qui pro honore ipsius nullius erubuit faciem potestatis, quem inter fratres nostros speciali diligimus caritatis affectu, in Siciliam duximus destinandum, uices nostras ei tam super hoc quam aliis negotiis committentes. Credimus enim quod per dispositionem [f. dispensationem] et prouidentiam eius in fidelitate regis ipsius et deuotione nostra  regnum solidabitur uniuersum, et malignantium perfidia confundetur. Ideoque fraternitatem uestram rogamus, monemus et exhortamur attentius, ac per apostolica uobis scripta precipiendo mandamus quatenus legatum eumdem tanquam personam nostram recipientes humiliter et deuote, taliter ei super nostris et eiusdem regis negotiis assistatis, quod in hoc manifestius appareat fides uestra et ex eo tam piam imperatricis dispositionem de uestro, sicut iam credimus, cognoscamus processisse consilio, quod eam non patiamini effectu debito defraudari. Nos enim nec labor persone nec ulla negligentia reuocabit ab illis que nos facere deceat et tanto uideantur negotio expedire. Attendentes igitur qualiter nobis et regi teneamini memorato, ad  honorem et salutem ipsius et nostram utiliter et efficaciter eidem legato curetis adesse, dispositionem et statuta ipsius uelut nostra recipientes humiliter et inuiolabiliter obseruantes, cum de sinceritate ac industria uestra indubitatam fiduciam habeamus. Precauete uobis et regno ab insidiis Marc. qui, licet aliud mentiatur, regnum tamen non regi sed sibi usurpare contendit, et in uos et alios Teutonicorum cedes et suam et suorum iniuriam uindicare: de quo non est aliquatenus diffidendum, cum etsi contingeret eum in regnum procedere, non tamen proficeret, imo potius deficeret labor eius; presertim si Sicilia fideliter in eiusdem regis fidelitate ac Ecclesie Rom. deuotione persistat. Nos autem contra eum ualidum exercitum destinamus.



DLXu. LLUSTRI REGI SICILIAE. Consolatoria super morte patris et matris.


Quod prima primi lactis pocula tibi Dominus ab initio miscuit, quod uix bene balbutientem infantiam quasi continuata reddidit lamentatione disertam, et recenti pueritie non solum recentem sed et repetitum amaritudinis calicem propinauit, tibi tanquam speciali apostolice sedis filio specialiter condolemus et tecum pariter et in te propinate tibi amaritudinis uiolentiam experimur. Recepimus enim per dilectos filios magistrum G. subdiaconum nostrum et L. iudicem nuntios tuos, uiros peritos, prouidos et discretos, tue serenitatis litteras, doloris et gemitus expressiuas: quibus et patris decessum  et matris obitum etas tenerrrima deplorauit, utpote que primum utrumque flere didicit, quam elementis plene alterum nominare. Nondum enim regalis infantia super morte patris consolationem acceperat, et dolorem antiquum superueniens doloris nouitas innouauit et pueritie tue primitias eorum deputauit exsequiis quorum obsequiis secundum nature iura iuuari debuerat et sollicitius et diligentius enutriri. uerum Pater misericordiarum, et Deus totius consolationis, qui consolatur nos in omni tribulatione nostra, nobis et tibi super hoc consolationem obtulit salutarem, et in eo tibi consuluit in quo te uisus fuerat aliquantulum aspere uisitare. Sane ne, si parceret uirge, te secundum  Salomonem uideretur odisse, aut si te non corriperet, a dilectione sua infantiam tuam ostenderet alienam, cum, iuxta testimonium sacre Scripture, quos amat arguat et castiget, ut quod te in primis infantie tue annis in filium adoptaret ostenderet, etatis tue primitias misericorditer uisitauit, qui castigat omnem filium quem recipit et facit in tentatione prouentum. Ut autem id euidentibus indiciis euidentius demonstraret, uicarium suum ad tutelam tuam misericorditer deputauit, patris defectum patre tibi digniore secundum miserationum suarum multitudinem recompensans et matrem tibi meliorem restituens pro matre defuncta, eam scilicet sub cuius capite leua eius et dextera eius, sicut in Canticis legitur, amplexatur: ut dum ipsa te sicut filium  fouerit, eum a quo castis confouetur amplexibus, ad tutelam tuam et protectionem inducat. Nos igitur, qui preter debitum officii pastoralis quo sumus singulis et presertim pupillis et orphanis debitores, te tam ea ratione quod inclyte recordationis Constancia imperatrix mater tua nostre te tutele commisit quam eo quod regnum Sicilie ad patrimonium Ecclesie pertinet, diligere uolumus et fouere, ad honorem et incrementum regie celsitudinis, statum regni et fidelium tuorum profectum, dante Domino, efficaciter intendemus et circa te paternam curabimus sollicitudinem exercere. Monemus igitur serenitatem tuam et exhortamur in Domino, quatenus, omni penitus merore deposito, effugatis tristitie tenebris, exsultes in Domino et in eo  consolationis suscipias medicinam qui pro temporali spiritualem tibi patrem prouidit et in matris obitu matrem Ecclesiam materna sollicitudine tue indoli deputauit; ut factus postmodum uir et in regni solio solidatus, eam amplius uenereris, per quam te cognoueris exaltatum. Dictos autem nuntios tuos serenitati tue propensius commendamus, quos magnificentie tue fideles et in commissis sibi negotiis exsequendis sollicitos sumus et diligentes experti; rogantes celsitudinem tuam et monentes, ut eos intuitu benigno respicias, etc.



DLXuI. PANORMITANO ARCHIEPISCOPO. Curam et instaurationem monasterii Panormitani committit. (Laterani, uI Id. Februarii.]


Circa statum Ecclesiarum, in quibus est ordo regularis statutus, in melius reformandum sollicitum te credimus et attentum ut in eis ordo deperditus restauretur. Sane significauit nobis dilectus filius nobilis uir R. comes de Agello, quod bone memorie M. cancellarius pater ipsius monasterium quoddam in ciuitate Panormitana fundauit et in eo fratres Cistercien. induxit; quibus exinde recedentibus, Teutonici monasterium ipsum per laicalem potentiam occuparunt. uolentes igitur ut eidem monasterio tua sollicitudine succurratur, fraternitati tue per apostolica scripta mandamus quatenus si res ita se habet, amotis inde Teutonicis memoratis,  abolitum inde ordinem Cistercien. fratrum reformes. Quod si regula non patitur, pro eo quod in ciuitate inter hominum frequentias est constructum, cum consilio et assensu eiusdem comitis et fratrum suorum fratres alterius ordinis in eo nostra fretus auctoritate instituas, qui Domino in eo iugiter famulentur, et regularia seruent in perpetuum instituta.

Datum Laterani, uI Idus Februarii.



DLXuII. MAGISTRO ET FRATRIBUS HIEROSOLYMITANI HOSPITALIS. Ut causam suam contra fratres militie Templi iure, non ui, prosequantur. 

In totius Christianitatis dispendium, apostolice sedis opprobrium et animarum uestrarum periculum  controuersia que inter uos et dilectos filios nostros fratres militie Templi, super quibusdam possessionibus constitutis in tenimento Margati et ualenie, uertebatur, nocendi magnitudine fere uniuersas huius temporis controuersias excedebat: utpote que toti erat Christianitati damnosa, iniuriosa nobis, mortifera partibus, utilis inimicis fidei Christiane, quibus et nocendi audaciam et detrahendi materiam ministrabat. Armauerat in se inuicem Christianos, religiosos  in grauem religiosorum perniciem excitarat et manus contulerat in se ipsas, que in Christianorum defensionem acies consueuerant Sarracenicas expugnare. Non enim sufficiebat partibus disceptare iudicio, sed sibi  in propria causa [ius] dicentes, uiolentiam sibi mutuo irrogare et uim ui repellere, non solum non seruato moderamine inculpate tutele, sed etiam transgresse ultionis excessu, temere contendebant; et qui consueuerant in hostes fidei Christiane communes copias communiter congregare, terga uertentes hostibus, non solum uerbis sed et factis et scriptis se inuicem grauiter offendebant. Cum autem propter controuersiam ipsam dilecti filii Disigius prior Baroli et Og. preceptor Italie fratres uestri, et ex parte aduersa Petrus de uillaplana et Terricus fratres militie Templi ad nostram presentiam accessissent, presentato nobis arbitrio quod inter partes protulerant peregrini cum ultramarine terre Prelatis; licet plene nobis de iure liqueret, maluimus tamen  etiam personaliter ad pacem intendere ac causam ipsam amicabili compositione sopire, quam iudicio terminare. Fratres igitur tam eorum quam uestros conuocantes in unum ac de compositione tractantes, de uoluntate ipsorum, presente ac consentiente Seguino milite, dictas possessiones cum fructibus inde perceptis plene restitui de fratrum nostrorum consilio fratribus militie Templi mandauimus: ita tamen ut postquam ipsi per mensem pacificam possessionem habuerint, eidem militi qui proponit ad se possessiones illas de iure spectare uel filiis eius, post citationem uestram, teneantur in uestra curia respondere; sic scilicet quod uos de principatu Antiochien. et de comitatu Tripolitano  uiros idoneos ad iudicium conuocetis, qui fratribus militie Templi esse non debeant de ratione suspecti. Quod si forsitan eorum aliquos de iure suspectos habuerint, ipsos eis liceat sine malitia recusare, ut iudicium penitus sine suspicione procedat; presertim cum ipsis sub obtentu gratie nostre dederimus in mandatis ut nullum sine certa ratione recusent. Quod si, prout diximus, citati uenire contempserint, ex tunc militem ipsum uel filios eius in possessionem causa rei seruande mittatis. uiri autem uocati iuramento firmabunt quod odio, gratia et timore postpositis, sine aliqua personarum acceptione causam audient et secundum approbatam terre consuetudinem terminabunt. Quod si forte noluerint, uenerabilibus fratribus nostris patriarche Antiocheno,  archiepiscopo Nazareno et ualeniensi epis copo dedimus in mandatis ut eos ad prestandum huiusmodi iuramentum per censuram ecclesiasticam, appellatione remota compellant, nec liceat partibus ab eis ante sententiam appellare. Si uero post sententiam alterutra partium duxerit appellandum, cum appellationem fuerit interpositam prosecuta, nos, ut per eos causa eadem melius terminetur quibus melius poterunt eius merita ex locorum uicinitate liquere, ipsam aliquibus de prouincia, appellatione postposita, committemus; qui pensata consuetudine, causam ipsam, iustitia mediante, decident: quorum sententiam faciemus, auctore Domino, inuiolabiliter obseruari. Per hoc autem quod pro bono pacis hac uice mandauimus,  nullum alterutri partium uolumus preiudicium generari. Cetere uero quas habetis uel habituri estis ad inuicem questiones, secundum compositionem inter uos et eos antiquitus initam et a bone memorie Alexandro papa predecessore nostro et a nobis postmodum confirmatam, tractentur, concordia uel iudicio terminande. Ideoque discretioni uestre per apostolica scripta mandamus et sub obtentu gratie nostre, excommunicationis interminatione, in uirtute Spiritus sancti et sub obtestatione diuini iudicii districte precipimus quatenus uos ad inuicem diligentes, tam causam ipsam quam alias honeste, sicut condecet, pertractetis; non per uiolentiam uel iniuriam contendentes, sed que pro utraque parte  uidentur facere in iudicium rationabiliter deducentes: scituri quod si qua partium contra tam expressam inhibitionem uenire presumpserit, nos super eam durissime manus nostras curabimus aggrauare.

Datum, ut supra.



DLXuIII. PRIMICERIO ET CLERO MEDIOLANENSI. Quod legatis et nuntiis apostolicis ab omnibus iuxta procuratio debeatur. 

Cum instantia  nostra quotidiana sit, secundum debitum apostolice seruitutis, omnium Ecclesiarum sollicitudo continua, quoties ipsarum negotiis promouendis non possumus personaliter imminere, per  fratres nostros ea expedire compellimur, quos a nostro latere destinamus; illius exemplum in hac parte secuti qui, discipulis suis in mundum uniuersum transmissis, ipse in medio terre salutem fuit personaliter operatus. Hinc est quod eum nuper dilectum filium B. tituli Sancti Petri ad uincula presbyterum cardinalem, apostolice sedis legatum, pro negotiis Ecclesie in Lombardiam duxerimus destinandum, et is ciuitatem uestram ingressus procurationes a uobis exigeret, que consueuerunt apostolice sedis legatis et nuntiis exhiberi, uos non attendentes quod dicitur ab Apostolo, Si uobis spiritualia seminauimus, non est magnum si carnalia uestra  metamus , ne uos ad onus procurationis arctaret, nisi a canonicis maioris Ecclesie se faceret antea procurari, sedem apostolicam appellastis et, sicut idem cardinalis per suas nobis litteras intimauit, in aliis etiam non modicum iniuriosi fuistis. Propter quod dilecti filii prepositus Sancti Nazarii et A. canonicus Sancti Stephani syndici et procuratores uestri cum dilecto filio abbate Sancti uincentii ad sedem apostolicam uenientes, ut super his statueremus ordinem et mensuram ex parte uestra suppliciter postulabant. Licet autem pro eo quod predicto cardinali uel potius nobis in ipso contumaciter resistentes,  , necessaria denegastis, non  pro uobis sed contra uos potius meruerint exaudiri; quia tamen paternam affectionem, qua nobis est proprium  de Romane sedis clementia misereri semper et parcere, offensi etiam deponere non ualemus, de consilio fratrum nostrorum taliter in huiusmodi duximus respondendum. Quod cum omnes Ecclesie legatis et nuntiis apostolice sedis procurationes impendere teneantur, ab earum prestatione nullam prorsus uolumus haberi excusatam, nisi forte per speciale priuilegium sedis apostolice, quod non credimus, sit exempta, etiamsi longissimo tempore procurationis obsequium non impenderit; cum in talibus prescriptio sibi locum nequeat uindicare, cum nos a prouisione pastoralis sollicitudinis  circa omnes Ecclesias nunquam omnino cessemus. Sane in his exigendis eum modum et ordinem uolumus obseruari, ut nulla Ecclesia uel prelatus se indebite pregrauari rationabiliter conqueratur. Si uero de communi collecta legatorum et nuntiorum nostrorum expensas duxeritis faciendas, quod uobis non duximus inhibendum, ex hoc nobis et nostris nullum preiudicium uolumus generari quo minus possint a quocunque maluerint procurationes sibi debitas postulare: ita quod si exactus ultra suam grauatus fuerit facultatem, sibi ab illis restauretur, nuntiis tamen nostris in necessariis exhibendis pareat quicunque fuerit requisitus humiliter et deuote: ita tamen quod in fraudem nichil penitus attentetur, nec per communes ministros procurationis  obsequium, si noluerint, recipere compellantur. Qui uero contumaciter eis duxerit resistendum, omni prorsus appellatione remota, per ecclesiastice districtionis sententiam compescatur. Super iniuriis autem dicto cardinali temere irrogatis uolumus et mandamus quatenus ei satisfactionem congruam impendatis; ad quam, si forte contempseritis exhibere, ipse uos appell. remota compella

Datum Laterani, XII Kal. Martii.

Scriptum est super hoc B. tt. S. Petri ad uincula presbyt. cardin. apostol. sedis legato.



DLXIX. ABBATI DE  CERRETO. Ut Mediolanensium causam, quare procurationem legatis negarint, cognoscat. 


 Accedentes ad presentiam nostram dilecti filii prepositus Sancti Nazarii et A. canonicus Sancti Stephani syndici et procuratores dilectorum filiorum primicerii et cleri Mediolanensis, de ordinariis maioris Ecclesie nobis grauiter sunt conquesti quod cum ipsi legatos et nuntios apostolice sedis deuote recipiant et procurent, dicti ordinarii et procurare ipsos renuunt et procurantibus ad expensas subsidium impertiri; unde clericis Mediolanen. graue querebantur preiudicium generari. Cum  enim per ciuitatem ipsam sepe contingat transitum facere nostros nuntios et legatos, quanto in eorum procurationibus faciendis pauciores existunt, tanto facientes amplius pregrauantur; et quanto per plures onus esset procurationis diuisum, tanto a facientibus facilius portaretur. Qui siquidem ordinarii, cum pro eis et aliis uigilare iugiter non cessemus et spiritualia, sicut Dominus dederit, omnibus ministrare, cur in huiusmodi speciali se iure satagant tueri non uidetur; presertim cum et apostolus dicat, Si uobis spiritualia seminamus, non est magnum si carnalia uestra metamus , et instantia nostra quotidiana sit omnium Ecclesiarum sollicitudo continua, sicut plenius norunt presentes pariter et remoti. uolentes autem ut quod  omnibus imminet, ab omnibus comportetur, discretioni tue per apostolica scripta precipiendo mandamus quatenus predictis ordinariis ad tuam presentiam conuocatis, nisi per speciales priuilegium apost. sedis a prestandis procurationibus ostenderint se immunes, etiamsi longissimo tempore procurationis obsequium non impenderint, cum in talibus sibi prescriptio locum nequeat uindicare, ipsos ad procurationis sarcinam ordine debito subeundam, appellatione remota, teneri decernas. Si quid etiam aliud dicti syndici contra prefatos ordinarios habuerint questionis, audias illud et, remoto appell. obstaculo, iustitia mediante decidas: faciens quod decreueris per censuram ecclesiasticam  firmiter obseruari.

Datum Lat., uII Kal. Martii.



DLXX. MAGISTRO ET FRATRIBUS HOSPITALIS QUOD TEUTONICUM APPELLATUR. Ordinationem nouam ab illis factam confirmat. 

Sacrosancta Romana Ecclesia etc., usque ad uerbum suscipimus. Specialiter autem ordinationem factam in Ecclesia uestra iuxta modum Templariorum in clericis et militibus et ad exemplum Hospitalariorum in pauperibus et infirmis, sicut prouide facta est et a uobis recepta et hactenus obseruata,  deuotioni uestre auctoritate apostolica confirmamus et presentis scripti pagina communimus. Nulli ergo etc. nostre protectionis et confirmationis, etc.

Datum Laterani, XI Kal. Martii.



DLXXI. PATAuIENSI  EPISCOPO. Ut praua iudicandi consuetudo rescindatur. 

 Ad nostram noueris audientiam peruenisse quod in tua diecesi etiam in causis ecclesiasticis consuetudo minus rationabilis habeatur quod, cum aliqua causa tractatur ibidem, allegationibus et querelis utriusque partis auditis, a presentibus, litteratis et illiteratis, sapientibus et insipientibus, quid iuris sit queritur; et quod illi dictauerint uel  aliquis eorum presentium consiliio requisito pro sententia teneatur. Nos igitur attendentes quod consuetudo que canonicis obuiat institutis nullius debeat esse momenti, cum sententia a non suo iudice lata nullam obtineat firmitatem, ut in causis ecclesiasticis subiectorum tuorum, postquam tibi de meritis earum constiterit, sententiam proferre ualeas, sicut ordo postulat rationis, auctoritate tibi presentium, premissa consuetudine non obstante, concedimus facultatem. Nulli ergo, etc.

Datum Laterani. XII Kalendas Martii.



DLXXII. PATAuIENSI EPISCOPO. Datur illi potestas absoluendi incendiarios. 

 Sicut ex parte tua nostro fuit apostolatui reseratum, predecessores nostri felicis recordationis Clemens et Celestinus et deuotionem tuam et gentis tibi subiecte duritiam attendentes, ut absoluere ac iudicare posses incendiarios in tua diecesi constitutos fraternitati tue de benignitate sedis apostolice indulserunt. Nos igitur tibi, quem inter fratres et cepiscopos nostros sincera diligimus in Domino caritate, abundantiorem deferre uolentes honorem et illud nichilominus attendentes, quod ex hoc uita hominum facilius corrigatur, ad exemplar eorumdem predecessorum nostrorum potestatem incendiarios tue diecesis absoluendi deuotioni tue auctoritate presentium indulgemus; nisi forte tantus  sit aliquorum excessus, ut eos oporteat ad sedem apostolicam destinari. Nulli ergo, etc.

Datum Laterani, XI Kal. Martii.



DLXXIII. HENRICO DIACONO. Ipsi Ecclesiam litigiosam confert, aduersarioque silentium imponit. 

Cum inter te et Albertum clericum de Tetingin super Ecclesia Sancti Calixti questio uerteretur, partibus in nostra presentia constitutis dilectum filium nostrum G. Sancti Nicolai diaconum card. deputauimus auditorem: coram quo cum fuisset  aliquandiu litigatum et idem nobis quod inuenerat fideliter retulisset, nos, rationibus utriusque partis diligenter auditis et cognitis, tibi adiudicantes Ecclesiam nominatam, ad quem de iure spectabat, te ab impetitione predicti aduersarii tui prorsus absoluimus, perpetuum super hoc sibi silentium imponentes. Nulli ergo, etc. nostre diffinitionis et absolutionis, etc.

Datum Laterani, XIII Kalendas Martii.



DLXXIu. C. QUONDAM HILDESEMEN. EPISCOPO. [Sine salutatione.] Ne quis propria auctoritate, sine consensu pape, ex una Ecclesia in aliam migret.


 Quod tibi apostolice salutationis alloquium denegamus, non ex maleuolentia nostra procedit; sed cum olim preter auctoritatem apostolice sedis, ad quam cessiones, depositiones et translationes episcoporum spectare noscuntur, ad Herbipolen. Ecclesiam ab Ecclesia presumpsisses Hildesemen. transire, archiepiscopis et episcopis Alemannie ac tibi ipsi  et tam Herbipolen. quam Hildesemen. capitulo contra te litteras curauimus destinare; quas cum ad eos ad quos mittebantur, sicut ex relatione cursorum nostrorum accepimus, nouerimus peruenisse, ab ipsis iuxta tenorem ipsarum in te credimus fuisse processum. Sane non erat nobis tutum in hoc articulo  dissimulare apostolice sedis iniuriam aut priuilegiorum nostrorum equanimiter sustinere iacturam, ne dissimulatio in approbationem et taciturnitas in consensum posset ab aliquibus allegari. Unde maluimus in te, licet olim dilectum nobis, cum in minori essemus officio constituti, aliquam exercere uindictam, quam impunitus excessus traheretur a posteris in exemplum. Miramur autem non modicum et non sine ratione mouemur quod contra nos ausus es ponere os in celum, asserens quod contra te nec citatum nec conuictum non fuerat sententia proferenda. Sed ecce in quo alterum iudicas te ipsum condemnas, cum tuum non fuerit de superiori temere iudicare, et in eo quod in excusationem tuam, imo potius accusationem nostram  allegas, tertium membrum omiseris, cum in manifestis non sit ordo iudiciarius requirendus. uerum utrum excessus tuus fuerit manifestus conscientie tue relinquimus discernendum, cum non potuerit esse occultum quod tam publice factum fuit et per totam Teutoniam publicatum. Tu etiam confessus uideris de crimine, cum in litteris ad nos directis, quas adhuc apud nos in testimonium reseruamus, Herbipolen. te presumpseris episcopum appellare. Nec credere de facili debuisses quod in odium tuum aut in exaltationem alicuius et depressionem alterius duximus procedendum, cum te dilexerimus hactenus et adhuc etiam   diligimus; et non gloriosum, sed periculosum nobis existeret in fauorem alicuius in te proferre sententiam aut aliquem ex maleuolentia condemnare. Omni ergo excusatione cessante, si apud nos desideras gratiam inuenire, mandatum studeas apostolicum adimplere; non rediens ad Hildesemen. Ecclesiam et ab Herbipolen. recedens; ut tunc tandem quem circa te in hoc etiam geramus affectum euidenter agnoscas.



DLXXu. NOBILI uIRO W. COMITI CASERTAN. Ut captos regis et regni Sicilie hostes diligenter custodiat, seque modeste gerat.

Licet hactenus inter ceteros principes regni Sicilie specialem de nobilitate tua fiduciam haberemus,  nunc tamen prudentiam tuam in opere manifestissime sumus experti, que talia nuper per Dei gratiam procurauit, ex quibus honor regis et noster ac regni defensio ad tuum magnifice proueniet incrementum. Accepimus enim et pro certo tenemus quod Dwibuldum, occultum enim nunc autem manifestum persecutorem regis et regni, non sine magna discretione ac prudentia captum uinculis tradidisti, qui potentior erat in regno quam Marcowaldus Dei et Ecclesie inimicus, imo etiam sine cuius fauore dictus Mar. nec ingressum nec progressum in regnum aliquatenus habuisset. Cum igitur te et posteritatem tuam secuturam in hoc Dominus preuiderit exaltandam, nobilitatem tuam rogamus, monemus et exhortamur in Domino, et sub  obtentu gratie nostre ac debito quo carissimo in Christo filio nostro F. illustri regi Sicilie teneris, districte precipimus quatenus facta tibi a Domino gratia prudenter utaris nec des honorem tuum alii, nec gloriam tuam participes alienis. Nos enim tam in honoribus quam terra et aliis que a nobis duxeris postulanda, nobilitatis tue potentiam, dante Domino, curabimus dilatare. Tu uero, sicut charam habes gratiam nostram et regis, memoratum D. et alios quos cum ipso cepisti, tam caute, tam diligenter, et arcte facias custodiri, quod nec fugere possint nec circumuenire ualeant tue industriam probitatis. Nec te Marcowaldi aut suorum mine deterreant nec preces demulceant nec munera frangant  nec promissiones emolliant, aliquorum iuramentis aut obligationibus quibuscunque omnino non credens, donec de terris, personis et rebus ita prouide cum nostro consilio disponatur, ut per hoc et regis honos et regni tranquillitas et tuus profectus per nos magnifice procuretur: pro certo confidens quod nos ultra forte quam credas tuum procurabimus incrementum. Quoniam si, quod absit! semel tuas manus euaderet, in te ac terram tuam perpetuo deseuiret. uolumus autem ut super hoc nobis consilium tuum plenius et uoluntatem exponas; ut, cognita intentione quam habes, possimus expressius respondere



DLXXuI. PE. COLIMBRIENSI EPISCOPO. Ut omnes iura episcopalia suo episcopo persoluant. 


Fratrum et cepiscoporum nostrorum iustitie consulere uolumus et eorum grauaminibus precauere; ne si nostro fuerint subsidio destituti, grauem sentiant lesionem. Sane significasti nobis in nostra presentia constitutus quod quidam in tua diecesi commorantes, eo quod in canonicorum  Sancte Crucis uel aliorum priuilegiatorum sunt fraternitate recepti, iura tibi episcopalia non persoluunt. Ea propter, uenerabilis in Christo frater, tuis precibus annuentes, auctoritate tibi presentium indulgemus, ut quandiu confratres huiusmodi moram fecerint in domibus suis in habitu seculari et ab Ecclesiis tuis ecclesiastica receperint sacramenta, sicut prius tibi iura episcopalia soluere teneantur. Nulli ergo, etc.

Datum Lateranio XIII Kal. Martii.





STEPHANI BALUZII TUTELENSIS ADMONITIO AD LECTOREM.


Sequentes epistole non exstant in superioribus editionibus. Sed ex diuersis locis conquisitas, cum pertineant ad primum annum pontificatus Innocentii, hic uice appendicis edendas esse censuimus. Et fidelitates quidem Petri prefecti et comitis Ildebrandini edite fuerant a Materno Cholino in fine libri secundi, loco non suo. Epistolam uero ad Oddonem episcopum et capitulum Pinnense suppeditauit tomus septimus Italie sacre Ferdinandi Ughelli, reliquas Chronicon Geruasii monachi Cantuariensis.





DLXXuII. Iuramentum fidelitatis Innocentio III prestitum a PETRO prefecto urbis.


 In nomine Christi. Ego Petrus Urbis prefectus iuro quod terram quam mihi dominus papa procurandam commisit fideliter procurabo ad honorem et profectum Ecclesie, non uendam nec locabo nec infeudabo nec impignorabo nec aliquo modo alienabo quidquam ex ea. Iustitias et rationes Ecclesie Romane studiose requiram et recipiam et iura ipsius recuperare studebo et recuperata et habita conseruabo et defendam, quandiu mihi procurationem dimiserit. Stratam custodiam et iustitiam exercebo. Ad custodiam munitionum diligens studium et operam efficacem impendam ut  ad honorem et mandatum Ecclesie Romane bene custodiantur. Castellanos et seruientes nec mutabo nec alios introducam nec mutari faciam nec alios introduci preter mandatum domini pape. Fideles et uassallos de patrimonio Ecclesie sine speciali mandato Romani pontificis ad fidelitatem et dominium meum non recipiam, et ex ea non faciam mihi affidatos teneri, nisi procuratione durante. In terra mee procurationi commissa munitiones edificari non faciam sine speciali mandato domini pape. Quandocunque fuero requisitus per dominum papam aut nuntium uel litteras eius, reddam rationem de procuratione fideliter. Et quandocunque iussus a domino papa uel ab Ecclesia Romana, integre et libere resignabo. Hec omnia iuro me  fideliter seruaturum sine fraude pro posse meo: saluo in omnibus mandato domini pape. Sic me Deus adiuuet et hec sancta Dei euangelia.





DLXXuIII. Iuramentum comitis Ildebrandini.

Ego comes Ildebrandinus ab hac hora in antea fidelis ero beato Petro et domino meo pape Innocentio eiusque successoribus canonice intrantibus et sancte Romane Ecclesie. Non ero in facto neque  in dicto neque in consilio aut in consensu ut uitam perdant aut membrum, uel capiantur mala captione. Consilium quod per se uel per suum nuntium aut per suas litteras mihi manifestauerint ad eorum damnum me sciente nulli pandam. Si eorum certum damnum sciero, si possum, remanere faciam; sin autem, aut per me aut per meum nuntium uel per talem personam, quam pro certo credam eis dicturam, significabo. Papatum Romanum et regalia beati Petri et nominatim Montem altum et quidquid aliud teneo de ipsis regalibus adiutor ero ad retinendum, que non habet ad recuperandum, et recuperata ad retinendum et defendendum contra omnes homines. Cum autem a domino papa fuero requisitus per litteras eius aut per nuntium  suum certum, ad presentiam eius accedam, ubi securus possim accedere et in manibus eius ligium hominium ei faciam. Hec omnia bona fide sine fraude et malo ingenio obseruabo. Sic me Deus adiuuet et sancta hec euangelia.



DLXXIX. ODDONI EPISCOPO ET CAPITULO PENNENS. Confirmat compositionem factam inter episcopum Pennensem et monasterium S. uiti de Furca. 

Innocentius episcopus seruus seruorum Dei uenerabili fratri Oddoni episcopo et dilectis filiis canonicis Pennensibus, salutem et apostolicam benedictionem. Iustis petentium desideriis dignum est nos facilem prebere consensum, et uota que a  rationis tramite non discordant effectu prosequente complere. Ea propter uestris iustis postulationibus [benignum] impartientes assensum, que inter bone memorie Odorisium Pennensem episcopum et Odolerium priorem Sancti uiti de Furca, super iustitiis quas Pennensis Ecclesia in Ecclesia Sancti uiti de Piscaria que memorate Ecclesie Sancti uiti de Furca noscitur esse subiecta, diecesana lege tanquam matrix Ecclesia  uindicabat  , amicabiliter intercessit, sicut legitime facta est et ab utraque parte recepta et hactenus obseruata, ut in scripto authentico confecto exinde continetur, auctoritate apostolica confirmamus et presentis scripti patrocinio communimus. Decernimus ergo ut nulli omnino hominum liceat, etc. Si quis autem, etc.

Datum Rome apud Sanctum Petrum XIII Kal. Maii, pontificatus nostri anno primo.



DLXXX. REGI ANGLIAE. Scribit pro monachis Cantuariensibus. 

Innocentius episcopus seruus seruorum Dei illustri regi Anglie, salutem et apostolicam benedictionem.  Quoniam de regia celsitudine spem certam et fiduciam obtinemus ut Ecclesias et ministros ecclesiasticos digne satagat honorare ipsosque sue defensionis et protectionis munimine confouere, regalem magnitudinem ad hec libenti animo apostolicis exhortationibus inuitamus et animum tuum ad ea uolumus inducere per que Regi regum, cuius propitiante gratia regni obtines dignitatem, dignis operibus ualeas complacere ipsiusque tibi conciliare fauorem. Nos itaque pro dilectis filiis nostris monachis Cantuariensis Ecclesie preces apostolicas porrigimus, magnificentiam tuam rogamus, monemus et in Domino attentius exhortamur quatenus ipsos et eorum Ecclesiam  propensius habeas commendatos intuitu precum nostrarum et ob reuerentiam gloriosi martyris Christi Thome, qui sanguine martyrii Cantuariensem Ecclesiam illustrauit, et a malignantium propulsione defendas, et eis sua iura illibata studeas et integra conseruare.

Datum Rome apud Sanctum Petrum, Non. Martii, pontificatus nostri anno primo.





DLXXXI. SUFFRAGANEORUM CANTUARIENSIS ECCLESIAE AD INNOCENTIUM PAPAM. Rescribunt in causa capelle de Lamhee.

 Reuerendo patri et domino Innocentio summo pontifici suffraganei Cantuariensis Ecclesie, salutem. Gratias agimus gratie Largitori, qui suam  fundans Ecclesiam supra petram, in Petro et per eum in successoribus eius fratres suos confirmandos esse predixit. Unde et cum de beate recordationis Celestini pape III obitu essemus perturbati, superueniens nuntius electionis uestre nubilum nostre tristitie desiderabiliter serenauit. Non reliquit nos orphanos, qui pro patribus filios, qui loco sanctorum suscitat Nazareos. Congratulamur gratie Dei, qui uos a primitiuis adolescentie motibus ita erudiuit et informauit ad tante mysterium dignitatis, ut Ecclesie incolumitas tota post Deum de uestre potestatis auctoritate pendeat et que in aliquibus  membris suis infirmata est, sub indulto nobis Innocentio ad iustitiam ei innocentiam conualescat. Noueritis igitur quod susceptis paternitatis uestre litteris ad uenerabilem patrem nostrum Cantuariensem archiepiscopum et nos directis, quarum uobis transcripta transmisimus, ad mandatum predicti patris et metropolitani nostri Cantuarie infra 30 dies susceptionis illius cum omni deuotione conuenimus, carissimo fratri nostro Conuentrensi episcopo manum consecrationis una cum eodem archiepiscopo imposituri et super his que a uestra sanctitate in mandatis accepta fuerant communi deliberatione et consilio tractaturi. Nos autem ibidem pro his et ad hec specialiter constituti, predictum patrem et archiepiscopum nostrum deuotum  inuenimus, ut in his que iniuncta fuerant, licet grauia uiderentur, uestre dispositionis imperio iuxta mandati formam et nostre uniuersitatis consilium obediret. Cum autem satis exacta deliberatione super his inuicem tractaremus, quibusdam nostrum scilicet, quibus rei geste series plenius quam ipsi archiepiscopo innotuerat, constanter asserentibus, multis etiam uiris magnis et prudentibus et fide dignis id ipsum assertiue protestantibus, pariter aduertimus religionem uestram ex suppressione ueritatis multipliciter circumuentam. Primo, quod cum capella, de qua agitur, de speciali indulgentia pie recordationis Urbani pape in honore beatorum martyrum Stephani et Thome a bone memorie B. archiepiscopo  constructa fuerit, sicut eam beatus martyr Thomas plurimique ipsius predecessores in honorem protomartyris Stephani preconceperant construendam, nec in litteris Urbani pape, que de eadem capella demolienda dicuntur emanasse nec in prescriptis uestre sanctitatis apicibus, que ipsius Urbani pape litteris maxime uidentur inniti, de predicta indulgentia mentio facta fuit; unde, nec ipsius indulgentie uigor per has uel illas uidebatur infirmari. Secundo, quod inclyte recordationis Gregorius papa indulsit  ut per litteras domini Urbani predecessoris sui a tribus mensibus ante obitum suum contra archiepiscopum B. et clericos suos directas, nisi de nouo mandato, minime procederetur. Unde cum littere eiusdem Urbani per  indulgentiam eiusdem Gregorii suspense fuerint et nulla Clementis pape uel alterius post illum inhibitio super hoc innotuerit, nichil in apostolice prohibitionis contemptum circa prefatam capellam uidetur attemptatum. Tertio, quod cum monachis Cantuariensibus in causa dicta procedendi facultas non suppeteret, eo quod Urbani litteras Gregorii indulgentia suspendisset, interuentu domini R. illustris regis Anglie et uenerabilis W. Rothomagensis archiepiscopi, necnon et Dunelmensis, Wintoniensis, Saresberiensis, Conuentrensis, Rossensis episcoporum, et cancellarii Anglie tunc Eliensis electi, iisdem  monachis instantibus in capitulo domino et illustri Regi Anglie et abbate Cisterciensi multisque aliis et magnis presentibus recitata, super hec ita conuenit, ut capella que prope muros Cantuarie fabricata fuit in locum remotiorem, quemcunque delegisset archiepiscopus, sine subsecutura reclamatione libere transferretur. Sed et iidem monachi omnibus aliis querelis spontanea uoluntate renuntiauerunt seque dispositioni archiepiscopi sui per omnia subiecerunt; et, sicut a quibusdam fratrum nostrorum audiuimus, archiepiscopus et monachi sui se inuicem in pacis osculo receperunt. Quarto, quod cum bone memorie Celestino pape processus totius negotii innotuisset, prefato archiepiscopo nostro de predicta capella et prebendis eius ad indemnitatem  Cantuariensis Ecclesie libere disponendi facultatem indulsit et sic statum capelle confirmauit. Unde postmodum memoratis archiepiscopo et monachis super eadem dispositione tractatum habentibus, unanimi assensu complacuit per nuntios utriusque partis ad sedem apostolicam destinandos sedis ipsius consilium super hoc expetere et exspectare, archiepiscopo id consilio domini pape committente, ut in eius esset dispositione sub quibus cautionibus, manente capella, Cantuariensis Ecclesie prouideretur indemnitati. Nuntiorum autem predictorum iter duo de monachis Cantuariensibus preuenientes, preter conscientiam uel archiepiscopi uel prioris et conuentus, sicut idem conuentus in capitulo super hoc requisitus uiua uoce protestatus est, a claustro  clanculo recedentes, et ob hoc ab archiepiscopo non immerito secundum regularem disciplinam sententia sunt excommunicationis innodati; qui tacita ueritate uel egressus eorum uel sententie quam iuste super hoc exceperant, iidem eorum que supra meminimus litteras predictas ad ipsum archiepiscopum et nos impetrauerunt. His rationibus cum uniuersitati nostre uideretur esse iuri consentaneum uestreque paternitati placiturum litterarum exsecutioni supersederi, donec super rei ueritate uestra instrueretur religio; dictus etiam archiepiscopus, ne quid mansuetudinis et humilitatis omitteret, ex abundanti tam per se quam per nos instanter obtulit ut de electis quos monachi Cantuarienses uellent  episcopis uel cuiuscunque ordinis uiris religiosis de omnibus que precesserant et de huius mandati exsecutione acceleranda uel differenda, eorum pareret arbitrio. Monachis autem hec uoluntarie magis quam iuste recusantibus, premissis moti rationibus ipsum archiepiscopum ad hoc induximus, ut ipse interim subsistente, de solita sedis apostolice clementia confidentes, totum negotium ad uestram excellentiam referremus; supplicantes attentius ut ita super hoc uestra disponat prudentia, ne inter regnum et sacerdotium in Anglia iam orta dissensio inualescat. Turbati sunt enim uehementer ex hoc mandato rex et regni magnates, eo quod iure canonico uideatur licitum et hactenus consuetudine Anglicana obtentum, ut tam archiepiscopi quam  episcopi, quam etiam laici, auctoritate diecesani episcopi possint ecclesiam conuentualem in suo construere fundo. uos igitur, pater in Christo carissime, quod super hoc expedire uideritis, ueritate cognita disponatis: scituri profecto quia quod statueritis dominus archiepiscopus et nos debito et deuoto exsequemur affectu. Quod si sanctitati uestre testimonium nostrum uideatur minus sufficere ad fidem, placeat uobis pleniorem huius ueritatis inquisitionem aliis quos elegeritis demandare, quorum relatione uestra sublimitas edocta, quod Altissimo magis placere nouerit, diffiniendo decernat.





DLXXXII. ABBATUM CISTERCIENSIUM REGNI ANGLIAE AD PAPAM. De eodem argumento.


Reuerendo domino et patri Innocentio Dei gratia summo pontifici, sue sanctitatis filii et serui deuotissimi, E. Rieuallis, R. de Boxeleia, I. de Forda, B. de Straford, W. de Ponte Roberti, H. de Stanlege et W. de Basinguuas abbates totusque Cisterciensium abbatum de Anglia conuentus, salutem debitam cum humili subiectione, reuerentiam et obedientiam. Cum sacrosancta Romana Ecclesia, cui Domino disponente preestis, mater sit omnium Ecclesiarum in Christo, in multiplicandis eis, enutriendis ac defendendis materna caritate atque sedulitate uti consueuit, et sic de adulta iam sobole gratulari, ut nouam quotidie procurare non desinat. Quod si in tot filiis eius duo aliqui se in utero ipsius  aliquando collidunt, materna grauitate atque prudentia litem hanc dirimere nouit et in id ipsum reducere dissidentes, ne et ipsi ab inuicem consumantur et ipsa utroque orbetur filio una die. Hinc est quod pro beati Thome martyris Ecclesia, que ac si recens purpura totam uestit et ornat Ecclesiam Dei, quanta possumus gemituum ac precum profusione paterna uiscera pulsamus, ut conuertamini aliquatenus, et clementius aliquid cogitetis super eam. Securis enim apostolica iam ad radicem plantationis huius nouelle, quod gementes dicimus, posita est. Sed si terram non occupat, si fructum facit, si denique fructum plurimum, securim uestram uel ad modicum suspendi humiliter supplicamus.  Sane non sine nutu diuine dispensationis beatus martyr in loco natiuitatis sue memoriam sibi elegisse uidetur; presertim cum diffinitione regum ac principum, cum consilio Episcoporum ac totius cleri, cum denique exsultatione uniuerse terre fundata, ipsorum etiam monachorum Cantuariensium, quecunque ipsi uestre maiestati suggesserint, solemnem in audientia publica gratiam et assensum meruerit. Denique si monachis illis contra prelatum suum talem tantumque prelatum ad tam pium opus demoliendum res ad uota cesserit, nunquid nos deinceps tam perniciosi uirus exempli omnem cetum religiosorum inficiet et cornua increscent omnibus inobedientie filiis, ut leui occasione insurgant et impingant in  parentes suos? Omnis iam domus rupto pacis et obedientie uinculo desolabitur; et ubi tanti auctoritas mali conualuerit, unusquisque uorabit carnem brachii sui. Quidque ad loci huius uenerationem cum beati martyris illustri gloria preclara sui merita fundatoris accedunt, qui de nostro grege ad tanti officii cultum assumptus, magni illius mensuram gradus, ut mundus testis est, glorifice adimpleuit et in priori nichilominus humilitate et in multa omnium admiratione perseuerauit. Et uir quidem ille et uita uenerabilis et doctrina incomparabilis et signis illustris, omnibus inter se et monachos suos illos solemniter consopitis, peregre consummatus est, Christiane fidei pietati tam pretiosa morte quam uita eximia testimonium reddens. Non moueat,  quesumus, sanctitatem uestram liuor istorum, nec post fata quiescens, quibus ignoscat Deus; quod quem uiuum inexorabiliter sunt persecuti, et ueteres post mortem inimicitias in operum eius reliquiis demoliendis dissimulare non possunt. Reuerendo proinde successori eius domino nostro nunc Cantuariensi archiepiscopo, contra quem prefati monachi suum leuauere calcaneum, etiamsi ora humana tacuerint, opera eius testimonium perhibent de illo, cum luceant prorsus omnibus qui in domo sunt. In uiis ambulat gloriosorum predecessorum suorum; qui, si ueteres et noui reuoluuntur annales, similia a suis monachis pertulisse inuenientur. Iudicem eum esse incorruptissimum, personarum prorsus et munerum acceptione deducta,  nemo est in regno Anglicano qui dubitet. Benedictio proinde paruulorum pauperum, pusillorum ac uiduarum super eum continua ac copiosa descendit. Religiosi omnes non dominum eum uel iudicem, sed patrem inueniunt et aduocatum. In camera eius non solum ad colloquium, sed passim et indifferenter ad hospitii gratiam suscipit eos. De conscientia denique bona constans ei atque fidele testimonium perhibemus, quia ipse est unica ac potentissima Ecclesie Anglicane columna. Qui sicut in omnibus causis suis, ita et in hac tantam exhibuit patientiam, lenitatem atque modestiam, quanta nec nos scripto ad presens concipere possumus, et illi uobis plenius poterunt enarrare qui a latere eius ad  uos missi, ore ad os uobis loqui merebuntur. Sed de patientia eius illi semper ad impatientiam crescunt; et lenitate eius atque modestia abutentes contumaciores atque immitiores efficiuntur in dies. Cadat ergo in conspectu uestro uniuersitatis nostre humilis supplicatio, ut respondeat ei hodie ante uestrum iustitia sua, cui tot et tanta merita  sua et glorie beati martyris pia emulatio et totius Anglie communia uota suffragantur. Unum est quod precibus nostris adiicimus, ut si nos in commendatione unius alteriusue persone timore seu gratia excessisse timetis, consulere dignemini testimonium uniuerse terre, et eos, si placet, precipue qui de nigro sunt ordine, cum in his utique non debeant esse de iure suspecti; et inuenietis nos seruos uestros fideles in omnibus partibus parcius fuisse locutos. ualeat in Domino sancta paternitas uestra.





DLXXXIII. MONACHORUM ECCLESIAE CANTUARIENSIS AD PAPAM. Exponunt afflictiones suas.

 Innocentio Dei gratia summo pontifici conuentus  Cantuariensis Ecclesie, salutem. Multa et diuersa, imo et quedam sibi aduersa sanctitati uestre quandoque significamus; quia talia sunt que nos premunt. Sed in hoc confundimur quod ea que uere fiunt et non scribuntur, dum loquimur, dum auditis, forte in contrarium mutata sunt: adeo non simpliciter operantur qui nos affligunt, ut uel ita apud uos de mendacio non possint arguere, uel quod uno aliquo non preualent, multis nos possint uulneribus immutare; unde et modo feriunt, modo ictum suspendunt et iterum, antequam scissa ceant, repercutiunt. Eapropter non leuitati, quesumus, imputetis quod diuersa uel sibi dissona nuntiamus, qui utique maiestati uestre decreuimus non mentiri, sed nec omnia suggerere que patimur  in ueritate. Nunc autem quia substantia spei nostre apud uos est et casus urget quem silere non possumus, sanctitati uestre significandum duximus quod omnibus possessionibus nostris quasi de regis mandato iam tertio spoliati sumus postquam ad audientiam uestram confugimus ius nostrum sub iudicio uestro postulare, nullius delicti nobis conscii, nisi quod in causa ecclesiastica ius nobis dici petimus ab eo cui commissa est sollicitudo omnium Ecclesiarum. Itaque, sanctissime pater et domine, si quid potestis, adiuuate nos. Omnia enim potestis pro iustitia, sicut Apostolus de se ait. Nos autem pauperes Christi non rerum momenta sumus pro quibus debeat dignatio uestra  cum principibus dimicare. Sed officii uestri, si placet, memores estote; et sicut egregie Deo inspirante cepistis, ipso adiuuante specialis filie uestre Cantuariensis Ecclesie miserias amouete. ualeat et uigeat in Christo semper sanctitas uestra, ut per eum nostra deleatur miseria. Amen.



INNOCENTII III ROMANI PONTIFICIS REGESTORUM SIuE EPISTOLARUM LIBER SECUNDUS. PONTIFICATUS ANNO II, CHRISTI 1199.



I. CLERO, CONSULIBUS, ET POPULO uITERBIEN. De persecutione et pena hereticorum. 


 uergentis in senium seculi corruptelam non solum sapiunt elementa corrupta, sed etiam dignissima creaturarum ad imaginem et similitudinem condita Conditoris, prelata priuilegio dignitatis uolucribus celi et bestiis uniuerse terre testatur; nec tantum eo quasi deficiente iam deficit, sed et inficit et inficitur scabra rubigine uetustatis. Peccat enim ad extremum homo miserrimus; et qui non potuit in sui et mundi creatione in paradiso consistere, circa sui et orbis dissolutionem degenerat et pretii sue redemptionis circa fines seculorum  oblitus, dum uariis ac uanis questionum se nexibus ingerit  , seipsum laqueis sue fraudis innectit et incidit in foueam quam parauit. Ecce etenim inimico homine messi Dominice superseminante semen iniquum, segetes in zizania pullulant uel potius polluuntur, triticum arescit et euanescit in paleas, in flore tinea et uulpes in fructu demoliri uineam Domini moliuntur. Noua siquidem sub Nouo Testamento Achor progenies ex spoliis Iericho lingulam auream palliolumque furatur, et Abiron, Dathan et Core soboles detestanda, nouis thuribulis fermentatum thymiama nouis uolunt altaribus adolere, dum nox nocti scientiam indicat, dum cecus prebet ceco ducatum, dum hereses pullulant et quem diuine reddit hereditatis expertem, sue constituit  hereticus heresis et damnationis heredem. Hi sunt caupones, qui aquam uino commiscent et uirus draconis in aureo calice Babylonis propinant, habentes, secundum Apostolum, speciem pietatis, uirtutem autem eius penitus abnegantes. Licet autem contra uulpes huiusmodi paruulas, species quidem habentes diuersas, sed caudas adinuicem colligatas, quia de uanitate conueniunt in idipsum, diuersa predecessorum nostrorum temporibus emanauerint instituta, nondum tamen usque adeo pestis  potuit mortificari mortifera, quin sicut cancer amplius serperet in occulto et iam in aperto sue uirus iniquitatis effundat, dum palliata specie religionis et multos decipit simplices et quosdam seducit astutos; factus magister erroris, qui non fuerat discipulus ueritatis. Ne autem nos, qui licet circa horam undecimam inter operarios imo uerius super operarios uinee Domini Sabaoth sumus a Patrefamilias euangelico deputati, et quibus ex officio pastorali sunt oues Christi commisse, nec capere uulpes demolientes uineam Domini nec arcere lupos ab ouibus uideamur, et ob hoc merito uocari possimus canes muti non ualentes latrare, ac perdamur cum malis agricolis et mercenario comparemur: contra defensores, receptatores, fautores et credentes hereticorum  aliquid seuerius duximus statuendum; ut qui per se ad uiam rectitudinis reuocari non possunt, in suis saltem defensoribus, receptatoribus et fautoribus ac etiam credentibus confundantur; et cum se uiderint ab omnibus euitari, reconciliari desiderent omnium unitati. De communi ergo fratrum nostrorum consilio, assensu quoque archiepiscoporum et episcoporum apud sedem apostolicam existentium, districtius inhibemus ne quis hereticos receptare quomodolibet uel defendere, aut ipsis fauere uel credere quoquomodo presumat; presenti decreto firmiter statuentes ut, si quis aliquid horum facere forte presumpserit, nisi primo secundoue commonitus a sua super hoc curauerit presumptione cessare, ipso iure sit factus infamis nec ad publica  officia uel consilia ciuitatum nec ad eligendos aliquos ad huiusmodi nec ad testimonium admittatur. Sit etiam intestabilis nec ad hereditatis successionem accedat. Nullus preterea ipsi cogatur super quocunque negotio respondere. Quod si forsan iudex exstiterit, eius sententia nullam obtineat firmitatem nec cause alique ad eius audientiam perferantur. Si fuerit aduocatus, eius patrocinium nullatenus admittatur. Si tabellio, instrumenta confecta per ipsum nullius penitus sint momenti, sed cum auctore  damnato damnentur. In similibus etiam idem precipimus obseruari. Si uero clericus fuerit, ab omni officio et beneficio deponatur; ut in quo maior est culpa, grauior exerceatur uindicta. Si quis autem tales, postquam ab Ecclesia fuerint denotati, contempserit euitare, anathematis se nouerit sententiam incurrisse. In terris uero temporali nostre iurisdictioni subiectis, bona eorum statuimus publicari. Et in aliis idem fieri precipimus per potestates et principes seculares; quos ad id exsequendum, si forte negligentes exstiterint, per censuram ecclesiasticam appellatione postposita compelli uolumus et mandamus. Nec ad eos bona ipsorum ulterius reuertantur, nisi eis ad cor redeuntibus et abnegantibus hereticorum consortium aliquis uoluerit misereri;  ut temporalis saltem pena corripiat, quem spiritualis non corrigit disciplina. Cum enim, secundum legitimas sanctiones, reis lese maiestatis punitis capite, bona confiscentur ipsorum, eorum filiis uita solummodo ex misericordia conseruata; quanto magis, qui, aberrantes in fide Deum Dei Filium  Iesum Christum offendunt, a capite nostro, quod est Christus, ecclesiastica debent districtione precidi, et bonis temporalibus spoliari, cum longe sit grauius eternam quam temporalem ledere maiestatem. Nec huiusmodi seueritatis censuram orthodoxorum etiam exheredatio filiorum, quasi cuiusdam miserationis pretextu, debet ullatenus impedire, cum in multis casibus etiam secundum diuinum iudicium filii pro patribus temporaliter  puniantur, et iuxta canonicas sanctiones quandoque feratur ultio non solum in auctores scelerum, sed et in progeniem damnatorum. Decernimus ergo, etc., nostre inhibitionis et constitutionis, etc.

Datum Laterani, uIII Kal. Aprilis, pontificatus nostri anno secundo.



II. MELFIENSI EPISCOPO. Ut sponsalia inter impuberes contracta, si puberes facti consenserint, consummentur. 

Aliquo dubitationis scrupulo emergente, ea que incerta uidentur sancti Patres ad sedis apostolice decreuerunt oraculum perferenda. Quorum siquidem  uestigia laudabiliter imitatus, a nobis inquirere studuisti utrum inter duos parochianos tuos matrimonium quod, puella probante infra nubiles annos se ductam a uiro fuisse, de consilio dilecti filii nostri P. sancte Marie in uia Lata diaconi cardinalis, tunc apostolice sedis legati, per diuortii sententiam diremisti, possis redintegrare licenter, cum eadem puella iam nubilem etatem attingens consensum adhibeat et nullus ex eis ad alia uota se duxerit transferendum. Ad quod tibi taliter respondemus, quod nisi aliam causam rationabilem interuenire cognoueris, securus ad copulam ipsius matrimonii tibi patet absque aliqua hesitatione processus.

 Datum Laterani, II Idus Martii.



III. GUID. ABBATI MONASTERII SANCTAE MARIAE DE LUNDORS EIUSQUE FRATRIBUS, TAM PRAESENTIBUS QUAM FUTURIS, REGULAREM uITAM PROFESSIS IN PERPETUUM. De confirmatione priuilegiorum. 

Religiosam uitam eligentibus, etc. usque ad uerbum ordo monasticus, qui secundum Deum et beati Benedicti regulam in eodem monasterio, etc. usque ad uerbum uocabulis. Locum ipsum in quo prefatum monasterium a dilecto filio nobili uiro Dauid comite fratre karissimi in Christo filii nostri W. illustris Scotie regis constructum est, cum omnibus pertinentiis suis, per suas rectas diuisas, et liberam curiam  in terra uestra et firmam pacem infra diuisas ipsius uille de Lundors, sicut charta dicti comitis protestatur; ecclesiam quoque eiusdem uille de Lundors cum omnibus pertinentiis suis, scilicet capellas de Bundamor et terram ad predictam ecclesiam pertinentem, per suas rectas diuisas, et alias terras in eadem uilla, sicut in charta eiusdem comitis continetur; insulam que uocatur Redinche et piscarias in They, iuxta prenominatam insulam; molendinum de Lundors, cum omni secta sua et multura; ecclesiam quoque de Dundee cum omnibus pertinentiis suis, et terram ad eamdem ecclesiam pertinentem, et unum toftum in burgo de Dundee liberum et quietum ab omni seruitio et exactione; et unam carrucatam terre in uilla de Neutile; et in  uilla de Pert, terram que uocatur insula ultra Mineth Fintreth per suas rectas diuisas cum omnibus pertinentiis suis. Ecclesiam eiusdem uille cum pertinentiis suis. In Garuiah, Lethgauel et Malind cum omnibus pertinentiis suis per suas rectas diuisas; ecclesiam de Rotcheth cum capellis suis, scilicet Inuerurin et Munchegin et aliis pertinentiis suis; ecclesiam de Durnah, ecclesiam de Prame, ecclesiam de Rathmuriel, ecclesiam de Inchemabanin, ecclesiam de Culsamuel. In episcopatu Lincolnien. ecclesiam de Cuningrone, ecclesiam de Wissinden. In episcopatu de Stratheren, ecclesiam de Mothel, ecclesiam de Chelalcmund cum capellis predictarum ecclesiarum et terris et decimis ac omnibus earum  pertinentiis ad proprios usus monachorum concessis, et unum plenarium toftum in burgo de Inuerurin liberum et quietum ab omni seruitio et exactione. Decimas omnes quas habetis in terra predicti comitis et extra. Ex donatione quoque regis Scotie unum plenarium toftum in burgo de Berrwic, et aliud plenarium toftum in burgo de Striuelin, plenarium toftum in burgo de Carel, plenarium toftum in burgo de Perth, plenarium toftum in burgo de Forfar, plenarium toftum in burgo de Munros et unum plenarium toftum in burgo de Aberdeen, et terram unam in uilla de Perth. in libero burgagio. Sane noualium uestrorum etc. Prohibemus insuper ut nulli, etc.  Cum autem generale interdictum, etc. Chrisma uero, etc. Sepulturam preterea, etc. Prohibemus insuper ut infra fines, etc. Ad hec etiam inhibemus ne quis in uos, etc. Obeunte uero te, etc. Decernimus ergo, etc. Salua sedis apostolice auctoritate et diecesani episcopi canonica iustitia. Si qua igitur, etc.

Datum Laterani per manum Rainaldi domini pape notarii, cancellarii uicem agentis, XIII Kalend. Aprilis, indictione I. incarnationis Dominice anno 1198, pont. uero domini Innocentii Pape III anno secundo. [Legendum, Indict. II. incarn. Dom. anno 1199.]



Iu. CONSULIBUS ET POPULO ESINIS. Ut in reducenda Marchia ad obedientiam pontificis diligenter laborent. 


Cum apostolice sedis iurisdictio spiritualis nullis terminis coarctetur, imo super gentes et regna sortita sit potestatem, in multis etiam per Dei gratiam eius extenditur iurisdictio temporalis; que, licet aliquando uisa fuerit propter quorumdam uiolentiam coarctari, nunc tamen eo faciente nobiscum signum in bonum qui imperat uentis et mari et facit tranquillum, qui deponit potentes et exaltat humiles, uiolentia per se ipsum [f. peruersorum] humiliata, redit in potentatum antiquum et de die in diem amplius dilatatur; non homine pugnante pro nobis, sed Deo potius respiciente humilitatem nostram et uiolentiam ab Ecclesia repellente. Ecce etenim per  Dei gratiam ad fidelitatem Ecclesie cum Perusin. Tudertin. Castellan. et aliis adiacentibus ciuitatibus, munitionibus et castellis ducatus rediit Spoletanus, et magna pars Thuscie que in nostris priuilegiis continetur. Ecce etenim uniuersa fere Marchia, preter Camarinen. et Esculan. ciuitates, quas tamen speramus in proximo redituras, faciente Domino ac uestro studio procurante, deuote rediit ad fidelitatem Ecclesie ac fideliter per Dei gratiam in ipsius deuotione persistit; que uere per se dicere potest: Iugum meum suaue est, et onus meum leue . iugum sane quod iuuat, et onus quod non onerat, sed honorat; iugum etiam quod inexperti fortiter diligunt et experti fortius concupiscunt;  onus quod nescit sarcinam grauitatis, sed exonerat potius oneratos. Nos itaque studium et sollicitudinem uestram sollicitius attendentes, uniuersitati uestre copiosas gratiarum exsoluimus actiones, quod quam citius se obtulerit opportunitas, ad fidelitatem sedis apostolice matris uestre humiliter rediistis et alios ad dominium Ecclesie reuocandos dilectis filiis nostris C. tituli Sancti Laurentii in Lucina et I. tituli Sancte Prisce presbyteris cardinalibus, tunc apostolice sedis legatis, quos ad partes uestras circa nouitatis nostre primordia destinauimus, astitistis uiriliter et potenter nec personis nec rebus parcentes, sicut euidentius operis euidentia manifestat et nuper dictus Sancte Prisce presbyter cardinalis ad presentiam  nostram reuertens nobis et fratribus nostris uiua uoce plenius intimauit. Ut igitur laudabile fidelitatis uestre principium finis laudabilior subsequatur, rogamus discretionem uestram, monemus et exhortamur in Domino, ac per apostolica scripta uobis mandamus quatenus in incepta fortitudine persistentes ac reuocandas ciuitates predictas ad nostri fidelitatem dominii detis operam efficacem, ut cum tota Marchia, dante Domino, fuerit in fidelitate sedis apostolice solidata, ipsius promissionis presidio et nostra protectione letetur. Nos enim ad honorem totius Marchie ac ciuitatis uestre profectum, dante Domino, efficaciter intendemus.

Datum Laterani XuI Kal. Aprilis, pont. nostri anno secundo.



u. R. EPISCOPO S. ANDREAE. Nisi intra tempus iuris Ecclesiarum patroni presentent, deuoluitur ad superiorem. 


 Sicut nobis tua fraternitas intimauit, monachi quidam et canonici regulares, Ecclesias que ad eorum presentationem pertinent, in tuo episcopatu habentes propriis usibus deputare nituntur nec ibi uolunt ad eas, cum uacauerint, personas idoneas presentare, quin potius occasione concessionis quorumdam episcoporum uicarios in eis pro sua instituunt et destituunt uoluntate, admissos ita pensionibus onerantes quod nec ecclesiis competenter possunt pre paupertate nimia deseruire nec episcopo  in episcopalibus respondere nec hospitalitatem, sicut conuenit, transeuntibus impertiri. Nolentes autem ut status Ecclesiarum debitus et antiquus per alicuius insolentiam subuertatur, fraternitati tue per apostolica scripta mandamus quatenus, nisi a iurisdictione tua exempte sint ecclesie supradicte, premissos excessus studeas rationabiliter emendare; et nisi prefate persone infra tempus in Lateranensi concilio constitutum ad Ecclesias uacantes tibi personas idoneas presentauerint, ex tunc tibi liceat, appellatione remota, in eisdem ordinare rectores, qui eis et preesse nouerint et prodesse; ita quod ex hoc nullum patronis in posterum preiudicium generetur.

 Datum Laterani, uI Kal. Martii, pont. nostri anno secundo.



uI. R. EPISCOPO S. ANDREAE. Crescente numero parochianorum, nouam licet exstruere Ecclesiam. 

Sicut nobis tua fraternitas intimauit, cum in parochia sancti Andree pauci homines antiquitus fuerint et rari habitatores, unicam tantum matricem et parochialem ecclesiam deuotio sibi fidelium fabricauit. Nunc autem, diuina gratia faciente, usque adeo multitudo excreuit in eadem parochia populorum, quod ad animarum euitanda pericula, que ibidem  proponuntur sepius imminere, alia sit ecclesia necessario construenda. Cum itaque damnis rerum temporalium sint animarum pericula preferenda, fraternitati tue, de qua indubitatam fiduciam obtinemus, committimus, qualiter sit super his que premisimus procedendum: ut si utilitati fidelium noueris expedire, Deum habens pre oculis, sine contradictione cuiuslibet nouam ualeas ecclesiam fabricare; prouisurus attentius, ut concessa tibi non abutaris licentia; ne forte priuilegium merearis amittere, si permissa tibi abusus fueris potestate.

Datum Laterani, Iu Nonas Martii.



uII. MATTHAEO CENETENSI EPISCOPO. Ne feuda et res Ecclesie alienentur absque ceremoniis iuris. 


 Que in Ecclesiarum et ecclesiasticorum uirorum preiudicium attentantur firmitatem sortiri non decet, sed ad Ecclesiarum indemnitatem debent potius infirmari. Sane peruenit ad audientiam nostram quod Teruisin. et coneglanen. constituendi sibi  , et utinam sibi tantum, iurisdictionem temere usurpantes, impietatem palliant sub nomine pietatis et dum quibusdam ex alieno gratiam exhibere nituntur, Ecclesiis sunt et uiris ecclesiasticis onerosi. Constituerunt siquidem, sicut accepimus, quod si quis se ad inopiam uergere probabiliter allegauerit,  alienandi feudum quod ab Ecclesia uel aliis tenet, per officiales ad hoc a Teruisinis ciuibus et Coneglanen. deputatos liberam habeant facultatem nec emptor priori teneatur domino respondere, nisi tantummodo in sexta parte pretii, quam ipsi, si recipere uoluerit, exhibebit; ex quo ecclesiastica non modicum iura leduntur. uolentes igitur Ecclesiarum indemnitati consulere et huiusmodi grauaminibus prouidere, constitutionem huiusmodi et uenditiones feudorum ecclesiasticorum factas sine legitimo ecclesiasticarum personarum assensu, occasione constitutionis imo uerius destitutionis uel destructionis istius, presentium auctoritate cassamus et uires decernimus non habere. Nulli ergo, etc. hanc paginam nostre cassationis, etc.

 Datum Laterani, X Kalend. Aprilis.



uIII. AQUILEGIEN. PATRIARCHAE, ET EPISCOPO FERRARIEN. Ut curam et instaurationem Cenetensis Ecclesie auctoritate apostolica suscipiant. 

Utilitas et necessitas dispensationem inducunt et repentini casus, etsi non noua, non tamen usitata remedia nos excogitare compellunt. Sane cum apostolica sedes super uniuersis Ecclesiis non humani sed diuini muneris largitate magisterium susceperit et primatum et nobis, licet immeritis, ad ipsius regimen euocatis, super cunctis fidelibus sollicitudo  sit credita pastoralis, sic ad eorum statum nos decet aciem apostolice prouisionis extendere, et obuiemus uiolentie iniquorum et eorum [f. aliorum] necessitatibus consulamus. Accepimus siquidem, uenerabili fratre nostro Cenetensi episcopo intimante, quod ecclesia Ceneten. et uilla in planitie sunt fundate; quas propter loci debilitatem et raritatem inhabitantium, ab iniquorum incursibus tueri non potest, imo usque adeo incursui exposite sunt hostili, ut nuper uilla eadem a Teruisinis destructa fuerit, et ecclesia cathedralis cum aliis duabus combusta, altaria diruta et deiecta, nec licuit relinqui reliquias in solo, altaribus desolatis, nec meruerunt esse Teruisinorum reliquie reliquie martyrum et sanctorum. Ut igitur uno et eodem  remedio et malignis malignandi tollamus materiam et eidem ecclesie in necessitatibus consulamus, cum idem episcopus ecclesiam ipsam uel ad castrum Ceneclan. quod populosum dicitur et munitum, uel ad aliam partem eiusdem uille tutiorem de licentia nostra transferre disponat, fraternitati uestre per apostolica scripta mandamus quatenus accedentes ad locum, in castro predicto, uel in eadem uilla Cenete in loco magis munito, prout utilitati eiusdem ecclesie magis uideritis expedire, auctoritate nostra suffulti, cum id uobis ex uestra non liceat, transferendi sedem et fundandi eamdem ecclesiam episcopo memorato, sublato appellationis obstaculo, concedatis liberam facultatem.

Datum Laterani, uIII Kalend. Aprilis, pont. nostri  anno secundo.



IX. ILLUSTRI MIRAMOLINO REGI MARROCHETAN. ET SUBDITIS EIUS, AD uERITATIS NOTITIAM PERuENIRE, AC IN EA SALUBRITER PERMANERE. Significatur institutio facta super redemptione captiuorum paganorum a Christianis et Christianorum a paganis. 

Inter opera misericordie, que iehsu Christus Dominus noster fidelibus suis in Euangelio commendauit, non minimum locum obtinet redemptio captiuorum. Unde personis illis que circa talia occupantur fauorem debemus apostolicum impertiri  Sane uiri quidam, de quorum existunt numero presentium portitores, nuper diuinitus inflammati, regulam et ordinem  inuenerunt, per cuius instituta tertiam partem prouentuum omnium quos uel nunc habent uel in futurum poterunt obtinere in redemptionem debent expendere captiuorum, et ut melius ualeant suum propositum adimplere, cum sepe facilius per commutationem quam per redemptionem de captiuitatis ergastulo ualeant liberari, ut paganos captiuos a Christianis redimant est concessum, quos pro liberandis Christianis debeant commutare. Ceterum quoniam opera que premisimus et Christianis expediunt et paganis,  huiusmodi uobis duximus per apost. litteras intimanda. Inspiret autem uobis ille qui uia, ueritas est et uita, ut agnita ueritate, que Christus est, ad eam uenire quantocius festinetis.

Datum Laterani, uIII Idus Martii, pont. nostri anno secundo.



X. CAPITULO XANTONEN. Confirmatur constitutio de quadragenario numero canonicorum. 

Constitutionibus que in Ecclesiis facte canonicis non obuiant institutis, cum ab apostolica sede sue robur confirmationis exspectant, fauorem apostolicum libentius impertimur; ut ea que pro ipsarum  utilitatibus ordinantur inconuulsa maneant firmitate, et que stabilita ratio comitatur aliquorum temeritas non infirmet. Eapropter, dilecti in Domino filii, uestris iustis postulationibus grato concurrentes assensu, institutionem quam de quadragenario canonicorum numero cum assensu uenerab. fratris nostri episcopi uestri, consentiente et assistente bone memorie W. archiepiscopo Burdegalensi et pie recordationis Henrico quondam Albanensi episcopo tunc apostolice sedis legato approbante idipsum, in Ecclesia uestra fecistis, sicut rationabiliter facta est, auctoritate apostolica confirmamus et presentis scripti pagina communimus, auctoritate apostolica districtius inhibentes ne aliquis ad receptionem alicuius ultra numerum constitutum qualibet  uos temeritate, saluo in omnibus apostolice sedis mandato, compellat; nisi forte Ecclesie facultates in tantum excreuerint, quod earum prouentus pluribus sufficere dignoscantur. Decernimus ergo, etc., nostre confirmationis, etc.

Datum Laterani, uI Kal. Aprilis, pontificatus nostri anno secundo



XI. PICTAuEN. EPISCOPO. Ne monachis liceat sine abbatis licentia in alium ordinem transire. 

Proposita nobis dilectorum filiorum abbatis et conuentus Sancti Rufi querimonia demonstrauit  quod A. Iordani eorum canonicus habitu regularium canonicorum reiecto, sine abbatis sui licentia in monasterio Malleacen. suscepit ordinem et regulam monachorum. Cum igitur iuxta canonicas sanctiones religiosi canonici non credantur a consortio sanctorum monachorum seiuncti, fraternitati tue per apostolica scripta mandamus quatenus, si tibi constiterit de premissis, iamdictum canonicum ad Ecclesiam redire priorem, monitione premissa, per censuram ecclesiasticam, appellatione remota, compellas; ubi et memorialem cucullam eum deferre facias et ultimum in choro manere; ut exemplo eius alii similia non attentent.

Datum Laterani, XIII Kalend. Aprilis, pontificatus nostri anno secundo.



XII. MARTINO PRIORI ET FRATRIBUS CAMALDULEN. Quadraginta annorum possessio ualet. 


Postulastis nuper a bonis ut eremo Camaldulensi et Ecclesiis aliis ad ipsam spectantibus super decimis et possessionibus, quas per annos quadraginta pacifice possederunt, paterna uellemus in posterum sollicitudine prouidere, quatenus nullius temeritas possit possessionem eorum que premisimus impedire. Nos igitur uolentes iustis petitionibus uestris fauorem apostolicum impertiri, districtius auctoritate presentium inhibemus ne uos uel Ecclesias uestras super illis que bona fide per annos quadraginta continue possedistis aliquis  presumat de cetero molestare. Nulli ergo, etc., nostre prohibitionis, etc.

Datum Laterani, uI Idus Martii, pontificatus nostri anno secundo



XIII. MUTINEN. EPISCOPO. Temerarie appellationes non sunt recipiende. 

Benignitate iuris plurimi hodie abutentes, in sui erroris defensionem assumunt quod in grauaminum fuerat releuationem inuentum; et ut suorum superiorum correctionem eludant, sine causa frequenter ad apostolicam sedem appellant. Sane ad audientiam apostolatus nostri peruenit quod quidam clerici Mutinen. diecesis turpia usurarum lucra captantes,  fornicationibus et adulteriis et aliis criminibus dediti, clericalem honestatem inhoneste uiuendo diffamant; in quos si quando canonice animaduertere forte uolueris, ad audientiam apostolice sedis appellant. Quia uero appellationis remedium est inuentum non in diffugium malignantium, sed in remedium oppressorum, fraternitati tue auctoritate presentium indulgemus ut ad talium correctionem canonicam, si eorum crimina fuerint manifesta, omni appellatione remota, si uero non manifesta fuerint, appellatione frustratoria non obstante, procedas. Nulli ergo, etc.

Datum Laterani, uII Idus Martii.



XIu. ARGENTIN. EPISCOPO. Ne incendiarii et excommunicati in ecclesia sepeliantur. 


Ad audientiam nostram noueris peruenisse quod in tua diecesi, contra sanctiones canonicas et consuetudinem hactenus approbatam, excommunicati propter crimen incendii per uiolentiam laicalem traduntur sepulture ecclesiastice. Quia uero id redundat in Ecclesiarum omnium et iuris ecclesiastici lesionem, fraternitati tue per apostolica scripta mandamus et districte precipimus quatenus ex parte nostra districte inhibeas ne qui excommunicatos huiusmodi in cemeterio audeant ecclesiastico tumulare. Quod si secus, quod non credimus, fuerit forte  presumptum, tam presumptores quam defensores eorum in tua diecesi constitutos, monitione premissa, usque a satisfactionem condignam excommunicationis sententia sublato appellationis obstaculo, innodare procures. Quod si nec sic a sua uoluerint presumptione cessare, terras eorum subiicias sententie interdicti. Tumulatos uero, qui ob dictam causam excommunicati, non percepto absolutionis beneficio decesserunt, a cemeterio facias Christiano expelli. Illis autem qui resipuerint et condignam uoluerint agere penitentiam, si propter ineuitabiles casus ad sedem apostolicam accedere non ualuerint  , recepto publice iuramento quod super hoc nostro debeant parere mandato, beneficium absolutionis impendas. Taliter super predictis mandatum  apostolicum impleturus, quod aliorum culpa in penam tuam non debeat retorqueri.

Datum Laterani, XuI Kalend. Aprilis, pontificatus nostri anno secundo.

In eumdem modum archiepiscopis et episcopis  per Teutoniam constitutis.



Xu. PRIORI ET CLERICIS SANCTI PETRI EXTRA PORTAM SPOLETI. Quod sententiam inter ipsos et episcopum Spoletanum a cardinali latam confirmarit. 

Cum inter uenerab. fratrem nostrum B. Spoletanum episcopum ex una parte et uos ex altera, super plebe Sancti Brictii cum capellis suis et ecclesia  Sancti Gregorii  in xenodochio, que pro parte media utrinque mutuo petebatur, et capellis Sancti Pauli de Azano et Sancti Angeli de Naci, controuersia uerteretur, eam dilecto filio nostro G. Sancti Nicolai in carcere Tulliano diacono cardinali commisimus terminandam. Ipse uero, auditis rationibus partium et plenius intellectis, habito consilio quorumdam de fratribus nostris et aliorum prudentum uirorum, pro uobis sententiam de nostro mandato apud sedem apostol. promulgauit, quemadmodum in suis litteris plenius continetur. Nos ergo sententiam ipsam, sicut rationabiliter lata est, ratam habentes, eam auctoritate apostolica confirmamus, etc. Saluo quatuor solidorum illius monete que tunc in  ciuitate Spoletana currebat per annos singulos episcopo memorato, quod bone memorie M. predecessor eius in predicta plebe sibi noscitur reseruasse, sicut in authentico facte uobis donationis ab ipso reperitur expressum. Nulli ergo, etc.

Datum Laterani, XuI Kalend. Aprilis, pontificatus nostri anno secundo.



XuI. R. ABBATI S. IULIANI, ET I. PRIORI S. GREGORII SPOLETANI. Ut in possessionem rei adiudicate inducantur. 

Cum inter uenerabilem fratrem nostrum, etc., ut  supra fere in eumdem modum, usque ad uerbum continetur. Ut autem nichil more uel difficultatis rectis dispositionibus afferatur, per apostolica uobis scripta mandamus quatenus iam dictum priorem in corporalem predictarum [ecclesiarum] possessionem, que sibi adiudicate sunt per sententiam cardinalis, et rerum ad eas spectantium, appellatione remota, mittere procuretis; contradictores, si qui apparuerint, censura ecclesiastica cercentes. Quod si ambo, etc., alter, etc.

Datum Laterani, XII Kalend. Aprilis, pontificatus nostri anno secundo.



XuII DONATO ALADEN. EPISCOPO EIUSQUE SUCCESSORIBUS CANONICE SUBSTITUENDIS IN PERPETUUM. De priuilegiorum confirmatione. 


In eminenti apostolice sedis specula, licet immeriti, disponente Domino constituti, etc., usque ad uerbum uocabulis. Locum ipsum in quo prefata Aladen. ecclesia sita est cum omnibus pertinentiis suis; insulam Gedig Corbali, Cellarloch, Senhcui, cum insula Dori, Glenngallrigi, Glenech, Cellardub. Achad, Gunnig, Drognechan, Carnamalgaid, Raith, Ceman, Cassel, Bernach cum suis pertinentiis: Dumaaiss, Imbertrach, Cillialid, Munriuadoig, Rathneogid et Raithcerna, que omnia ad mensam episcopalem pertinent. Drumart, Scrinadanmani cum pertinentiis suis; Cellbroccada, Cellcorechach, Lassariani cum  Usuauio cum pertinentiis suis. Cellmagsalgam, Ceslglassi, Cellanli et Cellnagaruan cum pertinentiis suis; Roseric cum pertinentiis suis, Ardomain cum pertinentiis suis, Arrdachad Usuanig cum pertinentiis suis, Innislaig, Dorimenniainni cum suis pert., Olenaclassi, Oruidlachacon cum pertinentiis suis et Dargauillachon cum pertinentiis suis; Maggamnach cum pertinentiis suis, Drumnanagel cum suis pert., Cellerannan cum pertinentiis suis, Celldariuled cum suis pert., Crosrechig. cum suis pert., Innisgluaribrandam cum pertinentiis suis. Cathir cum pert., Cellchoman cum pertinentiis suis, Dunfini cum pertinentiis suis, Cellbrigdi cum pertinentiis suis. Lecu cum suis pertinentiis, Olechutrialacha cum pertinentiis  suis, Balischriniutrialacha, Baliscrini, Magneglan, Cellcumin cum pertinentiis suis, Cellgoban cum pertinentiis suis, Cellalad cum pertinentiis suis, Cellcormich cum pertinentiis suis, Cellro cum pertinentiis suis, Grospatrai cum pertinentiis suis et Domnachinor. Prohibemus insuper ne interdictos etc. Libertates preterea etc. Decernimus ergo, etc. Salua in omnibus apostolice sedis auctoritate, et Tuamen. archiepiscopi debita reuerentia. Si qua igitur, etc.

Datum Laterani, per manum Rainaldi domini pape notarii, cancellarii uicem agentis, III Kalend. Aprilis, indictione II, Incarnationis Dominice anno  1198, pont. uero domini Innocentii pape III anno secundo.



XuIII. DECANO ET CAPITULO ABRINCEN. Ut, propter conmissum in electione priori uitium, nunc recte alium eligant episcopum 

 Inter corporalia et spiritualia, etc., ut supra in lib. primo, epist. 532, in litteris decano et capitulo Andegauen. directis, fere in eumdem modum, usque ad uerbum et quamuis factum istud ratione causarum et etiam personarum tam celebre fuerit et solemne, ut cum in partibus illis ab omnibus fere sciretur, a uobis non potuerit uel debuerit ignorari, presertim cum per assertionem dilecti filii magistri  N. de Aquila in Ecclesia uestra scholarum magisterium obtinentis certificati fueritis de premissis, et per confessionem nuntiorum uestrorum in auditorio nostro factam nobis constiterit quod suspensio prefati electi octo diebus electionem precesserit memoratam; uos tamen nichilominus ad Ecclesiam tunc temporis non uacantem W. Tollen., post appellationem etiam ab eodem magistro ad sedem apost. interpositam, eligere presumpsistis, contra quem multa fuerunt in auditorio nostro proposita, que ad reprobandam ipsius electionem citra premissa impedimenta sufficere uidebantur; uel quod primo electo nondum rite translato, se in locum ipsius tanquam uiuentis intrudi non debuit consentire; quod cum non fecerit, secundum canones ab ecclesiastica debuit  communione depelli; cum et contra eum esset specialiter appellatum, qui propter ignorantiam litterarum et quia de gremio non erat Ecclesie, nisi eius clericis antea reprobatis non poterat postulari; presertim cum inter uos plerique idonei haberentur. In subscriptionibus etiam litterarum uestrarum quedam repugnantia uidebatur, aliis asserentibus singulos subscripsisse, aliis quod prefatus magister scholarum causas friuolas assignando pro sua recesserit uoluntate. Et cum uiginti sint Ecclesie uestre canonici, absente parte tertia, et nichil de ipsa electione sciente nouemdecim canonicorum subscriptiones ibidem inuente fuerunt. Unus etiam de presentibus, nepos scilicet uenerabilis fratris nostri Andegauen. episcopi, minor quatuordecim  annis, nec locum in capitulo nec stallum habebat in choro. Alius etiam se tunc fuisse absentem et quod contradixerit facto uestro et appellauerit ante factam electionem, in auditorio nostro est publice protestatus, unde crimen falsi committentes poterant formidare. Cumque huiusmodi et similia obiicerentur prefato W., tanquam reus delatos ante sententiam honores non poterat postulare, cum et secundum canones ualde graue sit et indecens ut uir, de quo talia referuntur, cum ante discuti et disquiri debeat, honoretur. Ad hec accedit quod idem W. astrictus curie nexibus perhibetur et cum filios habeat undecunque, fraudulenter proponitur  in diaconum ordinatus. His igitur et similibus contra factum uestrum in nostro et fratrum nostrorum auditorio allegatis, cum nobis de ueritate negotii constitisset, attendentes quod non statim qui accusatur reus est, sed qui conuincitur criminosus, quamuis multa contra prefatum W. fuissent proposita, quia tamen nulla probata fuerunt, communicato fratrum consilio non ob impedimentum persone, sed propter electionis uitium, quod a uobis factum fuerat circa premissam electionem duximus irritandum, uniuersitati uestre per apostolica scripta mandantes quatenus conuenientes in unum, et Spiritus sancti gratia, sicut moris est, inuocata, in patrem et episcopum animarum uestrarum talem personam canonice ac concorditer eligatis, que  tam preesse nouerit quam prodesse; per cuius circumspectionem prouidam et prouidentiam circumspectam Abrincen. Ecclesia, preueniente diuina gratia et sequente, in spiritualibus et temporalibus ualeat salubriter gubernari.

Datum Laterani, XuI Kalend. Aprilis, pontificatus nostri anno secundo.



XIX. ABBATI SANCTI MARIAE DE CASANOuA EIUSQUE FRATRIBUS, TAM PRAESENTIBUS QUAM FUTURIS, REGULAREM uITAM PROFESSIS IN PERPETUUM. De confirmatione priuilegiorum 

Religiosam uitam eligentibus, etc., usque ad uerbum ut ordo monasticus, qui secundum Deum et  beati Benedicti Regulam atque institutionem Cistercien. fratrum in eodem monasterio, etc., usque ad uerbum uocabulis. Locum ipsum in quo prefatum monasterium situm est, cum ommibus pertinentiis suis. Ex dono nobilis uiri Berardi comitis Laureti, terras cultas et incultas, uineas et siluas, que his finibus concluduntur, uidelicet a pede fluminis qui dicitur Scaone usque ad riuum Camardelle, et ascendunt per ipsum riuum Camardelle usque ad uiam publicam que uadit super Sanctum Stephanum et transit per ipsam uiam et reuertitur in predicto flumine Scaonis. Culturam comitis Laureti que iacet in ualle S. Stephani super uiam et subter uiam cum pertinentiis suis. uineam de Castro Celere cum pertinentiis  suis et locum qui dicitur Campus Sacer cum suis pertinentiis. Sane laborum, etc. Liceat quoque uobis, etc. Prohibemus insuper, etc. Illud districtius inhibentes ne terras, etc. Ad hec etiam prohibemus ne aliquis monachus, etc. Licitum preterea sit uobis in causis propriis, etc. Insuper auctoritate apostolica inhibemus ne ullus episcopus in cuius parochia, etc. Illud attendentes, etc, Pro consecrationibus uero, etc. Quod si sedes, etc. Quia uero interdum, etc. Porro si episcopi, etc. Paci quoque, etc. Preterea omnes libertates, etc. Decernimus ergo, etc. Salua sedis apostolice auctoritate. Si qua igitur, etc.

Datum Laterani, per manum Rainaldi domini pape  notarii, cancellarii uicem agentis, XuI Kalend. Aprilis, indictione II, Incarnationis Dominice anno 1198, pontificatus uero domini Innocentii pape III anno secundo.



XX. LUGDOLFO MAGDEBURGENSI ARCHIEPISCOPO Ipsi dat facultatem beneficia ecclesiastica conferendi et prelatos ad obsequium cogendi. 

Superna prouidentia, que populum humanum per diuersa rectorum officia statuit in rectitudine gubernandum, pontificalem ad hoc tibi contulit dignitatem, ut per congruam exsecutionem officii tibi crediti sis aliis uirtutis speculum et exemplar. Et licet omnium tibi subditorum cura generalis incumbat,  tamen circa Ecclesias et ecclesiasticas constitutiones tibi sollicitudo imminet specialis; ut per tuam diligentiam Ecclesie ipse prout conuenit ordinentur, et rite singulis ordinatis in eis diuini cultus obsequia celebrentur. Nos igitur in his, in quibus cum Deo possumus, tibi fauorem apostolicum impertiri uolentes, ut officium tibi commissum ualeas liberius exercere, tibi auctoritate presentium liberam concedimus facultatem ut prelationes, dignitates, prebendas et cetera beneficia Ecclesiarum illarum que sunt tibi metropolitico iure subiecte, appellatione cessante ualeas idoneis conferre personis, si iuxta constitutionem Lateranen. concilii illi, ad quos pertinent, ad commonitionem tuam ea neglexerint ordinare. Tibi preterea pagina presenti  concedimus ut prelatos tue iurisdictioni subiectos per censuram ecclesiasticam auctoritate nostra preuia ratione compellas ad consueta et debita tibi obsequia exhibenda. Nulli ergo, etc.

Datum Laterani, uII Idus Aprilis, pontificatus nostri anno secundo.



XXI. DECANO MAIORIS ECCLESIAE MAGDEBURGEN. Ipsi indulget ut decanatum Magdeburgensem retineat. 

Sacrosancta Romana Ecclesia, etc. usque ad uerbum fili, super inopinato casu tue cecitatis tibi plurimum condolentes et gerentes erga te pie compassionis  affectum, personam tuam, cum omnibus que in presentiarum rationabiliter possides, sub beati Petri et nostra protectione suscipimus. Specialiter autem decanatum ipsum Magdeburgensis Ecclesie, sicut ipsum iuste ac pacifice possides, deuotioni tue auctoritate apostolica confirmamus et presentis scripti pagina communimus; mandantes ut quod per te non poteris adimplere, per idoneum uicarium exsequaris. Nulli ergo, etc.

Datum Laterani, uI Kal. Aprilis, pont. nostri anno secundo  .



XXII. ABBATI ET CONuENTUI SANCTI RUFI. Ut sententia Lugdunensis archiepiscopi pro ipsis lata firma rataque maneat. 


Sententia que ex delegatione sedis apostolice ratione preuia promulgatur, firma debet et illibata consistere; et ne in posterum aliquorum temeritate ualeat perturbari, apostolico est munimine roboranda. Eapropter, dilecti in Domino filii, uestris postulationibus grato concurrentes assensu, sententiam quam uenerabilis frater noster Rain. Lugdunen. archiepiscopus in causa que inter uos ex una parte et Hospitalarios ex altera super ecclesia Sancti Iacobi de ualentia uertebatur, ex delegatione sedis  apostolice noscitur promulgasse, sicut iuste lata est, nec legitima appellatione suspensa et in ipsius archiepiscopi authentico plenius continetur, ad exemplar bone memorie Celestini pape predecessoris nostri auctoritate apostolica confirmamus et presentis scripti pagina communimus. Nulli ergo, etc

Datum Idibus Martii, pontificatus nostri anno secundo.



XXXIII. P. SANCTAE MARIAE IN uIA LATA DIAC. CARD., APOTOLICAE SEDIS LEGATO. Ipsius industriam in concordandis Gallorum et Anglorum regibus laudat. 

 Sollicitudinem tuam dignis in Domino laudibus commendamus, quam nec difficultas itineris nec infirmitas corporis nec debilitas egritudinis reuocare potuit, aut etiam retardare quo minus festinares ad mandatum apostolicum adimplendum et semen uerbi Dominici ac uerbum pacis carissimorum in Christo filiorum nostrorum Ph. Francorum et R. Anglorum regum illustrium auribus tam sapienter quam salubriter instillares. Dedit autem Dominus, qui est in se sperantium fortitudo, affectibus tuis in te nostris effectum et eorumdem corda regum, indurata prius, ad uocem predicationis tue misericorditer emolliuit; ut etsi nondum plenam pacem statuere potueris, inter ipsos treugas saltem quinquennes receperint,  et a multis de uere pacis concordia per tuum studium ineunda speretur. Ut autem ad seruandas treugas iam initas et statuendam plenam pacem melius ualeas cercere rebelles, discretioni tue auctoritate presentium facultatem liberam indulgemus quidquid uel in reges ipsos uel in terras eorum, aut alios et terras ipsorum, ecclesias et ecclesiarum prelatos propter hec uel aliqua que istorum aliqua uel utrumque contingant, statuendum uideris, sublato cuiuslibet contradictionis et appellationis obstaculo, libere statuendi et transgressores ac contumaces feriendi  districtione qua noueris expedire. Quia uero quosdam nobiles de utroque regno, qui signum Dominice crucis assumpserant, a bone memorie Cle. [f. Celestino] papa predecessore nostro per falsitatis expressionem uel suppressionem ueritatis, absolutionis indulgentiam accepimus impetrasse, cogendi tales ad implendum uotum peregrinationis emissum, non obstante indulgentia per subreptionem obtenta, cum mendax precator carere debeat impetratis, liberam tibi concedimus auctoritate apostolica, non obstante contradictione uel appellatione cuiuslibet, facultatem. Decernimus ergo, etc.

Datum Laterani, Kal. Aprilis



XXIu. PH. ILLUSTRI REGI FRANCORUM. Initas inter ipsum et Anglorum regem treugas approbat, et hortatur illum ut eas fortiter obseruet. 


Qui operatus est Petro in apostolatu, nobis per ipsum operari et cooperari dignatus est, dum ad aduentum dilecti filii nostri P. Sancte Marie in uia Lata diaconi cardinalis, apost. sedis legati, terra cordis tui uenientem super se imbrem deuote suscepit, et sulcata uomere predicationis ipsius semen uerbi Dominici et recepit hilariter, et in fructum uberius pullulauit. Ne autem fructus ipse, qui adhuc quasi uiret in flore, inimico homine superseminante zizania, quod absit! ualeat suffocari, ne semen supra petram cecidisse credatur, si antequam  ad plenam ueniat maturitatem arescat, cum, secundum Apostolum, non auditores legis sed factores iusti sint apud Deum, et alibi auditor uerbi et non factor uiro consideranti uultum natiuitatis sue in speculo comparetur, nec sufficiat incipere bonum nisi et perseueretur in ipso, quoniam non qui inceperit sed qui perseuerauerit usque in finem, hic saluus erit: oportet magnificentiam regiam cauere precipue consilia detractorum, qui pacis consilium odientes scandala suscitant et nutriunt suscitata, qui letantur cum male fecerint et in rebus pessimis gloriantur. Cum igitur, sicut ex litteris eiusdem legati et tuis accepimus, inter te et carissimum in Christo filium nostrum R. Anglorum regem illustrem treuge firmate  sint pariter et recepte quinquennes, nos treugas ipsas iuxta mandati nostri tenorem initas et firmatas ratas habemus et precipimus inuiolabiliter obseruari: serenitatem tuam rogantes, monentes et exhortantes in Domino, et in remissionem tibi peccaminum iniungentes quatenus et treugas obserues predictas et ad tractatum pacis eidem legato nostro auditum prebeas facilem et benignum; ut sicut inclyte recordationis Ludouicus pater tuus pacem colere uidearis et Romanam Ecclesiam honorare. Noueris autem nos eidem cardinali auctoritatem plenariam indulsisse, ut quidquid super treugis iam initis et concordia ineunda seu aliis que contingunt utrumque uel alterum  predictorum, uel in coactione contumacium uel pena transgressorum et aliis quibuslibet ad hoc pertinentibus uiderit statuendum, statuat appellatione remota et faciat inuiolabiliter obseruari. Uniuersis etiam archiepiscopis et episcopis constitutis tam in regno Francie quam Anglorum districte precipiendo mandamus ut omnia que predictus cardinalis propter predicta statuerit, humiliter recipiant et appell. postposita studeant obseruare. Alioquin, sententiam quam in eos tulerit, ratam habebimus et faciemus dante Domino inuiolabiliter obseruari.

Datum Laterani, uII Kal. Aprilis, pontificatus nostri anno secundo.

In eumdem fere modum scriptum est, districte  precipiendo, uniuersis archiepiscopis, episcopis et aliis Ecclesiarum prelatis tam in regno Francie quam in regno Anglie constitutis.



XXu. P. SANCTAE MARIAE IN uIA LATA DIACONO, CARD. APOST. SEDIS LEGATO. Declarat treugas per ipsum initas inter Gallorum et Anglorum reges sibi placere. 

Que auctoritate nostra per legatos sedis apostolice prouide statuuntur, firma uolumus et illibata seruari; ne uel reuocentur in dubium uel temeritate cuiuslibet irritentur. Eapropter, dilecte in Domino fili, sinceritatem deuotionis et fidei, quam in exsequendo credite tibi legationis officio adhibere  dignosceris, attendentes ac de tua discretione confisi, quinquennes treugas inter carissimos in Christo filios nostros Phil. Francorum et R. Anglorum reges illustres iuxta mandati nostri tenorem initas et firmatas auctoritate apostolica confirmamus, etc. Decernimus ergo, etc

Datum Laterani, III Kal. Aprilis.



XXuI. MANTUANO EPISCOPO. Quod capitulum Taruisinum decernat absolutum ab impetitione super prepositura. 

Meminimus nos olim uenerabili fratri nostro episcopo et dilectis filiis capitulo Taruisin. nostris dedisse litteris in mandatis ut preposituram Ecclesie  Taruisine, que ultra duodecim annos uacauerat, cuius etiam donatio ad nos auctoritate Lateran. concilii fuerat deuoluta, dilecto filio B. subdiac. nostro sine aliqua difficultate conferrent. Tibi etiam, si bene recolimus, auctoritate fuit apostolica mandatum ut predictis episcopo et capitulo in exsecutione mandati nostri cessantibus, non obst. sacramento quod dicebantur de non eligendo preposito prestitisse, cum id exsequi eorum non esset iuramento contrarium et iuramentum ipsum uideretur minus fuisse discretum, sublato appellationis obstaculo, de predicta prepositura eumdem B. non differres aliquatenus inuestire, et in possessionem inducere corporalem. Sane predicti episcopus et capitulum dilectos filios Walpertum subdiaconum  nostrum et Tolbertum canonicos Taruisinos ad nostram postmodum presentiam destinantes, nobis exponi fecerunt quod littere ille ad falsam fuerant suggestionem obtente. Super hoc enim mentio facta non fuerat quod, cum per quosdam prepositos, qui curam bonorum canonice Taruisine gerebant, eadem usque adeo districta fuisset, quod uix poterant in eis predicti canonici congrue sustentari, ad tantum incommodum remouendum iidem cononici cum bone memorie C. eorum episcopo et quibusdam aliis predecessoribus communiter statuerunt ut unum de canonicis ipsis assumerent annuatim, qui uice prepositi ad ipsorum commodum bona eiusdem canonice dispensaret et uiginti fratres in eadem ecclesia semper esse  deberent Domino militantes. Quam constitutionem felicis recordationis Alexander, Lucius, Urbanus et Clemens predecessores nostri auctoritate apostolica confirmarunt, sicut ex priuilegiis eorumdem nobis innotuit manifeste. Cum igitur nostre uoluntatis uel propositi non existat ut antecessorum nostrorum priuilegia uel indulta suggestione cuiuslibet uiolentur, presertim cum mendax precator carere debeat impetratis, nosque ipsi subdiacono, qui, sicut credimus et speramus, statum illud penitus ignorabat, alias congrue fecerimus prouideri, fraternitati tue per apostolica scripta mandamus quatenus predictos episcopum et capitulum, quos ab impetitione predicti subdiaconi duximus penitus absoluendos, nostra fretus auctoritate  denunties penitus absolutos, in irritum, appellatione cessante, reducens quidquid occasione litterarum illarum per te contra ipsos factum est uel statutum.

Datum Laterani, III Nonas Aprilis.

Scriptum est episcopo et canonicis Taruisinis in modum indulgentie.



XXuII. POTESTATI ET POPULO TARuISINIS. [Sine salutatione.] Hortatur eos quod redeant ad Ecclesiam, et facinora eorum emendent. 

Non merita uestra, que demeruerunt penitus  gratiam sedis apostolice, nos inducunt, sed mouet et monet potius debitum officii pastoralis ut contumaciam uestram sollicitare litteris procuremus, si forsan adiiciatis resurgere, nec, sicut hactenus, semper in deterius corruatis, uel si in cepta malitia duxeritis persistendum, admonitionem ultio, debita subsequatur, et ferro curentur uulnera que fomentorum non sentiunt medicinam. Exspectauimus etenim hactenus si forsan patientia nostra uos ad penitentiam reuocaret, ut accusante conscientia per uos ipsos diiudicaretis ac condemnaretis actus uestros, et tandem resipiscentes a malo, Deum uobis per condigne satisfactionis opera placaretis, et Romanam Ecclesiam quam lesistis. uerum patientia nostra uobis hactenus,  sicut apparet ex opere, uisa est tribuisse materiam malignandi; ita quod indurato corde nec accusantium uos interius cogitationum aculeos sentiatis nec fomentum ecclesiastice discipline, que ad correctionem uestram ciuitatem Taruisin. supposuit sententie interdicti: sic ut de uobis iam dicere ualeamus: Curauimus Babylonem, et non est sanata . Peccator enim dum uenerit in profundum uitiorum, contemnit . Olim siquidem, sicut accepimus, ciuitatem Feltren. ad Feltrensem pertinentem Ecclesiam penitus destruxistis, combussistis ecclesias et tam bone memorie episcopum quam homines ciuitatis eiusdem stare mandato uestro iuramenti uinculo astrinxistis; et cum Feltren. Belunenen. ac Ceneten. dieceses  fere penitus uastassetis et curiam Sancti Pauli de Medates ad Aquilegien. pertinentem destruxissetis omnino, castro de Caneua quindecim diebus obsesso ac pluribus nobilibus interfectis ibidem et deuastatis omnibus circumquaque, bone memorie G. Aquilegien. patriarcha consules et consiliarios uestros excommunicationis et ciuitatem uestram interdicti sententia innodauit. Sed bone memorie Urbanus papa predecessor noster gratiam impendere uolens ingratis et, secundum Apostolum, uincere in bono malum, simplici solummodo super prestanda satisfactione promissione accepta, per eumdem patriarcham latam in uos obtinuit sententiam relaxari. uos autem ex hoc deteriores effecti et in Ecclesiam insurgentes, episcopatum Belunenen.  et Ceneten. manu intrastis armata et multipliciter afflixistis. Licet autem in compositione inter F. quondam imperatorem et Lombardos habita predictas dieceses ad nos nullatenus pertinere fuerit diffinitum, et uos iuri, si quod in eis habueratis, quod tamen nullum erat, abrenuntiaueritis per publicum instrumentum, ac postmodum idem imperator per priuilegia sua episcopatus predictos a iurisdictione ac potestate uestra decreuerit absolutos; uos hec omnia contemnentes, castra et possessiones ad Belunenen. Ecclesiam legitime uenditionis titulo deuolutas, ab his ad quos non pertinebant illicite comparastis, possessione ipsorum per uiolentiam occupata et appellatione contempta  que ad apost. sedem et imperium fuerat interiecta; et hostiliter Feltren. ac Belunenen. episcopatum intrantes, omnia circumquaque uastastis, ducentos de melioribus locorum illorum captos ducentes usque ad ciuitatem uestram, quos diu detinuistis carceri mancipatos. Quamuis etiam postmodum super possessionibus ipsis pro Belunenen. ecclesia tertio lata fuerit sententia per iudices delegatos et per sedem apostolicam confirmata et uos postmodum per ueronensium et Mantuanorum arbitrium, ad quod seruandum uos iuramentis, pignoribus, et obsidibus obligastis, ad restitutionem possessionum ipsarum faciendam Ecclesie Belunenen. fueritis condemnati, predictis episcopatibus a uiolentia uestra penitus absolutis, ac uobis promittentibus  hec omnia inuiolabiliter obseruare, in preconcepta tamen malitia persistentes, in simulata pace bone memorie Belunenen. episcopo parauistis insidias, et eum captum et uinctum quasi latronem per nemora die noctuque trahentes, tandem acclamante populo Moriatur! ipsum nequiter occidistis; et, quasi non id uobis sufficeret, castrum Opitergii et tertiam partem Belunenen. Ecclesie possessionum per uiolentiam occupastis. Propter quod bo. me. Celestinus papa predecessor noster ciuitatem uestram supposuit sententie interdicti et principales huius iniquitatis auctores excommunicatos mandauit publice nuntiari, euitari precipiens uos et ciuitatem uestram in commerciis a uicinis. Tandem uero circa nostre promotionis initia, cum quidam uestrum ad sedem  apostolicam accessissent, ut gratiam uobis, licet immeritis, faceremus, uenerabilibus fratribus nostris A. Sancte Rom. Eccl. cardinali ueronen. et H. Ferrarien. episcopis dedimus in mandatis ut a uobis sufficienti cautione recepta quod tam super nece episcopi memorati, quam super occupatione et detentione possessionum, mandatis apostolicis pareretis, latam in uos relaxarent sententiam interdicti et cognoscentes de causa partes cum suarum testimonio litterarum ad nostram presentiam destinarent. uerum nec predicti nuntii litteras sedis apostolice receperunt, nec uos ad eorumdem iudicum presentiam accessistis; sed inimicos sedis apostolice uos dicentes, constitutionem dilecti filii nostri G. Sancte Marie in porticu diac. cardinalis,  tunc apostolice sedis legati, contra hereticos promulgatam, nec uoluistis recipere nec seruare. Nuper etiam cum uicentin. et ueronen. coniurantes et cum multo exercitu irruentes in diecesim Cenetensem, licet seruare firmam treugam eidem episcopo iurassetis, uillam ipsam Ceneten. et tam matricem quam alias ecclesias combussistis, profanis manibus diruentes altaria, et sanctorum reliquias asportantes, et uastantes possessiones ad eumdem episcopum et suos spectantes in uillis aliis constitutas. Cum itaque contumaciam uestram dissimulare de cetero non possimus, uniuersitati uestre per apostolica scripta mandamus, et sub obtestatione diuini iudicii districte precipimus, quatenus  super predictis omnibus Deo et Ecclesie Romane, quam principaliter offendistis, satisfacere procuretis, ablata omnia restituentes Ecclesiis antedictis, et de molestiis, damnis et iniuriis irrogatis uenerabilibus fratribus nostris P. patriarche Aquilegien. Feltren. Belunenen. et M. Ceneten. episcopis et aliis temporali eorum iurisdictioni suppositis, quos lesistis, condignam coram uenerabili fratre nostro patriarcha Graden. et episcopo Glugiensi, quibus super hoc nostras litteras destinamus, satisfactionem sine dilatione ac contradictione qualibet exhibentes, ita ut predicti patriarcha et episcopi pro uobis apud nos intercedere teneantur. Alioquin, quoniam in Ecclesiam Dei  coniurasse uidemini et episcopos de ciuitate in ciuitatem fugare, ut in eo, in quo delinquitis, sentiatis rigorem ecclesiastice discipline, ciuitatem uestram pontificali priuabimus dignitate et uos mandabimus tam a rectoribus quam uniuersis ciuitatibus Lombardie in commerciis, colloquiis et aliis euitari, ac mercatores uestros, ubicunque inuenti fuerint, capi per principes seculares, et publicatis bonis eorum, personas etiam sub arcta custodia detineri. Alias etiam in uos manus nostras tam spiritualiter quam temporaliter aggrauare curabimus; ita quod quantus sit uester excessus in pena cognoscatur euidentius quam in culpa. Interim autem eisdem Graden. patriarche et episcopo Glugien. districte precipimus ut latam in terram uestram  interdicti et personas principalium auctorum et fautorum necis episcopi memorati excommunicationis sententias innouent et curent solemniter publicare. Ad uos ergo cum propheta clamamus: Redite, preuaricatores, ad cor  et ante oculos uestros districtum Dei iudicium statuatis; ut fugere ualeatis ab ira uentura que iam contra uos incepisse uidetur , qui peccatorum tenebris interius excecati, ad exteriores inferni tenebras properatis, nec Deum timentes nec reuerentes Ecclesiam, imo, ut obstinati, de misericordia desperantes. Agito igitur penitentiam, cum locus est penitendi, ne tandem frustra peniteat noluisse uos penitere.

Datum Laterani, uII Kalend. Aprilis, pontificatus nostri anno secundo.



XXuIII. ILLUSTRI REGI ARAGONUM. De uera moneta et pondere precipit. 


 Quanto personam tuam inter alios principes Christianos sinceriori caritate diligimus, tanto serenitati regie diligentiori sollicitudine uolumus precauere, ne quid ei, quod absit! immineat, quod uel in periculum anime aut in detrimentum terre ualeat redundare. Ex tenore siquidem litterarum tuarum et plurium prelatorum necnon et aliorum multorum in tuo regno consistentium nobis innotuit quod cum aduersus inimicos Christianitatis, qui pre magnitudine sue potentie terram Hispanie  tunc temporis occupabant, in auxilium karissimi in Christo filii nostri Castelle regis illustris cum armatorum multitudine festinares, quidam consiliarii tui, quin imo potius deceptores, tuum animum induxerunt ut iurares, irrequisito assensu populi, usque ad certum tempus patris tui conseruare monetam, que tamen circa mortem ipsius fuerat legitimo pondere defraudata. Quoniam autem eadem moneta est adeo diminuta et minoris ualoris effecta, quod graue propter hoc in populo scandalum generatur: tu quod egeras indiscrete cupiens reuocare ac necessitati populi satisfacere, ab obseruatione iuramenti predicti, ex quo tibi et regno tuo metuis graue periculum imminere, postulasti  suppliciter  a nobis absolui. Super quo diligens indagator ueritate comperta potuisset facile intueri quod non tam erat absolutio necessaria quam interpretatio requirenda. Quoniam cum iuramentum fecisti, monetam aut falsam aut legitimam esse credebas. Si falsam, quod de regis serenitate non credimus, iuramentum fuisset illicitum et nullatenus obseruandum, et pro eo tibi esset penitentia iniungenda, cum iuramentum ut esset iniquitatis uinculum non fuerit institutum. Si uero ipsam legitimam esse credebas, iuramentum licitum fuit et usquequaque seruandum. Et ut irreprehensibiliter obseruetur, consulimus et mandamus ut reprobata moneta que a legitimo pondere fuerat diminuta, alia sub nomine patris tui moneta cudatur, quam  ad legitimum pondus reducas, secundum eum statum quem tempore patris tui habuit meliorem; ita quod et antiqua moneta, que ab illo statu falsata non fuerat, cum ea pariter expendatur, per quod et dispendium uitari poterit et iuramentum seruari. uerumtamen si forte monetam ipsam in prestatione iuramenti credebas a legitimo pondere diminutam et tua super hoc conscientia te remordet, uenerabili fratri nostro episcopo Cesaraugustanensi, cui super hoc scribimus, tuum humiliter confitere reatum, et satisfactionem, quam indixerit tibi pro illicito iuramento, deuote suscipias et studeas adimplere.

Datum Laterani, Nonis Aprilis.

Scriptum est super hoc Cesaraugustan. episcopo.



XXIX. EPISCOPO S. ANDRAEAE. De pena falsariorum. 


Sicut nobis tua fraternitas indicauit, peregrini quidam ab urbis partibus redeuntes, sub apostolica bulla litteras sepe reportant ad iudices delegatos, pro quorum imperitia in regno Scotorum multa nonnunquam proueniunt detrimenta; presertim cum littere taliter impetrate, manifestam falsitatis suspicionem pretendant et illa sepe contineant que nulli consueuit sedes apostolica indulgere. Nos ergo nolentes ut maleficia remaneant impunita, fraternitati  tue per apostolica scripta precipiendo mandamus quatenus, si ad manus tuas huiusmodi scripta quandoque peruenerint, auctores eorum prudenter inuestigare labores et inuentos tandiu facias in custodia detineri, nisi propter fideiussoriam uel aliam securitatem idoneam ipsos fidei proprie duxeris committendos, donec et litteras ipsas nobis transmittas et quod de ipsarum auctoribus et illis qui eis scienter usi fuerint efficere debeas, per responsum nostrum, ualeas edoceri: prouisurus attentius ne huius occasione mandati preter culpam suam aliqui grauentur iniuste.

Datum Laterani, u Idus Martii.



XXX. DE CELLA S. PETRI ET MITREN. ABBATIBUS ET PRAEPOSITO UuERDEN.  . Electio Scaffusen. abbatis ipsis committitur examinanda. 


 Cum inter dilectum filium R. seniorem et R. iuniorem super abbatia Scaffusen. questio uerteretur, eis in nostra presentia constitutis dilectos filios G. Sanctorum Cosme et Damiani et G. Sancte Marie in Aquiro diaconos cardinales dedimus auditores. In quorum presentia pro R. seniore fuerunt proposita que sequuntur. Quod cum H. quondam abbas ipsius cenobii onus regiminis inuito capitulo suo spontanee resignasset, et ab obedientia sua monachos  absoluisset, ipsi predictum R. seniorem, etiam dicto H. consentiente sibique obediente cum aliis, in abbatem unanimiter elegerunt. Postea uero electus diecesano episcopo presentatus, munus ab eo benedictionis accepit, Ecclesiam ipsam per biennium et amplius, sicut abbas proprius, administrans. uerum quoniam moniales Sancte Agnetis eiusdem uille, que peccandi materiam iunioribus monachis ministrabant, arctiori custodie mancipauit, exinde occasione inuenta, iuuenes monachi contra ipsum alios concitarunt, tanquam predicti H. resignatio minus canonica exstitisset. Quod audiens episcopus antedictus ad locum accessit, causam dissensionis requirens, et predictum H. paterne redarguens tanquam odii fomitem in Ecclesia seminasset, accepit  ab eo quod per ipsum talia non fiebant. Et cum quidam de monachis, ipso episcopo presente, se dicerent ab obedientia prefati H. nullatenus absolutos, idem H. quod eos absoluerat est professus. Et ut omnem a se suspicionis materiam amoueret, cum iureiurando uehementer asseruit coram episcopo antedicto quod neque illam nec aliam habere uellet ulterius abbatiam. Monachi uero post recessum episcopi ad artes solitas nichilominus recurrentes, coram dicto episcopo et capitulo Constantien. aduersus eumdem R. controuersiam agitaruut, tanquam minus canonice dictus H. dimiserit abbatiam. Cumque dictus R. paratus esset de iustitia sua in continenti probare, monachi defectum cause sue uidentes, in  nullo grauati, sedem apostolicam appellarunt, et per litteras infra terminum appellationis per subreptionem obtentas, contra ipsum R. per nuntios appellantem iniqua sententia promulgata, eius fuit aduersarius restitutus. Ipse uero R. appellationem interpositam per nuntium prosequens et termino constituto commissionis litteras ad certos iudices impetrauit; ut quod occasione prioris commissionis contra eum iudicatum fuerat ad statum debitum reuocato, et ei restituerent abbatiam et a monachis sibi facerent debitam reuerentiam exhiberi. Sed monachis obstinatis et sibi obedire nolentibus, ambe partes ad sedem apostolicam accesserunt: quibus a bone memorie  Celest. papa predecessore nostro nos ipsi, dum in minori eramus officio constituti, et dilectus filius noster I. tt. Sancti Stephani presbyter cardinalis dati fuimus auditores. Et cum utrinque coram nobis esset diutius allegatum et eidem predecessori nostro per nos esset processus negotii declaratus, ipse predictum R. sententiam cum instantia postulantem ad componendum cegit inuitum, et sic abbatie renuntians, de manu eius custodiam et etiam prioratum recepit, ab eo, dum uiueret, sine questione qualilibet possidendos. Huic autem ordinationi licet inuitus consentiret, domum tamen reuersus, aduersariis compositionem ipsam in nullo uolentibus obseruare, non potuit que sibi concessa fuerant obtinere, quin potius in eum, quod deterius est, manus iniecerunt  postea uiolentas. Sed adiutus ab ipsius loci hominibus et monachorum manus euadens, ad appellationis subsidium conuolauit. Interim uero dilectus filius noster P. Sancte Marie in uia Lata diaconus cardinalis, apostolice sedis legatus, ad partes illas accedens, pro iamdictis et aliis multis excessibus et suspendit monachos et monasterium interdixit. Ipsi uero contempta sententia cardinalis, diuina promptius quam antea celebrarunt; et in hac suspensione predictus aduersarius eius de medio est sublatus; quo comperto, ad Ecclesiam uenit; et cum uellet predicte compositioni parere, parte altera hoc nolente, ne ad electionem abbatis procederetur, quousque questio inter eos finiretur, obicem prouocationis  obiecit. Sed monachi per omnia contumaces et dictum R. iuniorem pariter eligentes, ipsum benedicendum diecesano episcopo presentarunt; qui post appellationem interpositam benedixit eum et in ecclesia interdicta. Unde idem R. iterato ad sedem apostolicam accedens, a nobis litteras  impetrauit, ut quod post appellationem legitime interpositam perperam fuerat a monachis attentatum ad statum debitum reuocato, si constaret a suspensis et interdictis electionem factam fuisse, denuntiarent eam penitus non tenere. Super restitutione uero ipsius R. seniores et aliis que utrinque ducerent proponenda, statuerent, appellatione remota, quod ordo posceret rationis. Ceterum iudices delegati, litteris his receptis, partes ad suam presentiam citauerunt;  et cum monachi per suggestionem falsi probare uellent litteras impetratas, iudicibus nolentibus ipsarum probationem recipere, sedem apostolicam appellarunt. Delegati uero, quia remota erat in litteris appellatio, in causa nichilominus procedentes, cum per depositiones testium eis de ueritate negotii constitisset, pro sepedicto R. seniore sententiam protulerunt, adiudicantes ei ecclesiam memoratam. Petebat itaque quod factum erat ex delegatione apostolice sedis per nos obtinere debitam firmitatem; ut repressa contumacia monachorum, pacifica ipsius abbatie possessione gauderet. Ceterum contra eumdem R. seniorem fuit ex parte altera taliter allegatum, quod cum dictus II. quondam abbas minus legitime  resignasset et monachi de electione tractarent, senior R. fraude adhibita procurauit quod cum uespere cantarentur, et die sequenti esset electio celebranda, homines burgi ad ecclesiam accedentes, ipsum R. fere omnibus monachis reclamantibus ibidem per uiolentiam intruserunt. Monachi uero postea cognoscentes renuntiationem prefati H. minime tenuisse, pariterque pensantes quod sub eius conuersatione laudabili monasterium proficere posset, ipsum tanquam abbatem proprium requirebant. Unde factum est quod post multas altercationes et commissiones factas, tandem de utriusque partis assensu commissio est obtenta quod, si de informi resignatione H. et inutili substitutione R. senioris constaret iudicibus delegatis, R. remoto, sepedicto H. restituerent  abbatiam; et ita fuit effectui mancipatum. Post hec ipso R. nichilominus murmurante, ambo pariter ad predecessoris nostri presentiam accesserunt; qui, sicut iam premisimus, nos et prefatum presb. cardinalem eis tribuit auditores, et tandem causa diutius actitata, per eumdem predecessorem nostrum de utriusque partis assensu fuit compositio taliter celebrata, quod H. abbatiam, R. uero prioratum et custodiam obtineret, propter quod ipsi H. obedientiam repromisit. Sic ergo eis reuersis ad propria, prefatam compositionem idem R. coram diecesano episcopo approbauit. Sed ab ipso abbate postea requisitus tertio si custodiam et prioratum uellet habere, post  trinam citationem ueniens dixit quod non per eum sed per Rom. pontificem uolebat habere premissa; unde nullam obedientiam ei uoluit exhibere. Recedens igitur absque abbatis licentia, cum extra monasterium moram faceret longiorem, ab ipso H. de fratrum consilio fuit excommunicationis uinculo innodatus; et cum per longum tempus non rediret ad monasterium, abbas dicta officia, consulentibus fratribus, aliis assignauit, qui quandiu abbas uixit ea pacifice tenuerunt. Abbate uero defuncto, fratres conuenerunt in unum, nonnullis abbatibus et aliis uiris religiosis presentibus qui ad defuncti conuenerant sepulturam, et R. iuniorem, seniore absente, in abbatem unanimiter elegerunt; quem presentatum sibi diecesanus episcopus confirmauit et benedixit.  Consequenter uero senior R. ad presentiam nostram accedens, litteras ad remotos per dietas quatuor iudices et suspectos monachis per mendacium impetrauit. Ad quos pars monachorum ante aliquam citationem accedens, copia commissionis obtenta, litteras per falsi suggestionem proposuit impetratas, pro eo quod dicebatur in eis compositionem sibi non fuisse seruatam, monasterium interdictum et se appellasse priusquam R. iunior electus fuerit in abbatem: que falsa penitus asserebat. Tacuit etiam se excommunicatum ab hoc abbate defuncto et alia quedam, quibus expressis litteras ipsas nullatenus impetrasset. Cumque omnia que premisimus sufficienter probare uellent et  iudices eorum probationes recipere, tanquam demandatum eis non fuerit, recusarent, ipsi monachi ante ingressum iudicii appellarunt, sicut ex depositionibus testium est probatum. Delegati uero nichilominus procedentes et recipientes testes partis aduerse, seniorem R. instituendum sententialiter decreuerunt; quorum factum, tanquam iniquum, irritari a nobis monachi suppliciter postulabant. Cum autem que premissa sunt et alia quedam prefati cardinales nobis et fratribus nostris prudenter et fideliter retulissent, nos  de consilio fratrum nostrorum appellationem illam dicimus legitimam non fuisse; unde per eam electio non potuit impediri. Quia uero constitit nobis monachos ante litis exordium rationabiliter appellasse, pro eo quod super falsi suggestione probationem nolebant admittere delegati et per consequentiam eo ipso quod bene appellatum fuerat, iurisdictionem iudicum exspirasse, quidquid ab eis perperam attentatum, uel de recipiendis ante litem contestatam testibus uel de sententia proferenda denuntiamus sententialiter non tenere. Sane quamuis dilecti filii P. prepositus et capitulum Constantien. de interdicto premisso ad cardinalem  qui posuerat illud suis litteris  inseruerint, qui tamen per id quod R. iuniori diecesanus episcopus munus benedictionis impendit, ei uidetur quod premisimus obuiare, unde uel scriptura facto uel factum scripture preiudicat, nec probatum fuit, licet obiectum, quod ab interdictis electio fuerit celebrata, ipsam non potuimus irritare; presertim cum contra personam electi nichil fuerit intentatum; ideoque causam ipsam sub ea forma uobis duximus de consensu partium committendam, ut si constiterit quod electio fuerit facta a suspensis, ea omnino cassata, ipsi monasterio, post satisfactionem indignam, suspensionis et interdicti sententia relaxata, de persona idonea consulatur. Alioquin, ne utilitas monasterii retardetur, premissam electionem per uos appellatione remota  uolumus confirmari, et R. iuniorem abbatie pacifica possessione gaudere, alium uero custodiam et prioratum que sibi fuerant a supramemorato predecessore nostro concessa, non obstante donatione ab H. quondam abbate facta de ipsis, uolumus et mandamus sine contradictione qualibet obtinere. Testes autem, etc. Nullis litteris preter assensum partium, etc. Quod si omnes, etc.

Datum Laterani, uII Idus Aprilis



XXXI. uu. ABBATI DE DEREFORDIA, EIUSQUE FRATRIBUS, TAM PRAESENTIBUS QUAM FUTURIS, REGULAREM uITAM ROFESSIS IN PERPETUUM. De priuilegiorum confirmatione. 


Religiosam uitam eligentibus, etc., usque ad uerbum ordo canonicus, qui secundum Deum et beati Augustini regulam atque Premonstraten. fratrum institutionem in eodem monasterio, etc., usque ad uerbum uocabulis. Locum ipsum in quo prefatum monasterium situm est cum omnibus pertinentiis suis, sicut terminorum designat appositio, et molendinum quod Henricus clericus tenuit cum pertinentiis suis, et decimam pedagii de Herting. in  denariis et in portis, et totam decimam casei sui, preter unam pesam que ad Ecclesiam eiusdem loci dicitur pertinere, et terram de uura, ex dono Henrici Hosati secundi augmentum terre et nemoris, scilicet a uia Londonien. que tendit de Derefordia uersus Sing. usque ad diuisam Hamtesir et Susesxie, et capellam de Standena cum pertinentiis suis, et 36 acras terre in uulgaston., et molendinum de Hagedebed. cum pertinentiis suis, et decimam domus sue, scilicet de pane et carne et pisce, et terram quam Robertus de Sanda tenuit cum pertinentiis suis. Ex dono Clementie uxoris sue assensu domini sui 20 sol. censuales in ciuitate Wintonie, et terram de Albedeston; ex dono Ioceleni fratris quondam . . regine unam uirgatam  terre in Ecchiete; ex dono W. de Braosa unum tunellum uini rubei ad missas celebrandas in uilla de Sorahan et unam salmam; ex dono H. comitisse Glocestrie terras quas T. de Witru. et Mattheus et Robertus tenuerunt, et sedecim acras in Essartis de Nutstede; ex dono Hugonis Hosati duas uirgatas terre in Berithon cum pertinentiis suis; ex dono Galfridi Hosati medietatem terre quam emit de Gualtero de Selca, in Edboldinton; ex dono W. de Sunewerda unam uirgatam terre apud Holt; ex dono R. de Mesnil et Iordani de Walcheruilla terram quam Reginaldus filius Ulfi tenuit in Subreton; ex dono R. capellani de Saldeford unum masagium in Geldeford; ex dono Hugonis de Bernier unum masagium apud Deuisas. Ex dono  W. de Elestede terram de Wihus; ex dono Alani de S. Georgio quinque solidatas redditus in manerio de Tradinchon. Ex dono Walteri Hosati terram de Scartorp. Sane noualium, etc. Liceat quoque uobis, etc. Prohibemus insuper ut nulli fratrum, etc. Ad hec, presenti decreto statuimus ne quis uos, etc. Prohibemus insuper ut infra fines, etc. In parochialibus autem, etc. Chrisma, uero etc. Licitum, etc. Cum autem generale interdictum, etc. Sepulturam preterea, etc. Paci quoque, etc. Libertatis, etc. Decernimus ergo, etc. Salua sedis apost. auctoritate et diecesani episcopi canonica iustitia Si qua igitur, etc.

 Datum Laterani, per manum Rainaldi domini pape notarii, cancellarii uicem agentis, uI Idus Aprilis, indictione II, Incarnationis Dominice anno 1199, pontificatus uero domini Innocentii pape III anno secundo.



XXXII. CORCAIEN. EPISCOPO, EIUSQUE SUCCESSORIBUS CANONICE SUBSTITUENDIS IN PERPETUUM. De confirmatione priuilegiorum. 

Ex iniuncto nobis apostolatus officio, etc., usque ad uerbum uocabulis. Locum ipsum in quo prefata Ecclesia sita est, cum omnibus pertinentiis suis et libertatibus intra et extra ciuitatem; ecclesiam S. Marie  in Monte, et ecclesiam beati Michelis, et cemeterium in quo posite sunt et atria circumquaque posita; ecclesiam S. Nessani, ecclesiam S. Brigide, ecclesiam S. Sepulchri, ecclesiam S. Ioannis in ciuitate, ecclesiam S. Trinitatis et ecclesiam S. Petri in ciuitate, cum molendino Corcaie, quod est inter insultam et rupem cum piscatura uadugaill et piscaturam Macmelpoil, et ceteras piscaturas iuratas Ecclesie tue cathedrali S. Barri, Achadnanhos, Dunculinn, Clochan, Nahulain, Duoles, Uchonduban, Balinagerranach, Ardachad, Baliugiphan, Baliudunchada, Lesnedenan, Balufobedi, Cellmagimchrinn, Duobetheig, Lesadhdibeccam, Celludri, Cellcroman, Cellcul, Ardinor, Durusguill,  Cellescop, Mellan, Cellescoplappan Cellcunran Cullecha, Dubtulach, et alias terras S. Barri in Uturp, et totum umacciar, in terris, ecclesiis, aquis et possessionibus. Terram Sancti Barri in Ciarrigi, in Ispich, cum pertinentiis suis. Rosbech, Cellnaclerech, Cellimeclan, Aesgabri, Hucubmachino, Cellinelaig, Cullen cum pertinentiis suis. Nochengbail, Cennsali cum pertinentiis suis, Techsachsan cum pertinentiis suis. In Iseoganan Cellmesenoch Cellbrogan, Cellmathnain, Midisel, Achadmeleitig, Cellsinchill cum pertinentiis suis; Techmolaggi cum pertinentiis suis, Domnachior, Cellseleah, Ciseicerum, cum pertinentiis suis; Inisduni cum pertinentiis suis, Magalaid, Glennberchin, Cellarchadangli, Acchaddun, cum pertinentiis suis;  Cellmugana, Cluamechi, Cellcillin, Cellcohi, cum suis pertinentiis; Scol cum suis pertinentiis, Celloran, Cellmolaggi, Cellmua, Durrus cum pertinentiis suis; Insscuingi cum suis pertinentiis, Cellmochomoc, Cellechdach, Cellmana, Cellchatthigern, Cellmacceogam, Dramdalach, Fanlobais, Magatia, Dissert, Sergussa, Cennech, Cluannached, Dunusci, Cennmugi, Magalaid, Disertmort cum pertinentiis suis; Disertaneda cum pertinentiis suis; Rathen cum pertinentiis suis; Clennabur cum pertinentiis suis, cum Cennmugi et aliis pertinentiis suis, Athbruanni, Ardmacchfelan, Tulachrata, Cellia, Cluanpruches, Corcachbet et Archadfadda. Prohibemus insuper ne interdictos, etc. Preterea libertates, etc. Decernimus ergo, etc. Salua  in omnibus apost. sedis auctoritate, et Casselen. archiepiscopi debita reuerentia. Si qua igitur, etc.

Datum Laterani, per manum Rainaldi domini pape notarii, cancellarii uicem agentis, II Idus Aprilis, indictione II, Incarnationis Dominice anno 1199, pontificatus uero domini Innocentii pape III anno secundo.





XXXIII. EPISCOPI ET POTESTATIS ET CASTELLANENSIS AD PAPAM. Mittunt tributum pontificisque opem postulant aduersus Aretinos.

Pio patri et domino Innocentio diuina gratia sancte Rom. Ecclesie summo pontifici R. Castell. Ecclesie humilis seruus et bonus comes ciuitatis  Castell. Potestas, cum eiusdem terre maioribus et minoribus, debiti obsequii deuotissimum famulatum. Cum pristina memoria terra nostra, imo uestra, ad patrimonium S. Rom. Ecclesie communi ac priuato iure spectare noscatur et nuper sanctitatis uestre sollicita cura antiqua statuta inde sint innouata, dignum duximus ad presens debitum canonem, scilicet per unamquamque domum denarium colligere et, in signum nostre fidei, per presentium latorem nobilem uirum ad pedes uestre sanctitatis dirigere: cuius facti humilis deuotio nos corroborat et in quibus indigemus a sanctitate uestra protectionem querere confortat. Aretini ciues, nobis aliis proximiores, Castellan. episcopatus fines inuadere conantur; et cum marchionibus  confederati, qui contra preceptum uestrum de destructione montis Sancte Marie acriter doluerunt, aliud castrum Castellan. Ecclesie expugnare et memoratum montem post Pascha reficere ordinauerunt. Subueniat ergo famulis suis uestre sanctitatis benignitas et iam dictos Aretinos ab huiusmodi uexationibus imperiose compescat; et adiacentes uicinos, scilicet Perusinos et Massanos, ut nobis subueniant, uestre paternitatis prouidentia, si placet, inducat.



XXXIu. EBREDUNEN. ARCHIEPISC. Ut uenciensem episcopum publice excommunicatum denuntiet. 

 Sicut nobis tua fraternitas suis litteris intimauit, cum bone memorie C. papa predecessor noster tibi et uen. fratribus nostris Dignen. et Senecen. episcopis dedisset firmiter in mandatis ut pro enormibus que sibi de uencien. episcopo fuerant nuntiata, ipsum, si rei ueritas taliter se haberet, ab officio beneficioque suspensum, ad sedem apostolicam mitteretis, uos diligenter que uobis iniuncta fuerant exsequentes, cum illis et deterioribus prefatum episcopum inueneritis maculatum, precepistis eidem ut suspensus apostolico se conspectui presentaret; qui neque ad Ecclesiam Romanam accessit neque propter suspensionem episcopatum desiit ordinare. Nolentes autem ut que, de mandato  maxime apostolice sedis, a uenerabilibus fatribus nostris rationabiliter disponuntur alicuius debeant temeritate conuelli, fraternitati tue per apostolica scripta districte precipiendo mandamus quatenus prefatum episcopum, qui suspensionis sententiam in se latam obseruare contempsit, excommunicatum publice nunties et facias ab omnibus arctius euitari, donec ad presentiam nostram cum tuarum testimonio litterarum accedat redditurus, si poterit, de suis actionibus rationem; cui, uolente Domino, in nostra et fratrum nostrorum presentia sua iustitia respondebit.

Datum Laterani, uI Idus Aprilis.



XXXu. AuINIONEN. ET TRICASTR. EPISCOPIS. Ut Templarios oratorium sibi construere patiantur. 


Causam que inter dilectos filios fratres militie Templi ex una parte et prepositum et canonicos Sistaricen. ex alia super constructione oratorii uertebatur, super qua post commissiones plurimas ab apostolica sede obtentas, a uenerab. fratrib. nostris Dien. et Dignen. episcopis et dilecto filio abbate de Boscaldum fuerat sententia promulgata, utraque parte in nostra presentia constituta, dilectis filiis G. Sancte Marie trans Tiberim presbytero et H. Sancti Eustachii diacono cardinalibus commisimus audiendam; qui, auditis utriusque partis rationibus, nobis et fratribus nostris fideliter  que audierant retulerunt, in scriptis allegationes partium presentantes. Nos autem, auditis omnibus et diligenter inspectis, cum fratribus nostris deliberato consilio, quia durum admodum uidebatur quod priuilegia felicis recordationis Romanorum pontificum predece ssorum nostrorum et nostra concessa Templariis debita firmitate carerent, uolentes quod et priuilegia tam predecessorum nostrorum quam nostra illibata seruentur et sententia predictorum iudicum, que per bone memorie Celest. papam predecessorem noscitur confirmata, in sua remaneat firmitate, taliter duximus super ipso negotio statuendum, ut prepositus et capitulum Sistaricense, si uoluerint, a Templariis sufficientem infra duos menses recipiant cautionem  quod de oratorio illo damnum aut preiudicium matrici Ecclesie nullatenus generetur; et sic, secundum quod in eorum habetur priuilegiis, habeant facultatem prefatum oratorium consummandi. Quod si forte predicti prepositus et canonici cautionem ipsam non duxerint admittendam, ut sic late sententie pareatur quod priuilegiis indultis minime derogetur, Templariis ipsis auctoritate dedimus apostolica potestatem, ultra locum illum in quo construere inceperunt, sicut per sententiam est inhibitum ne ulterius in ipso procedant, ubicunque maluerint, duntaxat in suo solo, non obstante contradictione uel appellatione cuiuslibet, iuxta priuilegiorum suorum tenorem oratorium  fabricandi. Inde est quod fraternitati uestre per apostolica scripta mandamus quatenus prefatos prepositum et canonicos ut sibi et Sistaricen. Ecclesie a Templariis precaueant, ut prediximus, et constructionem oratorii iam incepti non impediant moneatis attentius et inducere procuretis. Quod si facere forte noluerint, ne Templarios super constructione oratorii ultra locum illum, ut superius est distinctum, contra concessam eis libertatem a nobis impedire presumant, ipsos percensuram ecclesiasticam, sublato appellationis obstaculo, compellatis.

Datum Laterani, uI Idus Aprilis.



XXXuI. BURDEGALEN. ARCHIEPISC. AGENNEN. EPISCOPO ET ABBATI SYLuAE MAIORIS. Ut in Ecclesia uasatensi tot instituantur canonici, quot licebit per facultates Ecclesie. 


Ex parte uenerabilis fratris nostri uasaten. episcopi fuit in audientia nostra propositum quod cum in nouitate promotionis sue de ordinatione uasaten. Ecclesie tractatus inter ipsum et canonicos haberetur, per mendacium confinxerunt quod in ipsa Ecclesia non fuerant ab antiquo nisi decem et octo prebende, nullam ei super hoc scripturam authenticam exhibentes et falsis persuasionibus eius animum induxerunt ut super statuendo numero decem et octo canonicorum, qui tamen essent in Ecclesia residentes et ibidem assidue deseruirent,  suum preberet assensum; et licet prouentus ipsius Ecclesie 24 canonicis congrue sufficere ualeant, non etiam sunt 12 canonici qui Ecclesie seruitium suum impendant; et iidem lucrum suum potius quam Ecclesie commodum attendentes, ut prouentus Ecclesie in suos usus conuertant, in substituendis canonicis nec uolunt nec student esse concordes. Quoniam igitur quod per fraudem uel mendacium obtinetur effectum habere non debet, discretioni uestre per apostolica scripta mandamus quatenus, si premissis ueritas suffragatur, non obstante constitutione predicta super numero 18 canonicorum facta per fraudem in Ecclesie detrimentum, secundum quod Ecclesie poterunt sufficere facultates, sub conuenienti numero canonicos  eligi absque appellationis obstaculo et institui faciatis; qui continuam ibidem residentiam facientes, deuotum in ea Domino exhibeant famulatum; districtius compescentes, si qui uobis super his temere presumpserint refragari. Nullis litteris, etc. Quod si omnes, etc.

Datum Laterani, II Idus Aprilis.



XXXuII PH. MEDIOLANENSI ARCHIEPSCOPO Questio inter eum et abbatem Sancti Donati de Scozula sententiando, diffinitur. 

 Inter dilectos filios Gerardum abbatem Sancti Donati de Scozula ex una parte nomine monasterii  et W. Balbum Mediolanen. canonicum procuratorem tuum nomine Mediolanen. archiepiscopatus ex altera, super subiectis articulis, diu fuit in nostro auditorio litigatum. Petebat siquidem dictus abbas nomine monasterii Sancti Donati de Sexto a prefato procuratore tuo nomine Mediolanen. Ecclesie restitui monasterio memorato portum Scozule siue Sexti, cum honore, districtu et iurisdictione prefati loci et castellantie, dicens ad monasterium hec omnia pertinere, hoc ipsum dicens de hominibus qui habitant in curte Baueni et tenent res monasterii memorati, scilicet in Gralia, Carpuneno, uesterpeno, Cadempleno, Baueno et Insula superiori, Bolgerate ac Lisia. Petens etiam ut Mediolan. archiepiscopus cessaret ab inquietatione hominum qui habitant in  loco Baueni super manso de Curte, de quibus monasterium obtinuerat in iudicio possessorio  per sententiam episcopi ueronen. Item ut cessaret ab inquietatione uicariorum, id est, communium et terrarum in territorio Sexti siue Scozule et in eius castellantia positarum, ab inquietatione quoque albergarie predicti loci Scozule siue Sexti et illius etiam castellantie. Rursus ut non inquietaret monasterium antedictum in possessione uel quasi possessione piscarie totius aque Ticini usque ad rauiam Castelleti uel Pigaroli. Et hec omnia petebat cum omnibus fructibus inde perceptis, saluo in omnibus iure addendi uel minuendi: satagens multipliciter comprobare omnia que premissa sunt ad  suum monasterium pertinere. Primo, per priuilegium Luitardi comitis quondam episcopi Ticinensis, qui monasterium ipsum fundauerat et ei que premissa sunt donauerat uniuersa. Secundo, per instrumentum sententie Asperti quondam Mediolan. archiepiscopi, quam ex delegatione Lodoici imperatoris tulit pro monasterio sepedicto super his contra  Nottingum prefati Luitardi nepotem, qui super eis molestabat monasterium. Tertio, per priuilegia Rom. imperatorum et presertim Henrici, qui premissa omnia monasterio confirmabant et conferebant. Quarto, per instrumenta locationum quas fecerant diuersis personis abbates monasterii memorati. Testes quoque produxerat, per quos nitebatur probare quod monasterium a sexaginta  annis infra et a  quinquaginta annis et supra tenuerat et possederat omnia supradicta, et quod fama publica erat ea omnia prefato monasterio a iamdicto Luitardo fuisse donata. Sed contra priuilegium donationis  a prefato procuratore tuo multa fuerunt obiecta. Primo, quia ibi maxime apparebat consumptum, ubi potuisset falsitas facilius deprehendi, uidelicet in annotatione indictionis. Secundo, quia cum charta uetustissima uideretur, recentior apparebat scriptura, tanquam non illo tempore facta fuisset. Tertio, quia falsum sigillum uitiose uidebatur appositum, eo  quod a media parte sigilli apparebat quedam imago non cum mitra in capite sed cum pileo, nec induta pontificalibus sed regalibus, tenens in manu non baculum pastoralem sed quasi sceptrum regale, cuius facies non apparebat integra sed dimidia, tanquam in alia medietate respiceret  aliam que tamen tota uacua remanebat; sed quedam imago uidebatur ex ea fuisse deleta, quia certa in ea parte nec in colore nec in planitie relique parti similis apparebat. Unde non episcopi sed imperatoris uidebatur fuisse sigillum, quod in una medietate Cesaris imaginem exprimebat et in altera medietate presumebatur uel filii uel coniugis imaginem habuisse. Nam et in ipso sigillo nulle alie littere apparebant, nisi que nomen proprium cum hac adiectione Dei  gratia designabant. Sed cum proprium nomen ipsius episcopi fuerit Luitardus, in nomine proprio quod exprimebat sigillum delete fuerant due littere: secunda, que fuerat inter L et T, et sexta, que fuerat inter R et u; ita quod si secunda fuisset O et sexta fuisset I, procul dubio non Luitardus sed Lotarius legeretur. Quod etiam inde cognosci  poterat, quia secundum dispositionem aliarum litterarum inter L et T non erat spatium nisi quod potuisset unam litteram continere, cum secundum integritatem huius nominis Luitardus, inter L et T, due littere sint diuerse. Preterea, inter R et u tam modicum erat spatium, ut in eo non hec littera D, que maius occupat spatium, sed hec littera I, que  minimum occupat, uideretur formata fuisse. Rursus, cum cera sigilli ab interiori parte uetustissima esset, cera que posita erat ab exteriori parte, quasi ad conseruationem sigilli, recens erat et mollis. Quod cum diligenter inuestigatum fuisset, certo certius est compertum quod sub uetusto sigillo charta fuerat perforata et per glutinum noue cere, que fuerat posita exterius, quasi ad conseruationem sigilli, uitiose fuit ipsi charte coniunctum. Eadem falsitatis specie, per uitiosam uidelicet appositionem sigilli, cetera fere priuilegia Rom. imperatorum, preter priuilegium Henrici, uel falsa reperta sunt uel falsata. Sed et ipsum Henrici priuilegium ad fidem astruendam non uidebatur sufficere; quia nec erat publica manu confectum nec sigillum habebat authenticum, eo quod erat  ex media fere parte consumptum, nec plus de nomine proprio, nisi ultima medietas, uidelicet icus, nec de ceteris litteris nisi hec adiectio, Dei gratia, comparebat; ita quod ex litteris ipsis non magis poterat comprobari fuisse sigillum Henrici quam Lodoici. Instrumentum quoque sententie multis modis inueniebatur suspectum: tum quia quedam in ipso apparebant liture, tum quia subscriptio notarii uidebatur alterius manus fuisse quam conscriptio instrumenti; cum tamen notarius in subscriptione profiteretur se instrumentum manu propria conscripsisse.  Littera quoque recentior uidebatur quam charta, et aqua uidebatur encaustum infectum, ut antiquius appareret. In omnibus etiam imperialibus priuilegiis que posteriora fuerant nulla prorsus est habita mentio de illa sententia, quamuis in eorum aliquibus mentio facta fuerit Luitardi, qui dicebatur donationem fecisse. Porro si legitimum esset et uerum instrumentum sententie, per illam tamen sententiam nullum Mediolan. archiepiscopatui preiudicium poterat generari, cum ipsa sententia lata fuerit inter alios, et res inter alios acta alii non preiudicet; nec attestationes que continebantur in instrumento sententie, per quas legitima donatio Luitardi uidebatur esse probata, poterant eidem archiepiscopatui nocumentum aliquod irrogare, cum inter  alias personas et in alio iudicio recepte fuissent. Ceterum memoratum Henrici priuilegium, quod non solum confirmationis sed etiam donationis uidebatur fuisse, unde rerum dominium donatarum intelligi forte poterat monasterio acquisitum et traditum, quamuis ex forma petitionis, que in ipso priuilegio declaratur et quibusdam aliis uerbis que ponuntur in ipso, confirmatorium tantum uideretur fuisse, ut tamen intelligatur eo modo quo magis posset ualere, distinguendum utrique uidebatur, ut idem Henricus alia donauerit et alia confirmauerit, cum eadem legitime nequiuissent et confirmari pariter et donari; confirmari tanquam prius habita et possessa; donari, tanquam tunc tradita et concessa.  Donauerit, inquam, illa que ipse intra trium miliarium spatium monasterio concedebat. Confirmauerit autem que prius ipsi monasterio concessa fuerant et donata, inter que illa continebantur que deducta sunt in iudicium; ac per hoc illa non poterant intelligi per priuilegium illud donata sed confirmata, cum, iuxta legitimas sanctiones, quod meum est ex alia causa meum fieri non possit, nisi desierit esse meum; presertim cum pars monasterii nixa  fuerit comprobare, tum per priuilegium concessionis, tum per instrumentum sententie quod illa legitime fuerint a Luitardo donata et illi donationi per totum iudicium est innixa: unde post donationem huiusmodi eadem eidem non poterant redonari. Cum ergo confirmatorium tantum exstiterit,  saltem quoad illa que deducta sunt in iudicium, si principale non tenuit nec accessorium quod ex eo uel ob id dignoscitur esse secutum. Pari modo cetera priuilegia Rom. imperatorum, etiamsi uera fuissent et sine suspicione, ad probationem tamen inualida probarentur. Per instrumenta uero locationis nec est utcunque probata proprietas nec etiam plene possessio; cum iuxta legitimas sanctiones ad probationem rei proprie siue defensionem non sufficiat facta locatio. Licet autem his et aliis modis sepedictus procurator tuus intentionem abbatis uideretur elidere cautumque sit in iure ciuili quod, actore non probante, is qui conuenitur, etsi nichil prestiterit, obtinebit; ad ostendendam tamen euidentius  iustitiam tue partis, per testes uidebatur probare quod Mediolanen, archiepiscopus omnia que premissa sunt a sexaginta annis infra possederat inconcusse. uerum contra prescriptiones huiusmodi dictus abbas interruptionem medii temporis ciuilem pariter et naturalem obiecit. Olim enim Gozouio quondam comite a Federico imp. super his iudice delegato, cum post citationes legitimas Mediolan. archiepiscopus se contumaciter absentasset, pro monasterio fuit lata sententia et ipsius nomine corporalis possessio assignata, quam per sex annos et amplius habitam in bello Mediolan. asserebat amissam  , per quod allegabat prescriptionem ciuiliter et naturaliter interruptam. Porro ad exceptionem premissam sepedictus procurator tuus taliter  replicabat, quod bone memorie Io. Anagninus Sancte Marie in Porticu diac. cardinalis, postea Sancti Marci presbyter, et tandem episcopus Prenestinensis, tunc apostolice sedis legatus, attendens quam barbarica feritate et insatiabili odio Ecclesiam et ciuitatem Mediolan. Federicus imperator funditus uellet euertere atque in supremam redigere seruitutem, quidquid ipse uel aliquis iudex seu ministerialis eius in ecclesias, clericos uel ciues Mediolan. statuerant tempore illo, in irritum reuocauit; cuius factum felicis recordationis Alexander papa predecessor noster approbans confirmauit. Unde quod a prefato comite factum fuerat in odium Mediolanensium, quos dictus imperator acrius infestabat, Mediolanensi Ecclesie premissa ratione non poterat  preiudicium generare. Porro rationem huiusmodi pars aduersa friuolam reputabat, cum facte cause nulla iuris constitutione fieri possint infecte. Cum autem super his que premisimus in nostra et fratrum nostrorum presentia fuisset diutius litigatum, quia legitime probatum non fuerat ea que petebantur ad monasterium pertinere, de communi fratrum nostrorum consilio ab impetitione ipsius prefatum procuratorem tuum nomine tuo et Mediolan. Ecclesie sententialiter duximus absoluendum: quoniam cum obscura sunt iura partium, consueuit contra eum qui petitor est iudicari. Super manso uero de Curte Baueni, quod ab antedicto episcopo ueronen. fuit ipsi monasterio per diffinitionis calculum in  possessorio iudicio attributum, nos quoque eidem cenobio procuratorem ipsum nomine tuo et Mediolanensis Ecclesie in petitorio iudicio auctoritate iudiciaria condemnamus, cum liquido sit probatum quod dictum monasterium mansum ipsum longissimo tempore quiete possedit, in ea parte perpetuum sibi silentium imponentes. Ceterum auctoritate apostolica districtius inhibemus ne tu uel tuorum quilibet successorum ad res et possessiones et iura predicti monasterii manus extendat, preter id quod de portu, honore, districtu et iuridictione a nobis est sententialiter diffinitum. Nulli ergo, etc., absolutionis, inhibitionis, et diffinitionis, etc.

Datum Laterani, XuI Kal. Maii.

 In eumdem fere modum scriptum est G. abbati de Scozula.



XXXuIII. CONuENTUI DE CONCHIS. Questio inter eos et abbatem monasterii de Conchis sententiando diffinitur. 

 Cum super abbatia monasterii uestri inter uos et S. quondam abbatem olim fuisset questio diutius agitata, partibus tandem ad nostram presentiam accedentibus, dilectum filium nostrum H. Sancti Eustachii diac. card. dedimus auditorem: in cuius presentia pro ipso S. taliter fuit allegatum, quod cum dilectus filius noster I. tt. Sancte Pudentiane presbyter cardinalis, tunc apostolice sedis legatus,  intrasset Normanniam et super statu ipsius abbatie cum abbate ac fratribus inquisitionem habuerit diligentem, nichil reprehensione dignum inuenit ibidem, sicut ex litteris bone memorie C. pape predecessoris nostri euidenter apparet, quibus ipsius cardinalis confessio est inserta. Eo uero postmodum ab ipso monasterio recedente, littere ipsius ad dilectos filios Troarnensem abbatem et priorem Sancte Barbare fraudulenter obtente fuerunt super inquisitione abbatis et totius monasterii facienda, nulla data inquisitoribus potestate in abbatem aliquid statuendi, quemadmodum ex testimonio eiusdem card. colligitur euidenter. Predictis ergo inquisitoribus accedentibus ad monasterium memoratum, et uolentibus fines mandati excedere in facienda  inquisitione, iuris ordine non seruato, idem abbas, antequam inquisitio sortiretur effectum, sedem apost. appellauit; et quamuis iter arripuisset ad Rom. Ecclesiam ueniendi, dicti tamen inquisitores nec appellationi rationabiliter interposite neque ipsius absentie uel excusationibus aliquibus deferentes, destitutionis in eum sententiam contra iuris ordinem promulgarunt, licet non pronuntiandi potestas eis esset concessa, sicut ex multorum prelatorum litteris liquido declaratur. Memorato igitur abbate ad dicti predecessoris nostri presentiam accedente, postquam de inordinata destitutione sua eum reddidit certiorem, omnibus irritatis que contra iuris ordinem a dictis inquisitoribus fuerant ordinata,  eumdem abbatem sententia sua restituit, exsecutione sola uenerabili fratri nostro episcopo et dilectis filiis L. et H. archidiaconis Ebroicensibus demandata. Die uero a solo episcopo partibus assignata et ad terminum utraque partium ueniente, cum exspectaret abbas restitutionem fieri sibi secundum apostolici mandati tenorem, eam non potuit obtinere; quin potius precibus, minis et terroribus eum episcopus inducere laborauit ut in ipsum non super restitutione facienda, quod erat principale negotium, compromitteret, sed super exsecutione tantummodo differenda; et quoniam pars aduersa cum armis illuc accesserat et multitudine armatorum, factum est quod in dictum episcopum, sicut premissum est,  compromisit, fide in manu ipsius prestita et restitutionis litteris depositis apud eum, non tradendis parti aduerse sed diligenter seruandis et restituendis sibi tempore opportuno. Ipse uero episcopus contra id quod promiserat uenire non metuens, aduersariis abbatis litteras restituit memoratas; sicque compromisso ex parte ipsius episcopi et aduersariorum pariter uiolato, monachi bone memorie Melioris tt. Sanctorum Ioannis et Pauli presbyteri cardinalis, tunc apostolice sedis legati, presentiam adeuntes, ad I. quondam Rothomagen. decanum super grauamine compromissi commissionis litteras impetrarunt; ad cuius primam citationem monachus a dicto abbate transmissus captus fuit ab aduersariis et uinculis ferreis mancipatus; ad secundam uero citationem  idem abbas accedens, per impressionem coactus fuit compromittere in decanum, non super abbatia, de qua sub eo nulla questio uertebatur, sed pro quibusdam bladi redditibus minuendis. Parte autem altera super compromisso seruando fidem, sicut conuenerat, non seruante, dictum S. iterum oportuit ad sedem apostolicam laborare; ubi a nobis tam super principali quam incidenti etiam questione ad uenerab. frat. nost. Lexouien. episcopum et dilectum filium abbatem uallis Richerii litteras impetrauit ut super his que nobis fuerant intimata studerent elicere ueritatem et statuerent quod secundum Deum uiderent rationabiliter statuendum, iuris ordine per omnia obseruato: ita quod alter sine altero adesse nolente uel etiam non ualente,  mandatum apostolicum adimpleret, mentione facta in litteris ipsis de fide uiolenter, sicut idem S. asserebat, extorta et non super monasterio abiurando, sed restitutione, ut dictum est, tantummodo differenda; ne, his omissis, tacita ueritate commissio uideretur obtenta. Partibus uero coram delegatis iudicibus constitutis, pars illius quem dixit intrusum, prefatum episcopum duabus de causis sibi dixit esse suspectum: tum quia super Ecclesia quamdam causam habebat cum monasterio memorato; tum etiam quia ipsum a Romana curia redeuntem ad pacis osculum non admisit; unde neque coram illis neque coram illorum altero iuri stare uoluit, quamuis nichil diceret in abbatem; sed appellans frustratorie se  contumaciter absentauit. uerum dicti exsecutores appellationi, que nulla fuerat, minime deferentes, habito multorum prudentium uirorum consilio, sententiam a dicto predecessore nostro prolatam exsecutioni mandarunt, restituentes predicto S. abbatiam et prefato intruso perpetuum silentium imponentes. Cumque ad eorum ex parte apostolica iussionem diecesanus episcopus sepius requisitus ipsum S. in corporalem possessionem inducere recusaret, id exsequendum quibusdam diaconibus mandauerunt; qui nedum quod admissi fuerunt, uerum per monachos et fautores eorum afflicti uerberibus, carcerali sunt custodie mancipati. Quapropter in intrusum, monachos et fautores eorum a delegatis  fuit, secundum apostolici mandati tenorem excommunicationis sententia promulgata. Sed ob hoc intrusus et monachi non dimiserunt diuina officia celebrare; qui etiam, ipso intruso defuncto, alium excommunicatum eligere presumpserunt, sicut ex delegatorum litteris perpenditur euidenter. Cumque nec sic possent ad frugem melioris uite reduci, sepedictus S. iter arripuit ad sedem apostolicam ueniendi. Sed preuenientes eum nuntii monachorum, de benedictionis munere illi quem elegerant impendendo fraudulenter litteras impetrarunt, quas ad partes suas miserunt festinantius quam deberent. Petebat itaque dictus S. monachos ipsos, qui cuidam predecessorum suorum amputare linguam et oculos eruere presumpserunt, in alium sedentem ad mensam  cum gladiis et fustibus impetum facientes, alium solum in ecclesia dimittentes missam celebrare paratum, animaduersione condigna puniri et possessionem abbatie plenarie sibi restitui, sicut a dicto predecessore nostro statutum fuerat, et a delegatis postea iudicibus ordinatum: intruso, qui post latam in eum sententiam excommunicationis assumptus fuerat, per silentium perpetuum condemnato. Ceterum pro uobis ita fuit propositum ex aduerso, quod cum prefatus I. cardinalis in partibus illis legationis officio fungeretur et causam ipsam super dilapidatione ipsius S. et incontinentia pariter prefatis abbati Troarnen. et priori Sancte Barbare commiserit terminandam, ipsi cognita  ueritate et ordine iuris per omnia obseruato, in eum depositionis sententiam protulerunt, que a dicto predecessore nostro fuit postea confirmata. Ipse autem S. eidem predecessori nostro, quod abbatia ipsa iniuste spoliatus fuerit, intimauit; prefato cardinali etiam asserente non fuisse intentionis sue quod ad depositionem abbatis procederent iudices delegati: quamuis et hoc esset eis commissum, sicut in eorumdem litteris reperitur. Unde sepedictus predecessor noster eum non restituit altera parte absente, sed restituendum mandauit episcopo et archidiacono memoratis; quia tacitum eis fuerat quod prefatus cardinalis dictis abbati et priori deponendi etiam concesserit facultatem. Conuenientibus igitur partibus ad diem et  locum sibi a delegatis sedis apostolice assignatum, dictus S. in manu episcopi quod eius super causa ipsa staret arbitrio fide data firmauit; qui partes ipsas, ut ad ea que pacis sunt intenderent monuit diligenter: inter quas talis compositio intercessit, ut dictus S. in perpetuum cederet abbatie, quam cessionem ratam delegati iudices habuerunt; et idem S., sicut in delegatorum litteris continetur, iuramento firmauit se illam firmiter seruaturum. Et cum super restitutione sua duplices litteras eiusdem prorsus continentie impetrasset, facta compositione, quam sepedictus predecessor noster postea confirmauit, alteras resignauit, alteras retinuit fraudulenter. Processu uero temporis compositione ab eo aliquandiu obseruata, per iamdictum Meliorem  cardinalem quondam Rothomagen. decano eamdem fecit causam committi; fuitque in eius presentia et uenerabilis fratris nostri Rothomagen. archiepiscopi prima compositio innouata, ubi prefatus S. abbatiam denuo abiurauit et quod compositionem ipsam deinceps obseruaret corporaliter prestitit iuramentum, sicut in ipsius Rothomagen. archiepiscopi litteris continetur et multis posset testibus approbari. Fuerunt autem ista coram Rothomagen. facta ea precipue ratione, quoniam prioratus quem ipse S. debuit obtinere, in Rothomagen. erat diecesi constitutus; quem cum per biennium detinens, inhoneste uiuendo fere omnia consumpsisset, ad alia bona monasterii se uiolenter extendit. Et tandem ad presentiam nostram  accedens et quedam de premissis exprimens, alia uero reticens, ad prefatos Lexouien. episcopum et abbatem uallis Richerii nostras litteras reportauit, ut diligenter inquirerent de omnibus ueritatem et statuerent quod iustitia postularet. Ipsi uero partibus ad se citatis, quamuis episcopus pro memoratis causis et quoniam R. abbati respondit quod si posset sibi noceret, esset alteri parti suspectus et ab eo fuerit recusatus uelletque coram coniudice, qui suspectus non erat, uel coram arbitris electis a partibus id probare; dicto abbate uallis Richerii admittere hoc nolente, ante ingressum cause fuit ab illis duobus postmodum appellatum, ipsi nichilominus eumdem S. restituendum sententialiter decreuerunt, aduersario eius super  abbatia perpetuum silentium imponentes. Cum igitur que premissa sunt et alia quedam predictus cardinalis nobis et fratribus nostris prudenter et fideliter retulisset, : nolentes per nos, qui punimus periuria, uiam periuriis aperi, cum et ipse recipiendo compositionem huiusmodi renuntiauerit abbatie, communicato fratrum nostrorum consilio ab impetitione ipsius S. uos et monasterium uestrum absoluimus, perpetuum ei super questione ipsa silentium imponentes, non obstante quod factum est ab ultimis delegatis; cum ex his appareat euidenter ipsos, ut de aliis taceamus, si eis de premissis constitit, minus legitime processisse, restituentes illum qui non habebat ius aliquod repetendi. Et quamuis solus abbas, antequam appellaretur ab eo, iuxta formam litterarum nostrarum procedere potuisset,  quia tamen ex eo quod cum ipso episcopo interlocutus est, appellationem non tenuisse de iure sine ipso, dum posset et uellet negotio interesse, per consequentiam confessus est se non posse mandatum apostolicum adimplere, nec sue intentionis exstitit ut sine coniudice suo aliquid diffiniret, et cum eo, qui iam iudex esse desierat, aliquid super premisso negotio rite disponere non ualebat, uoluntate ac potestate sibi mutuo aduersantibus, cum noluerit quod potuit et quod uoluit adimplere nequiuerit, quod a duobus factum fuit, effectum de iure non potuit obtinere. Nulli ergo etc.

Datum Laterani, Idibus Aprilis.



XXXuIII bis. IOANNI ABBATI SANCTI BERTINI EIUSQUE FRATRIBUS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. De confirmatione priuilegiorum. 


In eminenti sedis apostolice specula, disponente Domino, constituti, sicut imitari predecessores notros in bonis debemus operibus, sic etiam summam curam adhibere nos conuenit, ne quod ab eis pia fuerit prouisione statutum, nobis, quod auertat Dominus, negligentibus quorumlibet ualeat impulsione turbari. Eapropter, dilecti in Domino filii, decisionem controuersie que inter monasterium uestrum et bone memorie Petrum Cluniacensem abbatem pro subiectione quam idem abbas sibi in uestro monasterio  uindicabat, quemadmodum a felicis memorie predecessore nostro papa Innocentio fratribus suis presentibus et collaudantibus facta est et scripti sui munimine roborata, imitantes pie recordationis predecessorum nostrorum Eugenii, Alexandri, Lucii, Clementis et Celestini pontificum Romanorum uestigia, auctoritate apostolica confirmamus et ratam permanere censemus. Priuilegiis itaque Cluniacensibus que super hoc se habere ab apostolica sede dicebant, ab eodem Innocentio iustitia dictante cassatis, ad exemplar predictorum predecessorum nostrorum Romanorum pontificum, tam uos quam successores uestros nec non et ipsum monasterium Sancti Bertini ab huiusmodi lite et Cluniacensium subiectione absoluimus; idemque  cenobium libertati proprie restitutum, saluo iure Teruanensis Ecclesie uel episcopi, sub solius Romane Ecclesie ditione uel tutela perpetuo permanere decernimus. Ad indicium autem huius percepte a Romana Ecclesia libertatis unam auri unciam annis singulis nobis nostrisque successoribus persoluetis, statuentes ut quascunque possessiones, quecunque bona idem monasterium impresentiarum iuste et canonice possidet aut in futurum concessione pontificum, largitione regum uel principum, oblatione fidelium seu aliis iustis modis, prestante Domino, poterit adipisci, firma uobis uestrisque successoribus et illabata permaneant, in quibus hec propriis duximus exprimenda uocabulis: locum ipsum iuxta castrum Sancti Audomari in quo prefatum monasterium  situm est cum omnibus pertinentiis suis; siluam de Wluerdinghe, quam inclytus quondam Flandrie et uiromannie comes Philippus uobis in eleemosynam dedit et scripto suo confirmauit, et quod a Gileberto de Aueskerca prope eamdem siluam eleemosyna, emptione uel concambio acquisistis, et residuam partem eiusdem silue que extenditur usque ad nemus quod Theodoricus comes ecclesie Watinensi in eleemosynam dedit, sicut in scripto Balduini Flandrie et Hannoie comitis et Margarite uxoris eius continetur; decimam etiam de Kelmes, quam tu, Ioannes abbas, de manu Balduini laici redemisti, et decimam de Acquin, quam similiter de manibus Manasse et Rainaldi laicorum, et altare de Lichteruelde cum decima et pertinentiis  suis, que de manu Geraldi militis acquisistis; terram quoque quam Werualdus Monkel in parochia de Wluringhem, partim propter concambium, partim propter pecuniam a uobis acceptam, monasterio uestro dedit, et terram de Stapelueld dictam, quam a Guidone de Wisseke per concambium acquisistis, data ei a uobis quadam terra quam prope domum eiusdem W. habebatis, et totum quod de feudo Castellani Bergensis, et quidquid alicubi de possessionibus feudatorum siue censuariorum uestrorum acquisistis, et in uilla de Baswarnestum totum quod de feudo Balduini de Commines acquisitum habetis; medietatem etiam uille Kalmont cum pertinentiis suis sub annuo censu duodecim librarum Flandrensis monete a preposito et Ecclesia sancti Audomari  perpetuo habendam, sicut charta sigillis eorum signata testatur, uobis confirmamus. Preterea feudum sexaginta solidorum Gualteri de Staphes; quod cum Ida soror eius emisset, uobis in eleemosynam dedit; et comitatum de Wal. et de Busco, quem Willelmus de Arfedinghe uobis in eleemosynam concessit, sicut charta comitis de Warenghe domini sui testatur; et comitatum in uilla de Acquin, quem Simon de ual per manum domini sui Gualteri Boteri in eleemosynam uobis dedit; et terram in parochia Sancte Margarite infra burgum Sancti Audomari iacentem, quam Ioannes de Sinninghem uobis in eleemosynam dedit; terram quoque cum comitatu quam uillelmus castellanus Sancti Audomari  inter uetus monasterium et Watenes uobis in eleemosynam dedit, et quidquid de feudo eiusdem Castellani ab hominibus eius quolibet tempore acquisistis et per authenticas chartas castellanorum confirmatum habetis, auctoritate apostolica confirmamus. Compositionem preterea inter uos et abbatissam de Brobug super terminis parochie uestre de assensu partium factam, sicut hinc inde recepta est et in scripto authentico bone memorie Desiderii quondam Morinensis episcopi continetur, ratam habemus et eam auctoritate apostolica confirmamus. Quod autem de capella et cemeterio leprosorum de Brobug a bone memorie Milone Morinensi episcopo rationabiliter statutum est et scripto suo firmatum confirmamus et ratum manere censemus; ita uidelicet  ut in eadem capella leprosis tantum et sibi seruientibus diuinum celebretur officium atque in eorum cemeterio nulli nisi leprosi et eorum familie tumulentur. In monasterio quoque Sancti Siluini apud Achiacum abbas uester qui pro tempore fuerit, tanquam in speciali filia, secundum Dei timorem et beati Benedicti Regulam corrigendi que corrigenda sunt cum religiosorum uirorum consilio plenam, sicut hactenus, habeat facultatem. Statuimus etiam ut infra terminos parochiarum uestrarum nullus ecclesiam uel oratorium absque uestro consensu edificare presumat, saluis tamen priuilegiis Romanorum pontificum. Stationes autem publicas ab episcopo in monasterio uestro, seu episcopum illuc accedere nisi ab abbate et fratribus fuerit euocatus,  omnino fieri prohibemus. Possessiones preterea et decimas quas monasterium uestrum a quadraginta annis inconcusse possedit et impresentiarum sine controuersia possidetis, uobis et per uos eidem monasterio auctoritate apostolica confirmamus. Sane noualium uestrorum que propriis manibus aut sumptibus colitis, siue de nutrimentis animalium uestrorum nullus a uobis decimas exigere uel extorquere presumat. Liceat quoque uobis clericos uel laicos e seculo fugientes liberos et absolutos, etc., usque retinere. Prohibemus insuper ut nulli fratrum uestrorum post factam in monasterio uestro professionem fas sit absque abbatis sui licentia de eodem loco, nisi arctioris religionis obtentu, discedere. Discedentem uero, etc., usque retinere.  Religiosas sane consuetudines a predecessoribus uestris et a uobis hactenus obseruatas aliqua leuitate mutari seu etiam possessiones alienari Ecclesie, nisi de abbatis prouidentia fiat cum consensu capituli uel maioris et sanioris partis, auctoritate apostolica prohibemus. Preterea libertates et immunitates monasterio uestro collatas, sicut hactenus obseruate sunt, ratas habemus et eas perpetuis temporibus illibatas permanere sancimus. Auctoritate quoque apostolica nichilominus duximus prohibendum ne ullus aduocatus aut minister eius locum ipsum uel que ad eum pertinent grauare seu quibuslibet exactionibus fatigare presumat, sed iis que antiquitus concessa sunt et ad eius iustitiam pertinent  contentus existat. Decimas quoque ad ius Ecclesiarum uestrarum spectantes, que a laicis detinentur, redimendi et liberandi de manibus eorum et ad Ecclesias quas pertinent reuocandi liberam uobis et earumdem Ecclesiarum ministris de auctoritate nostra concedimus facultatem. Prohibemus insuper ne aliquos interdicto uel excommunicationi a uobis iuste subiectos ad officium aut communionem ecclesiasticam quisquam recipere sine congrua satisfactione presumat, nisi forte periculum mortis immineat ut, dum presentiam uestram habere nequiuerint, per alium secundum formam Ecclesie, satisfactione premissa, oporteat ligatum absolui. Cum autem generale interdictum terre fuerit, etc., usque celebrare. In parochialibus siquidem ecclesiis quas  habetis liceat uobis sacerdotes eligere et diecesano episcopo presentare; quibus, si idonei fuerint, episcopus curam animarum committat; ita quidem quod ei de spiritualibus, uobis autem de temporalibus debeant respondere. Chrisma uero, oleum sanctum, etc., usque uoluerit exhibere. Alioquin ad quemcunque malueritis catholicum antistitem recurratis, qui nostra fretus auctoritate quod postulatur indulgeat. Si quem uero episcopum Romane sedis communionem habentem et de quo plenam habeatis notitiam per uos transire contigerit, ab illo benedictiones uasorum et uestium, consecrationes altarium et ordinationes monachorum auctoritate sedis apostolice recipere ualeatis. Preterea licitum sit uobis in causis uestris ciuilibus fratres  uestros idoneos ad testificandum adducere atque ipsorum testimonio, sicut rectum fuerit, et propulsare iniuriam et iustitiam uindicare. Ad hec adiicimus ne aliqui monachi uel conuersi sub professione domus uestre astricti sine assensu abbatis et maioris partis capituli uestri pro aliquo fideiubeant uel ab aliquo pecuniam mutuo accipiant, etc., usque respondere. Ob euitandas uero secularium frequentationes liberum sit uobis, saluo iure diecesani episcopi et ecclesie parochialis, oratoria in grangiis uestris construere et in ipsis, cum necesse fuerit, uobis et familie uestre diuina officia celebrare. Paci quoque et tranquillitati uestre, etc., usque audeat exercere. Constituimus insuper ut abbas qui pro tempore fuerit ad nullius archiepiscopi uel episcopi  synodum seu conuentum, nisi tantum Romani pontificis uel eius legati, accedere compellatur. Sepulturam quoque ipsius loci, etc., usque assumuntur. Obeunte uero, etc., usque beati Benedicti Regulam prouiderint eligendum. Decernimus ergo ut nulli omnino hominum liceat prefatum monasterium, etc., usque usibus omnimodis profutura. Salua sedis apostolice auctoritate et in predictis capellis diecesanorum episcoporum canonica iustitia. Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum digna satisfactione correxerit, etc., usque subiaceat ultioni. Cunctis autem  eidem loco, etc., usque premia eterne pacis inueniant.

Datum Laterani, per manum Rainaldi domini pape notarii cancellarii uicem agentis, u Idus Aprilis, indictione secunda, Incarnationis Dominice anno 1199, pontificatus uero domini Innocentii pape III anno secundo.



XXXIX. LOCEDIEN. ABBATI. Ut pacem inter Placentinos et Parmenses facere laboret. 

Cum plenitudo legis, secundum Apostolum, sit dilectio, profecto dissensio diuine legis hominem constituit transgressorem: que sepius ex odii radice  procedit, et, eliminatis uirtutibus, copiam generat uitiorum; dum unus ut in alterum suas iniurias uindicet, dum ut de inimico triumphet, nec diuinam offensam nec homicidii crimen nec reatum periurii expauescit. Hec enim naturalis legis iura confundens, quod sibi non uult alii per uiolentiam nititur irrogare. Hec dum persequitur proximum, nec Deum nec proximum diligere comprobatur. Qui enim non diligit fratrem quem uidet, Deum quem non uidet, quomodo potest diligere? Huius autem incommoditates plenius ueritas, que mentiri non nouit, attendens, in Euangelio protestatur, Omne, inquiens, regnum in se ipsum diuisum desolabitur, et domus supra domum cadet . Ceterum, quamuis in libro Scripture satis dissensionis  incommoda prenotentur, manifestius tamen diligenter inspicientibus in libro experientie quotidiane patebunt. Nam, ut non longe petantur exempla, quot ex dissensione que inter Placentin. et Parmen. super burgo Sancti Domnini uertitur, mala contigerint, quot sint pericula, nisi Deus aliter prouiderit, prouentura, tua discretio non ignorat. Ecce enim inuicem sanguinem suum sitiunt et esuriunt mutuo stragem suam; nec sufficit utrisque per se contra alteros dimicare, sed uniuersam Lombardiam commouerunt ad arma et alteri, cum uniuersis fautoribus suis, alteris et omnibus eorum complicibus generale prelium indixerunt. Quia uero nos, licet insufficientibus meritis, uicem eius tenemus in terris qui nascens ex uirgine per celicos  ciues pacem bone uoluntatis hominibus nuntiauit, et resurgens et ascensurus in celum pacem legauit discipulis, ut et ipsi eius imitantes exemplum, pacem aliis predicarent, ne si uentum fuerit ad conflictum, multis hinc morientibus fiat hec dissensio immortalis, ne etiam preter stragem corporum incurrant insuper periculum animarum, discretioni tue per apostolica scripta mandamus et in uirtute obedientie sub quantacunque possumus districtione precipimus quatenus, cum uenerabilibus fratribus nostris Mediolan. archiepiscopo et uercellen., Bergomen., Lauden., Brixien., Cremon., Regin., Placentin. et Parmen. episcopis, quibus super hoc etiam scribimus, per te et  alios quos ad hunc necessarios cognoueris esse tractatum, ad eorum concordiam et pacem intendas, et ut imminentia mala uitentur, indefesso studio et sollicitudine diligenti procures; ita quod apud Deum eterne retributionis mercedem et apud nos dignas gratiarum actiones ualeas promereri. Si uero desuper datum non fuerit ut, per admonitionem et exhortationem ipsorum et tuam, impleri ualeat quod mandamus, tu per excom. potestatum, consulum et consiliariorum et principalium fautorum tam Placent. quam Parmen., ipsos Placen. et Parm. ad subeundum iudicium nostrum sufficientissima in manibus tuis hinc inde prestita cautione, uel Parmen., ut burgum ipsum nomine nostro in manibus tuis tenendum assignent  restituendum per nos eis quibus iure fuerit assignandum, omni occasione, excusatione, dilatione, appellatione et recusatione cessantibus, nostra fretus auctoritate compellas; et eis insuper commineris quod, nisi mandatis paruerint apostolice sedis, manus nostras super eis curabimus aggrauare. Quod si competentiorem modum, dum tractaueris super his cum partibus, poteris inuenire, secundum eum procedere non omittas. Nouit enim Dominus, qui renum et cordium est scrutator, quod super hoc ex puritate procedimus, non ut alterutri partium cum alterius dispendio placeamus, sed ut officii nostri debitum exsequentes, sopiamus dissensionem ipsam concordia, uel iudicio terminemus; cum in simili casu reges et principes,  sicut te latere non credimus, ecclesiastica districtione duxerimus compellendos. Cum enim inter alias orbis prouincias presertim simus de Lombardie statu solliciti, communi Lombardorum utilitati consulere cupimus et grauaminibus precauere; ne si, quod absit! inter se processerint ad conflictum, preter alia pericula, strages exinde non modica subsequatur. Sufficienti uero cautione ab utraque parte quod iudicio uel mandato nostro pareat, et a Parmen. possessione receptis, si per publicam famam uel alias legitime tibi constiterit Parmen. ipsos possessionem temeritate propria Placentinis per uiolentiam abstulisse, possessionem ipsam restituas Placentinis, cum id ordo iuris exposcat; ita tamen quod prius tibi sufficienter caueant, ut  si quid postmodum propositum fuerit, mandato nostro sint et iudicio parituri.

Datum Laterani, u Kal. Maii.



XL. W. REMEN. ARCHIEPISC. SANCTAE SABINAE CARDINALI. Quod absoluat comitem Flandrie ab excommunicatione, et terram eius ab interdicto. 

Cum ex iniuncto nobis apostolatus officio simus, secundum Apostolum, capientibus et insipientibus debitores et omni petenti iustitiam facere teneamur, mirum esse non debet aliquibus uel molestum, si ad ea corrigenda que noscuntur contra iustitiam attentata manum apostolice correctionis apponimus,  et ad iuris tramitem studemus, sicut conueuenit, reuocare. Sane ad audientiam nostram, dilecto filio nobili uiro B. comite Flandrensi significante, peruenit quod cum olim apud uernonem cum carissimo in Christo filio nostro illustri rege Francie quasdam conuentiones inisset, quas se promisit iuramento interposito seruaturum; quia tamen homines suos inducere non potuit ad obseruationem ipsarum, ab ipso rege postulauit absolui, qui eum apud Compendium, coram multis uiris prudentibus et discretis, ab ipsis denuntiauit conuentionibus absolutum. Cumque postmodum idem rex instrumentum super conuentionibus ipsis confectum, quod penes se post factam absolutionem retinuit, fecisset felicis recordationis Celestino predecessori  nostro cum litteris testimonialibus presentari, absolutionis predicte non habita mentione, ipse predecessor noster conuentiones illas auctoritate apostolica confirmauit et precepit inuiolabiliter obseruari. Postmodum uero cum per insinuationem prefati comitis et uirorum religiosorum testimonium, qui absolutioni facte interfuisse dicuntur, eidem predecessori nostro de absolutione illa plenius constitisset, ipse prefatum comitem tam a conuentionibus ipsis, sicut eas ipsi memoratus rex asseritur remisisse, quam a iuramento super earum obseruatione prestito, confirmatione sedis apostolice seu litteris aliis nequaquam obstantibus, reddidit penitus absolutum; sicut in rescripto eiusdem absolutionis sigillis dilectorum filiorum nostrorum  electi, prepositi, decani et capituli Cameracensis, et de Gamberon, Sancti Dionysii, Sancti Gilleni, de Crispino, de Sancto Amando, de Sancto Ioanne de uallencenis, de Asnonio, de Aquicincto, de Marchenis, Sancti Auberti et Sancti Sepulcri in Cameraco abbatum signato perspeximus contineri. Nos etiam, si bene recolimus, rescriptum  conuentionum ipsarum nobis ex parte regia presentatum inspeximus diligenter, et eas, sicut predecessor noster confirmauerat, auctoritate duximus apostolica confirmandas, tibi per scripta nostra mandantes ut ipsum comitem ad obseruationem earum, per excommunicationem persone et interdictum terre, compellere non tardares. Cumque tu postmodum iuxta mandatum nostrum uelles ipsum comitem  excommunicare et terram ipsius interdicto supponere, ipse per nuntios tuos asserens litteras illas per suppressionem ueritatis obtentas, quia in eis absolutionis facte mentio non fiebat, ab interlocutione tua nostram audientiam appellauit. Cum ergo rescriptum per suppressionem ueritatis uel expressionem falsitatis obtentum uigorem habere non debeat firmitatis, fraternitati tue per apostolica scripta mandamus quatenus, si premissis ueritas suffragatur, infra uiginti dies post susceptionem presentium ipsum comitem ab excommunicatione ac terram eius ab interdicto, sublato appellationis obstaculo, absoluere non postponas; cariss. in Christo filio nostro Ph. illustri Francorum regi ex parte nostra significans, ne id molestum accipiat,  cum ex iniuncto nobis seruitutis officio sine personarum acceptione nulli debeamus iustitie debitum denegare. Alioquin noueris nos uenerabilibus fratribus nostris Ambianen. et Tornacen. episcopis et dilecto filio Aquicinctin. abbati litteris nostris districtius iniunxisse ut, cum eis legitime constiterit de premissis, ipsum comitem ab excommunicatione et terram eius ab interdicto, nullius contradictione uel appellatione obstante, denuntient penitus absolutos.

Datum Laterani uI Kal. Maii.



XLI.

Scriptum est super hoc Ambianen. et Tornacen.  episcopis et Aquicinctin. abbati, fere in eumdem modum ut supra, usque ad uerbum absolutos. Nullis litteris, harum mentione non habita, etc. Quod si ambo, etc., tu, frater Ambian. cum eorum altero, etc.



XLII. PH. ILLUSTRI REGI FRANCORUM. Super eodem. 

Cum ex iniuncto nobis, etc., fere in eumdem modum ut supra usque, ab uerbum absolutos. Rogamus igitur magnificentiam regiam et exhortamur in Domino quatenus te non moueant aliquatenus uel perturbent que secundum Deum et iustitiam super ipso duximus negotio statuenda: quia licet te, tanquam carissimum nostrum et specialem Ecclesie  filium et Christianissimum principem amplexemur arctius in uisceribus caritatis, et tuis, quantum cum Domino possumus, uelimus intendere profectibus et augmentis, in nostri tamen exsecutione officii apparere nolumus concedente Domino negligentes, cum illius uicem in terris gerere dignoscamur qui iudicat populos in equitate, et cuique uult suam iustitiam conseruari.

Datum, ut supra.



XLIII. W. REMEN. SANCTAE SABINAE CARDINALI ET SENONEN. ARCHIEPISCOPIS, ANTISIODOREN. ET NIuERNEN. EPISCOPIS. Quod cogant comitem Flandrie ab obseruationem iuramenti prestiti. 

 Significante nobis dilecto filio nobili uiro B. Flandren. comite, ad nostram noueritis audientiam peruenisse quod cum inter patrem ipsius comitis et dilectum filium nobilem uirum comitem Niuernen. super matrimoniis contrahendis taliter fuerit interposito iuramento statutum, quod ipse pater comitis filiam suam I. nomine eidem comiti Niuernen. traderet in uxorem, et ipse filiam suam, cum ad annos nubiles perueniret, Philippo prefati comitis Flandrie fratri uel Henrico fratri eius, si forte premoreretur Philippus, matrimonialiter copularet et ad complementum ipsius contractus cariss. in Christo filius noster illustris rex Francie ex condictu unanimi deberet utrumque compellere, nec  non uos illum per excommunicationem persone et interdictum terre cogeretis qui a pacto matrimonii resiliret, sicut in litteris eiusdem regis et uestris, fratres episcopi, dicitur manifestius contineri; idem Niuernen. comes quod tam solemniter factum est adimplere negligit et recusat, licet ei sit ab altera parte super contractu matrimonii plenarie satisfactum. Cum igitur tanquam uir nobilis et discretus illesam debeat famam sui nominis conseruare, ut non possit super eo quod licite dicitur iurasse merito reprehendi, ipsum comitem attente monentes per litteras nostras mandauimus ut iuxta quod iuramento fuit interposito compromissum, complere matrimonium, quantum in ipso fuerit, non postponat,  ut uideatur iuramenta tam a se quam hominibus suis exhibita, sicut conuenit, obseruare, et ad id exsequendum quod per se potest laudabilius adimplere per alium non cogatur. Ideoque fraternitati uestre per apostolica scripta mandamus quatenus, sepedicto comite ab exsecutione mandati nostri cessante, ipsum ad obseruationem iuramenti, sicut de iure tenetur, per censuram ecclesiasticam, appellatione remota, cogatis.

Datum Laterani, u Kal. Maii.

Scriptum est super hoc comiti Niuernensi.



XLIu. 

Super eodem scriptum est Philippo illustri regi Francorum, fere in eumdem modum ut supra, usque  ad uerbum appellatione remota compellant. Quia uero magnificentia regia fideles suos ad ea debet exsequenda inducere in quibus non offendatur Deus et fama boni nominis non ledatur, rogamus magnificentiam tuam et exhortamur in Domino quatenus non impedias quominus prefatus comes adimpleat quod iurauit; quia cum eius licitum sit iuramentum, ab obseruatione ipsius non debet retrahi, sed compelli.

Datum, ut supra.



XLu. BALDOINO COMITI FLANDR. ET MARIAE UXORI EIUS. Recipiuntur sub protectione apostolica. 

 Apostolica sedes, que, disponente Domino, cunctorum fidelium mater est generalis, licet omnes teneatur paterno affectu diligere, in eos tamen uberius gratiam sue dilectionis effundit quos ad exhibenda sibi grata deuotionis obsequia inuenit promptiores. Attendentes igitur dilectionis feruorem quam predecessores uestri ad Rom. Ecclesiam habuisse noscuntur et deuotionem nichilominus quam uos ad personam nostram habere proponitis, firmo gerimus in proposito uoluntatis personas uestras oculo benigniori respicere, et sincerioris dilectionis et gratie brachiis amplexari, ac in his que a nobis secundum Deum duxeritis requirenda gratanter uobis assensum apostolicum impertiri. Eapropter uolentes uos, tanquam speciales Ecclesie filios, protegere  pariter et tueri, personas uestras cum omnibus bonis que impresentiarum rationabiliter possidetis, aut in futurum, etc., usque ad uerbum suscipimus, auctoritate presentium districtius inhibentes ne aliquis sine manifesta et rationabili causa in personas uestras excommunicationis aut in terras uestras interdicti presumat sententias promulgare. Ad hec adiicientes statuimus ut, si uos in aliquo presenseritis aggrauari, libere uobis liceat sedem apostolicam appellare. Si quis uero post appellationem ad nos legitime interpositam in uos uel terras uestras excommunicationis aut interdicti sententias promulgauerit, ipsas decernimus non tenere. Nulli ergo, etc., protectionis, inhibitionis et institutionis, etc.

Datum Laterani, uI Kal. Maii.



XLuI. THEOBALDO PRESBYTERO CANONICO CAMERACENSI. Confirmatur sententia lata pro eo contra I. presbyterum super prebenda Cameracensi. 


Ne fiant controuersie litigantium immortales, si sopite iudicio questiones in antique contentionis scrupulum reducantur, sententias per fratres nostros ex delegatione nostra canonice promulgatas apostolice confirmationis presidio consueuimus roborare; ne, si pateret partibus a lata sententia resiliendi facultas, non litigantes litigia sed litigia potius fugerent litigantes, dum non nisi eis exspirantibus exspirarent. Sane cum inter te et dilectum  filium I. presb. de Landreceis super prebenda Cameracen. Ecclesie, de qua te felicis record. Celestinus papa predecessor noster post preces et mandatum dilectis filiis capitulo Cameracen. porrecta, et exsecutorem tibi ab ipso concessum, cassata collatione ipsius prebende dicto presb. facta per capitulum Cameracense, sicut ex litteris eius accepimus, curauerat inuestire, et super qua idem presbyter, eam sibi asserens canonice fuisse collatam, ad uenerab. fratrem nostrum episcopum et dilectos filios decanum et cantorem Atrebaten. commissionis litteras impetrarat, qui eum, postquam iter aggressus fueras ad sedem apostolicam ueniendi, causa rei seruande in possessionem miserunt, questio uerteretur: nos tibi et dilecto filio G. procuratori  presbyteri memorati constitutis in presentia nostra dilectum filium Hugonem tit. Sancti Martini presbyterum card. concessimus auditorem. Coram quo cum super causa ipsa fuisset diutius disceptatum, ipse tenore litterarum inspecto, quas predecessor ipse noster pro te Cameracen. capitulo et bone memorie decano Remen. transmiserat et earum etiam quas nos circa nostre promotionis initia uenerabili fratri nostro Catalaunen. episcopo miseramus, intellecto etiam ex litteris eiusdem episcopi qualiter de mandato nostro in tantum processerat quod a capitulo fueras receptus in fratrem et in corporalem ipsius prebende possessionem inductus, inspectis insuper litteris quas dictus presbyter  ad memoratos episcopum et decanum et cantorem Atrebaten. a sede apostolica impetrarat, et totius cause meritis, rationibus et allegationibus intellectis, auctoritate nostra de consilio uenerab. fratris nostri Albanen. episcopi et dilectorum filiorum G. tit. Sancte Marie trans Tiberim et S. tit. Sancte Praxedis presbyterorum cardinalium formauit sententiam et nobis prius retulit quam proferret, ac postmodum formatam et expositam nobis sententiam de mandato nostro promulgans, super eadem prebenda silentium imposuit presbytero memorato et procuratori eiusdem, et eam tibi per sententiam diffinitiuam adiudicare curauit. Nos igitur sententiam ipsam, sicut per eumdem cardinalem de mandato nostro lata est, auctoritate apost. confirmantes  presentis scripti pagina communimus. Nulli ergo, etc.

Datum Laterani, uIII Kal. Maii.



XLuII. PRAEPOSITO ET DECANO ET CAPITULO CAMERACENSIBUS. De eodem argumento. 

Cum inter dilectos filios Theobaldum concanonicum uestrum et I. presbyterum Landreceis, etc., fere in eumdem modum ut supra, usque ad uerbum curauit: quam nos postmodum, sicut per eumdem cardinalem de mandato nostro lata fuerat, auctoritate curauimus apostolica confirmare. Quocirca discretioni uestre per apostolica scripta districte precipiendo mandamus quatenus sententiam ipsam  studeatis inuiolabiliter obseruare. Alioquin, noueritis nos uenerabili fratri nostro Catalaunen. episcopo districtius iniunxisse ut eam faciat per censuram ecclesiasticam, appellatione remota, inuiolabiliter obseruari, contradictores, tam uos quam alios, eadem districtione compescens. Nullis litteris obstantibus, late sententie et confirmationis nostre tenore tacito, etc.

Scriptum est super hoc Catalaunen, episcopo.

Datum, ut supra.



XLuIII. DECANO, u. CANCELLARIO, ET C. CANONICO LAUDUNEN. In dubio semper presumitur pro iudice et pro illius sententia. 

  Sicut nobis uestris litteris intimastis, cum causa que inter Henricum subdiaconum et Huardum presbyterum Sancti Clementis super quinque frumenti modiis uertebatur, qui dicebantur ipsi Henrico per annos singulos exsoluendi, ex delegatione nostra uobis commissa fuisset et partibus in uestra presentia constitutis, idem Henricus restitutionem sibi fieri postularet, aduersarius se ad hoc non teneri respondit, cum alia uice super hoc coram iudice conuentus fuerit et sententialiter absolutus; quod ostendere uoluit duorum testimonio sacerdotum, ex quorum depositionibus uobis constitit quod magister A. ex parte uenerabilis fratris nostri episcopi Laudunen. Huardum presbyterum per iudicium  absoluit ab impetitione subdiaconi memorati. uerum quia testimonium ipsorum quasi nude prolatum fuerat, cum de allegationibus, testibus et rationibus que iudicem mouere solent ad sententiam proferendam, nichil se scire dixissent, uariatum fuit inter iurisperitos a quibus consilium postulastis, aliis asserentibus tale testimonium non ualere, aliis sentientibus quod ualeret. Unde in hac ambiguitate, quid tenendum sit sedem duxistis apostolicam consulendam. Cum autem in plerisque locis in quibus copia prudentum habetur id moris existat, quod cause que iudicem mouerant, non exprimantur in sententiis proferendis, uobis taliter respondemus, quod cum ex depositione testium predictorum constiterit  uobis sententiam a iudice suo fuisse prolatam, propter auctoritatem iudiciariam presumi debet omnia legitime processisse.

Datum Laterani, II Kalend. Aprilis.



XLIX. MAR. EPISCOPO, CASTELLAN. Quod non liceat alicui presbytero absque suo consensu celebrare uel confitentes recipere ad penitentiam. 

Fratrum et cepiscoporum nostrorum postulationibus, que rationi consonant et non deuiant ab honesto, tanto gratius et libentius assensum apostolicum impertimur, quanto eos ad postulandum quod petitur, non ob proprium commodum, sed Ecclesie sibi commisse utilitatem, induci credimus et moueri.  Eapropter, uenerabilis in Christo frater, tuis precibus annuentes, auctoritate presentium districtius inhibemus ne cui presbytero uel alii in quocunque officio constituto fas sit in tua diecesi preter tuum assensum  officia celebrare diuina, ad penitentiam recipere confitentes uel quecunque sacramenta ecclesiastica exercere, nisi necessitatis articulus id exposcat. Nulli etiam metropolitano uel episcopo liceat in Ecclesiis lege tibi diecesana subiectis auctoritate propria clericos instituere, uel institutos etiam te inscio promouere, uel parochianos in tuum preiudicium tradere sepulture. Saluis in omnibus supradictis consuetudinibus approbatis et tam indulgentiis quam priuilegiis pontificum Romanorum.  Ad hec, ut decimas, quas predecessores tui hactenus in Romanie partibus iuste ac pacifice perceperunt, exigere ac percipere libere possis, auctoritate tibi apostolica indulgemus. Nullus ergo, etc., inhibitionis et concessionis, etc

Datum Laterani, uI Kal. Maii.



L. FERRARIENSI EPISCOPO. An heresis matrimonium contractum dirimat. 

 Quanto te magis nouimus in canonico iure peritum, tanto fraternitatem tuam amplius in Domino commendamus, quod in dubiis questionum articulis ad apostolicam sedem recurris, que, disponente  Domino, cunctorum fidelium mater est et magistra; ut opinio quam in eis quondam habueras, dum alios canonici iuris peritiam edoceres, uel corrigatur per sedem apostolicam uel probetur. Sane tua nobis fraternitas suis litteris intimauit, quod altero coniugum ad heresim transeunte, qui relinquitur ad secunda uota transire desiderat et filios procreare: quod utrum possit de iure fieri, per easdem nos litteras duxisti consulendos. Nos igitur consultationi tue de communi fratrum nostrorum consilio respondentes distinguimus, licet quidam predecessorum nostrorum sensisse aliter uideantur, an ex duobus infidelibus alter ad fidem catholicam conuertatur, uel ex duobus fidelibus alter labatur in  heresim uel decidat in gentilitatis errorem. Si enim alter infidelium coniugum ad fidem catholicam conuertatur, altero uel nullo modo uel saltem non absque blasphemia diuini nominis uel ut eum pertrahat ad mortale peccatum ei cohabitare uolente, qui relinquitur ad secunda, si uoluerit, uota transibit; et in hoc casu intelligimus quod dicit Apostolus: Si infidelis discedit, discedat; frater enim uel soror non est seruituti subiectus in huiusmodi : et canonem  etiam in quo dicitur quod contumelia Creatoris soluit ius matrimonii circa eum qui relinquitur. Si uero alter fidelium coniugum uel labatur in heresim uel transeat ad gentilitatis errorem, non credimus quod in hoc casu is qui relinquitur, uiuente altero possit ad secundas nuptias conuolare;  licet in hoc casu maior appareat contumelia Creatoris. Nam etsi matrimonium uerum quidem inter infideles existat, non tamen est ratum: inter fideles autem uerum quidem et ratum existit. Quia sacramentum fidei, quod semel admissum nunquam amittitur, ratum efficit coniugii sacramentum, ut ipsum in coniugibus illo durante perduret. Nec obstat quod a quibusdam forsan obiicitur, quod fidelis relictus non debeat suo iure sine culpa priuari, cum in multis casibus hoc contingat, ut si alter coniugum incidatur. Per hanc autem responsionem quorumdam malitie obuiatur, qui in odium coniugum uel quando sibi inuicem displicerent, si eas possent in tali casu dimittere, simularent heresim, ut ab ipsa coniugibus nubentibus resilirent.  Per hanc ipsam responsionem illa soluitur questio, qua queritur, utrum ad eum qui uel ab heresi uel ab infidelitate reuertitur, is qui permansit in fide redire cogatur.

Datum Laterani, Kalend. Maii.



LI. AURELIANEN. EPISCOPO. Ut D. de Corbolio prino uacatura prebenda conferatur. 

Pro dilecto filio D. de Corbolio paupere subdiacono, nullum adhuc ecclesiasticum beneficium assecuto, ad preces dilecti filii magistri P. de Corbolio, quem sincera diligimus in Domino caritate, fraternitati  tue scripsisse recolimus, ut prebendam Ecclesie tue pro reuerentia beati Petri et nostra sibi liberaliter assignares. Tu uero, unde ualde miramur, non curasti precum nostrarum primitias et mandatum apost. adimplere; quin potius, antequam idem subdiaconus a te posset obtinere responsum, multis fuit expensis et laboribus fatigatus. Post hec uero nuntii tui ad sedem apost. accedentes, ut te ab impetitione prefati clerici absoluere curaremus instantius postularunt: quod non potuerunt aliquatenus obtinere. Nolentes autem quod pro Deo de prouisione prefati subdiaconi laudabiliter incepimus relinquere imperfectum, fraternitati tue per iterata scripta mandamus atque precipimus quatenus si  qua prebenda nunc uacat in Ecclesia tua, eam sibi non differas assignare, stallum eidem in choro et locum in capitulo conferendo. Alioquin, quam primo uacare contigerit, nostre donationi precipimus reseruari, persone idonee conferendam: de qua si quid a te fuerit ordinatum, decernimus non tenere. Dilectis quoque filiis decano et capitulo Aurelianen. dedimus in mandatis ne aliquem ad institutionem tuam recipiant in canonicum et in fratrem ad prebendam primitus uacaturam.

Datum Laterani, Iu Kal. Maii.

Scriptum est super hoc decano et capitulo Aurelianen.



LII. HUGONI NUCERINO EPISCOPO. Ut restauret monasterium de Waldo. 


Sic nos de singularum Ecclesiarum statu decet esset sollicitos, ut et utilitatibus consulamus ipsarum et grauaminibus obuiemus, ne creditam nobis sollicitudinem postponere presumamur. Attendentes igitur qualiter monasterium de Waldo, quod ad Rom. Ecclesiam nullo pertinet mediante, in spiritualibus dissolutum sit et in temporalibus diminutum, qualiter etiam a uicinis undique molestetur, ipsum tibi personaliter de fratrum nostrorum consilio committimus, quantum Dominus tibi permiserit, restaurandum in temporalibus et spiritualibus reformandum; facultatem tibi corrigendi que in eo corrigenda fuerint et statuendi que statuenda cognoueris  auctoritate presentium liberam indulgentes; ita tamen quod ex hoc libertas ipsius monasterii non ledatur. Nulli ergo, etc. nostre concessionis, etc.

Datum Laterani, Iu Nonas Maii.



LIII. MAGISTRO ET FRATRIBUS ORD. DE CALATRAuA, TAM PRAESENTIBUS QUAM FUTURIS, SECUNDUM ORD. CISTERCIEN. FRATRUM uIuENTIBUS. Recipiuntur sub protectione sedis apostolice. 

Quoties a nobis petitur, etc., usque ad uerbum annuimus, et felicis record. Alexandri et Gregorii predecessorum nostrorum Rom. Pont. uestigiis inherentes,  prefatum locum de Calatraua et locum de Saluaterra, in quo ad seruiendum Deo diuino estis obsequio mancipati, sub beati Petri et nostra protectione suscipimus et presenti scripti pagina communimus. In primis siquidem statuentes ut institutio quam abbas et fratres Citercien. uobis in eodem loco morantibus, non ut familiaribus, sed ut ueris fratribus fecisse dicuntur, perpetuis temporibus ibidem inuiolabiliter obseruetur, uidelicet ut militaribus armis accincti contra Saracenos pro tuitione Christiani populi fideliter dimicetis Preterea ea que de uictu et uestitu uestro prefati abbas et fratres Cistercien. et uniuersum capitulum eiusdem ordinis a uobis regulariter obseruanda  sanxerunt, uobis nichilominus confirmamus: uidelicet ut lineis in femoralibus tantum uobis liceat uti; uestes quoque moderatas, honestas et commodas secundum consilium Morimunden. abbatis et magistri uestri cum scapulari pro habitu religionis habebitis. uestiti et cincti dormietis; et in oratorio, dormitorio, refectorio et in coquina silentium iugiter tenebitis. Cauebitis autem ne in qualicunque ueste aut superfluitatis argui aut curiositatis notari possitis. Tribus uero in hebdomada diebus, id est, feria tertia, quinta et die Dominica, cum precipuis solemnitatibus, uobis carnibus uesci licebit: uno tantum ferculo et unius generis, quantum ad carnes pertinet, contenti eritis, et ad mensam ubique silentium tenebitis. Ab Exaltatione quoque sancte crucis usque  ad Pascha, tribus diebus, scilicet secunda feria, quarta et sexta, preter Natale Domini, Epiphaniam, Hypapanti et festiuitates Omnium Sanctorum et apostolorum, omnes qui presentes domi fuerint, in septimana qualibet ieiunabunt. Qui autem in castris militie fuerint, pro magistri arbitrio ieiunia obseruabunt. Preterea quascunque possessiones, etc., usque ad uerbum uocabulis exprimenda. Calatraua cum pertinentiis [f. portaticis] suis et quintis [f. add. aldeis] et omnibus pertinentiis suis; castellum de Caracui cum omnibus pertinentiis suis, castellum Dolarcus cum pertinentiis suis, castellum de Beneuento cum omnibus pertinentiis suis, castellum de Suffera cum pertinentiis suis, castellum de Malagon cum portaticis et aliis pertinentiis suis; castellum  de Gualdaferza cum pertinentiis suis, domum de Nombroca cum pertinentiis suis, domos de Toleta cum tendis, molendinis, uineis, terris et hortis; ecclesiam S. Romani ultra Tagum, cum pertinentiis suis; domos de Talauetra cum uineis, oliuetis, hortis, molendinis, canalibus et puteis et cum aldeis et aliis pertinentiis suis; domos de Salamancella cum pertinentiis suis, domos de Macheda cum uineis, hortis terris et aliis pertinentiis suis; Mendeno cum suis pertinentiis, Sotello cum suis pertinentiis, castellum de Assecha cum suis pertinentiis, Casasola cum suis pertinentiis, Alfondega cum suis pertinentiis, Figarola cum suis pertinentiis, castellum de Cyrol cum suis pertinentiis, castellum de  Sorita cum portaticis, quintis, aldeis et aliis pertinentiis suis; castellum de Almogera cum portaticis, quintis, aldeis et aliis pertinentiis suis; Balaga cum pertinentiis suis, Almonacir cum suis pertinentiis, Pengia cum suis pertinentiis, Onnon cum pertinentiis suis, casas de Collado, de uerniges, et Oua cum pertinentiis suis; medietatem de Moracella cum pertinentiis suis, castellum de Cogolludo cum aldeis et pertinentiis suis; hereditatem de Mollin. cum domibus suis et cum aldea de Merla et pertinentiis suis; ecclesiam Sancti Saluatoris de Soria; ecclesiam Sancte Marie de uillares pardos cum omnibus domibus, aldeis, uineis et earum pertinentiis; castellum de Alcobella cum suis pertinentiis, Berezosa cum Baldalbin, ecclesiis et pertinentiis  suis; castellum Rubeum cum omnibus pertinentiis suis, uillam de ualuert cum pertinentiis suis, Burgell in Nauarra, cum ecclesia et aliis pertinentiis suis; Formella cum pertinentiis, hospitale de Bellota cum ecclesia et pertinentiis suis; domum de Formosella cum hereditatibus et pertinentiis suis; quintanella de Borona cum suis pertinentiis, hereditatem de Aluellos cum domibus et suis pertinentiis; uillas de Perros et Canones in campo de Monnio cum suis pertinentiis, Terradellos ibidem cum suis pertinentiis, Fontodra iuxta Amaia cum pertinentiis suis, Palatia in ripa de Pisorga cum suis pertinentiis, medietatem de Auarcha cum ecclesia ipsius loci et pertinentiis suis; Famuscu in riuo de Asageua cum pertinentiis suis, uallorabona in episcopatu  Palentin. cum pertinentiis suis; Sanctam Mariam domino Echa super riuum de Pisorga, et uillam Ramira in Alcordutella, et hereditates in termino de Courel cum pertinentiis suis; Padellam cum ecclesia Sancte Marie et pertinentiis suis; Rauanal cum ecclesia iuxta castrum uert. et ual. in ripa de Stola et nauam cum pertinentiis suis; Caso cum pertinentiis suis in Asturiis, cum ecclesia et pertinentiis suis; uillester iuxta Bamba, Pallos in ripa de Doira et ecclesiam Sancte Marie de Zamorra cum pertinentiis suis; Pinos in Gallicia et Congeli in Gallicia iuxta Allariz, domum de Allariz, domos de Troncoso et Minium cum uineis, terris et pertinentiis suis; domum de Benouento super Oruegun cum pertinentiis suis, uannexandines in  terra de Astorga cum domibus et pertinentiis suis; ecclesiam de Maiorica cum domibus et pertinentiis suis; Elpererii inter ciuitatem Rodrogo et Tronchoso cum omnibus possessionibus et pertinentiis suis; domos de Segobia cum tendis, uineis et aliis pertinentiis suis; Erigerum cum omnibus pertinentiis suis. In Portugal, in ciuitate que dicitur Estora, duos alcazarel, uetus et nouum, cum omni hereditate regia et aliis pertinentiis suis; castellum de Guluce cum pertinentiis suis; domos de Scaren cum hereditate regia de Ortalogon et pertinentiis suis; castellum de Alcanethet, Alpedriz, Benamesi, Iurumenia, Albofeira, Malfora et casas de Ulixbona cum uineis et aliis pertinentiis suis; Cazaraboton,  Sanctum uincentium, Boluaidi, Oriz. In Aragona, castellum de Alcaniz cum uilla sua, aldeis et aliis pertinentiis suis; medietatem de Mella cum oliuetis et pertinentiis suis, Pomer cum pertinentiis suis, Saluamterram, castellum de Domnisronda, Sanctum Syluestrum, medietatem de ueilozeil, Contai et Enforlopes; castrum lege Eerraira, Cameles et Ort. cum pertinentiis suis; quintanella de Redofresnos, S. Felicem et Losbarros cum pertinentiis suis, et S. Nicolaum de Lamina, et Sequela cum pertinentiis suis. Sane laborum, etc. Liceat quoque uobis clericos, etc. Prohibemus insuper ut nulli, etc. Cum autem generale, etc. Liceat etiam uobis in locis uestris sine manifesto dispendio uicinarum Ecclesiarum oratoria construere, in quibus fratres  et familie uestre diuinum audire officium et Christianam habere ualeant sepulturam. Clerici quoque ordinis uestri clericum priorem habeant, cui professionem faciant, reuerentiam ac subiectionem impendant. Nihilominus uero presenti decreto sancimus ut, si quis in aliquem fratrum uestrorum temerarias manus iniecerit, nisi rationabilis causa obsistat, excommunicationis sententia sit astrictus et illud pro tutela uestra tam in sententia quam in pena seruetur, quod sub Innocentio papa de clericorum tuitione noscitur institutum. Regulares et antiquas consuetudines ordinis uestri a predecessoribus uestris et a uobis hactenus obseruatas aliqua leuitate mutari, seu etiam possessiones domorum uestrarum alienari, nisi de magistri prouidentia  fiat cum consensu capituli uel maioris et sanioris partis, auctoritate apost. prohibemus fieri. Prohibemus insuper ut infra fines parochiarum uestrarum, quas a Saracenis acquisistis uel in posterum acquiretis, capellas uel oratoria seu Ecclesias nullus audeat sine assensu uestro construere, si uos pro necessitate populi duxeritis construendas; in quibus, cum constructe fuerint, liceat uobis clericos eligere et episcopo presentare; quibus, si idonei fuerint, episcopus curam animarum committat, ut ei de spiritualibus, uobis autem de temporalibus debeant respondere. Preterea nouas et indebitas exactiones ab archiepiscopis, episcopis, archidiaconis seu decanis aliisue ecclesiasticis secularibusue personis, uobis omnino fieri prohibemus.  Chrisma uero, etc. Inhibemus adhuc ne interdictos, etc. Paci quoque, etc. Ad hec, libertates, etc. Decernimus ergo, etc. Salua in omnibus sedis apost. auctoritate. Si qua igitur, etc.

Datum Laterani, per manum Rainaldi domini pape notarii, cancellarii uicem agentis, Iu Kalend. Maii, Indict. II, Incarnat. uero Dom. anno 1199, pont. uero domini Innocentii pape III anno secundo.



LIu. CAPITULO HILDESHEMENSI. Quod eligant personam idoneam Ecclesie eorum uacanti per translationem episcopi Hildeshemensis propria auctoritate. 

  Cum in negotiis ecclesiasticis studiosa sit discretio adhibenda, ex institutione sanctorum Patrum summa prouidentia prelationis ecclesiastice dispositioni debetur; et si quid in illa contra ea que sunt certis decretorum expressa capitulis alicuius fuerit auctoritate presumptum, Romane Ecclesie, que inter alias sortita est a Domino principatum, sollicitius imminet corrigendum. Et ne apostolice sedis auctoritas super his que contra dignitatem eius attentata noscuntur, honoris sui dispendium patiatur nos, qui, licet immeriti, eius sumus regimini deputati, debemus omnimodis precauere. Sane cum uobis quondam nostri dedissemus litteris in mandatis, ut quia Hildeshemensis olim episcopus,  relicta Hildeshemensi Ecclesia, cui fuerat spirituali coniugio copulatus, ad Herbipolen. sine auctoritate Romani ontificis propria temeritate transiuit, ipsum redire uolentem recipere nullatenus deberetis; idem tale mandatum contra se sentiens emanasse, suas ad uos litteras destinauit, ut nullatenus procederetis ad electionem aliquam faciendam; alioquin omnes Ecclesie redditus in tantum distraheret, quod successor ipsius nec episcopalem habere poterit sustentationem nec episcopus nominari. Asseruit etiam quod cum eius nuntius a sede apostolica rediisset, et de litteris nostris non fecisset ei aliquam mentionem, arguebat illas litteras falsitatis; et quia nuntii eius, qui apud sedem apostolicam commorantur, nichil de his intellexerant,  pro constanti habebat quod littere ille non ex equo libramine sed ex aliquorum suorum emulorum inuidia fuerant impetrate. Nos igitur eius uolentes contumaciam reprimere, sicut decet, ne aliis forte huiusmodi presumptio uergeret in exemplum, discretioni uestre per apostolica scripta mandamus et districte precipimus quatenus, in ipsa Ecclesia diutius maneat uiduata pastore, ad electionem canonice de persona idonea faciendam, sublato cuiuslibet contradictionis et appellationis obstaculo, procedatis. Nos enim dilectis filiis Corbeien et de Hersued. abbatibus et decano Paderbornen. dedimus in mandatis ut, postquam ad electionem iuxta mandatum apost. processeritis, uel si iam forsitan processistis, ipsi tam formam electionis quam personam  electi diligenter examinent; et si eam canonice et de persona idonea inuenerint celebratam, ipsam, sublato appellationis obstaculo, auctoritate nostra non differant confirmare; laicis sub pena excommunicationis firmiter inhibentes, ne amplius quam consensum debitum in electione presumant aliquatenus usurpare. Eisdem etiam firmiter auctoritate nostra precipimus ut predictum quondam episcopum per districtionem ecclesiasticam compellant quod bona Hildesemen. Ecclesie, que per ipsum sunt impedita, non differat expedire, et tam uos quam Ecclesiam uestram ab ipsius et fautorum suorum grauamine tueantur. Prouideatis autem ut taliter que mandamus curetis effectui mancipare,  quod non uideamini mandati apostolici contemptores et de inobedientia, per quam fuit primus casus hominis procuratus, argui non possitis.

Datum Laterani, II Nonas Maii.



Lu. CORBEIEN. ET DE HERSuED. ABBATIBUS ET DECANO PADERBORNENSI. De eodem argumento. 

Cum in negotiis, etc., fere in eumdem modum ut supra, usque ad uerbum grauamine tueri curetis. Nullis litteris ueritati et iustitie, etc. Quod si omnes, etc., duo uestrum, etc.

Datum, ut supra.



LuI. CI. LUBUSSEN. EPISCOPO. Ex laxiori ordine monastico ad arctiorem transire licet, non contra. 


Referente dilecto filio fratre B. Hospitalario, nostro est apostolatui reseratum quod cum a tempore iuuentutis sue secundum institutiones canonicorum regularium Arrowasien. Ecclesie beati Augustini regulam professus fuisset, et in ea ultra decennium permanens, sacros ordines usque ad sacerdotium suscepisset, iuuentute postmodum impellente, curiositate potius quam religionis amore deuictus, terram Hierosolymitan. et alias uidere desiderans,  ab abbate suo non tam uoluntariam sub eadem conditione licentiam obtinuit quam extortam ut si bone mem. Alexandrum papam predecessorem nostrum inueniret in uia, causam itineris sibi exponeret et iuxta mandatum eius uel procederet uel rediret. uerum ipse, neglecta conditione, procedens, suscepit habitum Hospitalis, in cuius seruitio usque ad hec tempora fideliter laborauit. Sed cum ordo premissus districtioris sit obseruantie quam secundus, prudenter attendens quod de laxiore ascendendum sit ad ordinem arctiorem, non autem de arctiore ad laxiorem sit ratione aliqua descendendum, ad se Domino inspirante reuersus, ad bonum redire desiderat quod dimisit. Cum itaque non mediocriter erret qui minus bonum maiori bono preponit,  fraternitati tue per apost. scripta mandamus quatenus, inquisita super premissis diligentius ueritate, si rem inueneris ita esse, prefato fratri B. licentiam auctoritate apostolica prebeas ad primum ordinem redeundi.

Datum Laterani, uIII Idus Maii.



LuII. R. ANGLIAE REGI ILLUSTRI. Quod restituat bona archiepiscopo Eboracensi, et permittat ipsum administrationis officium libere exercere. 

 Apostolica sedes uniuersorum Christifidelium mater et magistra, non ab homine sed a Deo potius constituta, tunc uere matris affectum et magisterii  redolet disciplinam, cum ad benignitatem gratie diligit filios et discipulos ad iustitie dirigit equitatem. Non enim potest uel dissimulare matrem uel magisterium qualibet occasione negligere, que a Domino in signum dilectionis oues Dominicas pascendas in beato Petro recepit et ligandi et soluendi ab eodem et in eodem obtinuit potestatem. Ad id autem iuxta pastoralis officii debitum exsequendum circa nostre promotionis initia regia serenitas per litteras, quas penes nos in tue serenitatis testimonium reseruamus, efficaciter nos induxit; dum ut benigne tractaremus subditos et in causis sine personarum acceptione procedere curaremus,  nec declinantes ad dextram nec ad sinistram, per easdem litteras et consuluit salubriter et humiliter postulauit, addens quod sic possemus ceruices sublimium et superborum colla calcare. Et pastoralis igitur officii sollicitudine prouocati et regalis consilii continentiam recolentes, uenerabili fratri nostro G. Eboracen. archiepiscopo ad sedem apostolicam recurrenti nec uoluimus nec debuimus audientiam uel iustitiam denegare. Conquerebatur enim se per magnificentiam tuam temporalibus sui archiepiscopatus redditibus destitutum et quod longo fuerat afflictus exsilio et in iniuriam totius cleri mendicare coactus, supplex et humilis proponebat. uolentes itaque ipsum tanquam fratrem nostrum et Ecclesie filium diligere ad gratiam,  et te tanquam catholicum principem et apostolice sedis filium specialem ad iustitiam dirigere conseruandam, imo directum potius exhortari, cum in contemptum eius cuius existit minister, et apostolice sedis iniuriam, que ipsum in partem sollicitudinis euocauit, et tuam etiam, ut prosequamur uerum, uerecundiam, cuius est frater, redundet ministrum Dei sollicitudinis nostre consortem et regali stirpe progenitum mendicare: serenitatem regiam omni qua possumus affectione rogandam duximus et monendam quatenus tam nos quam te ipsum ab huius onere difficultatis absoluas et a labiis liberes detractorum, qui non solum que perperam attentantur ad detractionem assumunt, sed  etiam, secundum Prophetam, exacuerunt ut gladium linguas suas, tetenderunt arcum rem amaram, ut sagittent innoxios in occultis. Attendas igitur quanta nos infamia, quanta te detractio sequeretur, si uel iusta petitio exsulis non introiret in aures nostras, uel te fratris exsilium non moueret et eumdem archiepiscopum ob reuerentiam apostolice sedis, que te tanquam filium diligit specialem et in hoc et maioribus de celsitudinis tue sinceritate confidit, in plenitudinem gratie regalis admittas, et diligas sicut fratrem et uelut Christi ministrum honores; ut in uno eodemque negotio Deum tibi reddas propitium, consulas apostolice sedis honori, tue saluti prouideas et fratri subuenias exsulanti. Memor esto salubris consilii quod nobis per  tuas litteras, ut diximus, prebuisti; et dum secundum illud nos agere recognoscis, quod agimus approbes et regaliter exsequaris; ne qui nos iuste in omnibus procedere suggessisti, secundum iustitiam agentibus te opponas, sed taliter ad exhortationem nostram cures cum eodem archiepiscopo conuenire, quod iura eius auferre uel minuere minime uidearis et ipse contra suam et Ecclesie non ueniat honestatem. Ad id autem laudabilius et celerius exsequendum uenerab. fratrem nostrum Rothomagen. archiepiscopum et dilectum filium abbatem de Persagnia, de quorum discretione plene confidimus, duximus deputandos, qui honestum modum  pacis inueniant et eumdem archiepiscopum regie beneuolentie reconciliare studeant, et in tue serenitatis deuotione ac obsequio solidare. Quod si forte, quod absit! per eos tractatus pacis iuxta uotum nostrum et desiderium non poterit consummari, eumdem archiepiscopum ad temporalia restituere non omittas, nec impedias quo minus in spiritualibus credite sibi dispensationis officium exsequatur: sciturus nos dilecto filio P. Sancte Marie in uia Lata diacono cardinali, apostolice sedis legato dedisse firmiter in mandatis ut apud te monitis et exhortationibus diligenter insistat, quod eidem archiepiscopo possessiones subtractas sine dilatione et difficultate restituas uniuersas, et de prouentibus inde perceptis et damnis illatis satisfacias competenter.  Ita quod si ipse aliquid serenitati regie tenetur exsoluere, tibi cum integritate persoluat, nisi forsan quod tibi debebatur, de ipsius prouentibus a te uel aliis tuo nomine sit perceptum.

Datum Laterani, Iu Kal. Maii.



LuIII. 

Scriptum est super hoc Rothomagensi archiepiscopo et abbati de Persagnia fere in eumdem modum ut supra, usque in finem, et hoc plus: uolumus autem nichilominus et mandamus ut litteras nostras, quas eidem regi pro dicto archiepiscopo destinamus, ipsi presentetis et responsum eius curetis dicto cardinali per uos uel per litteras uestras plenius intimare.  Quod si ambo, etc., alter, etc.

Datum, ut supra.



LIX. R. ANGLIAE REGI ILLUSTRI. De eodem argumento. 

Apostolica sedes, etc., usque in finem, et hoc plus. Alioquin, cum serenitatem tuam super hoc semel et iterum et rogauerimus efficaciter et monuerimus diligenter, etsi molestius nobis quam tibi futurum existat, si te occasione qualibet molestemus, quia tamen a predicto tue serenitatis consilio declinare nec uolumus nec debemus, ne culpa tua nobis et in presenti ad detractionem et in futuro imputetur ad penam, eidem cardinali dedimus in mandatis  ut magnificentiam tuam ad hoc per interdictum totius Eboracensis prouincie, appellatione remota, compellat. Et si nec sic infra tempus quod idem legatus tibi statuerit, effeceris quod mandamus, ex tunc totam Angliam, sublato appellationis obstaculo, subiiciat sententie interdicti. Eligas igitur sicut uir prouidus et discretus in nobis potius matris affectum quam magistri experiri rigorem, qui sine multa molestatione nostra te molestare non possumus, et in his etiam salutem tuam sollicite procuramus; nec nobis causam uel occasionem aliquatenus tribuas, per quam feruorem illum tepescere facias, quo non mediocriter sumus ad tuum promouendum honorem accensi.

Datum, ut supra.

 Scriptum est super hoc P. Sancte Marie in uia Lata diacono cardinali, apostolice sedis legato.



LX. P. SANCTAE MARIAE IN uIA LATA DIAC CARD. APOSTOLICAE SEDIS LEGATO. Ut quicunque beneficia in archiepiscopatu Eboracensi contra archiepiscopi uoluntatem acceperunt, destituantur. 

Quia diuersitatem corporum diuersitas sepe sequitur animorum, ne plenitudo ecclesiastice iurisdictionis in plures dispensata uilesceret, sed in uno potius collata uigeret, apostolice sedi Dominus in beato Petro uniuersarum Ecclesiarum et cunctorum Christifidelium magisterium contulit et primatum:  que, retenta sibi plenitudine potestatis, ad implendum laudabilius officium pastorale, quod omnibus eam constituit debitricem, multos in partem sollicitudinis euocauit, sic suum dispensans onus et honorem in alios, ut nichil suo iuri subtraheret nec iurisdictionem suam in aliquo minoraret. Cum autem ex suscepte auctoritatis officio singulis, tanquam singulorum mater, iusta petentibus iustitiam nec possit nec debeat denegare, cum iustitia et iudicium sit preparatio sedis eius, nos, qui ad eius regimen sumus, licet insufficientes, assumpti, fratribus et cepiscopis nostris ad nos clamantibus non possumus in iustitia non adesse, aut quod iuste postulauerint non audire; ne si forsan circa exhibendam eis iustitiam fuerimus inuenti remissi,  ipsi quoque negligentes inueniantur in reddendis iuribus subditorum, et commissam sibi nostre sollicitudinis partem minus laudabiliter exsequantur, si, quod absit! nos uiderint uel declinare a iure uel non audire iustitiam postulantes. Hac autem ratione diligenter inducti, uenientem ad apostolicam sedem uenerab. fratrem nostrum G. Eboracen. archiepiscopum benigne recepimus et multiplices eius curauimus querelas audire, Conquerebatur autem inter cetera, quod cum ad eum in Eboracen. Ecclesia et in aliis Ecclesiis suis collatio pertineat prebendarum, tempore suspensionis ipsius et postmodum etiam, quidam se preter eius auctoritatem in ipsas intruserant et in hoc et aliis iuri eius  non modicum derogarant. Quidam etiam in quasdam abbatias diecesis Eboracen., post interpositam ad nos appellationem, irrepserant, qui ab eo nec confirmationis munus, nec benedictionis gratiam postularunt. uolentes igitur eidem archiepiscopo per tue sollicitudinis industriam prouideri, de fratrum nostrorum consilio discretioni tue per apostolica scripta districte precipiendo mandamus, quatenus eos qui prebendas uel dignitates Eboracen. Ecclesie, uel aliarum Ecclesiarum ad donationem eius spectantes, preter auctoritatem ipsius acceperunt, ad eas resignandas moneas diligentius et inducas, cum eas non possint salua conscientia detinere. Quod si monitis tuis acquiescere forte noluerint, eos ad id per excommunicationis sententiam et subtractionem  aliorum beneficiorum suorum, non obstante confirmatione a sede apostolica obtenta, sub forma communi que confirmat beneficia et prebendas, sicut iuste ac pacifice possidentur, appellatione remota compellas; nisi forsan aliqui prebendas ipsas uel ex speciali mandato apostolice sedis uel auctoritate Lateran. consilii ab Eboracen. capitulo sunt adepti; sic tamen ut tempus suspensionis in sex mensibus nullatenus computetur, cum illa Lateran. concilii constitutio contra negligentes tantum et desides fuerit promulgata, et tunc, si uoluerit non tamen ualuerit archiepiscopus ipse in conferendis prebendis uti propria potestate; a qua etsi fuerit sua culpa suspensus, non tamen ad ipsum capitulum ex illa culpa prebendarum erat  donatio deuoluta, sed ad illum tempore suspensionis ipsius prebendarum donatio pertinebat qui propter cuius negligentiam et desidiam poterat prebendas donare. Tempus etiam quo ad apostolicam sedem accessit, apud illam permansit uel recessit ab ipsa, infra sex menses nullatenus computetur. Semestre quoque tempus non a tempore uacationis prebendarum, sed notitie potius ipsius archiepiscopi et commonitionis ad personam eius a capitulo facte, cum in priuilegio quod a predecessore nostro idem capitulum dicitur impetrasse, fiat mentio de commonitione canonica premittenda, uolumus computari. Illud autem omnino friuolum reputamus, si qui forte se dicant ex donatione regia quasdam ex illis obtinuisse prebendis, quasi regalis  sublimitas tempore suspensionis archiepiscopi prebendas ipsas sua potuerit auctoritate conferre. Abbates autem predictos, si post appellationem ad nos legitime interpositam confirmationis et benedictionis beneficium susceperunt, canonice punias, ne alii eorum exemplo contra prelatos suos supercilium elationis assumant.

Datum, ut supra.



LXI. ABBATI SANCTI ANDRAEAE. Quod excommunicatus in quo fuerunt signa penitentie, et per eum non stetit quin reconciliaretur Ecclesie, habendus est pro absoluto. 

  A nobis est sepe quesitum, utrum si aliquis excommunicatus, in quo indicia fuerint penitentie manifesta, nec per eum steterit quo minus reconciliaretur ecclesiastice unitati, non suscepto beneficio absolutionis decesserit, pro absoluto ab Ecclesia sit habendus et utrum pro tali recipienda sit eleemosyna et a fidelibus sit orandum. Ut autem quod intendimus per suppositionem exempli apertius exprimamus: quidam presbyter et canonicus regularis, sicut per tuas nobis litteras intimasti, cum publica laboraret infamia quod ad quamdam coniugatam accederet, maritus mulieris et consanguinei eius in eum manus iniecerunt temere uiolentas; propter quod per episcopum denuntiati sunt  excommunicationis sententie subiacere. uerum ipsi postmodum ad eumdem episcopum accedentes, prestito in manus eius quod parerent iudicio Ecclesie corporaliter iuramento, in mandatis receperunt ab ipso quod propter hoc apostolico se conspectui presentarent. Cumque unus illorum se ad iter accingeret ueniendi, a quibusdam suis emulis est peremptus et extra cemeterium ecclesie tumulatus. Et licet contra interfectores amici et consanguinei interfecti grauiter sint commoti, eis tamen omnem rancorem remitterent et offensam dummodo interfecti cadauer traderetur ecclesiastice sepulture. uideretur igitur forsan in hoc casu quibusdam, quod cum sacramentum non necessitatis articulus, sed contemptus religionis excludat, et iudicium Ecclesie  diuinum debebat iudicium imitari, cum etiam in interfecto predicto manifesta penitentie signa precesserint, et propter hoc absolutus apud Deum esse credatur, absolutus etiam ab Ecclesia sit habendus. Sed e contrario, cum ex sola culpa ligetur quis, quoad Deum, apud triumphantem Ecclesiam; ex sola uero sententia ligetur, quoad hominem, apud Ecclesiam militantem quando uinculum culpe remittitur, absoluitur apud Deum; sed apud homines non absoluitur, nisi quando uinculum sententie relaxatur. Alioquin Ecclesie absolutio nullatenus necessaria uideretur, si in sola cordis contritione, preter sacerdotale officium, rigor relaxaretur ecclesiastice discipline. Nos igitur consultationi tue de communi fratrum nostrorum consilio breuiter respondemus  quod iudicium Dei ueritati, que nec fallit nec fallitur semper innititur; iudicium autem Ecclesie nonnunquam opinionem persequitur; quam et fallere sepe contingit et falli. Propter quod contingit interdum ut qui ligatus est apud Deum apud Ecclesiam sit solutus, et qui liber est apud Deum ecclesiastica sit sententia innodatus. uinculum ergo quo peccator ligatus est apud Deum, in culpe remissione dissoluitur. Illud autem quo ligatus est apud Ecclesiam, cum sententia remittitur, relaxatur: quod in suscitatione Lazari sermo euangelicus manifestat, quem prius Dominus suscitauit et apostolis precepit postmodum soluere suscitatum. Unde quantumcunque predictus se, iuramento  prestito quod Ecclesie mandato pareret, humiliare curauerit, quantecunque in eo penitentie signa precesserint, quia tamen morte preuentus absolutionis non potuit beneficium obtinere, quamuis apud Deum absolutus fuisse credatur, nondum tamen apud Ecclesiam habendus est absolutus. Potest tamen et debet ei Ecclesie beneficio subueniri; scilicet ut cum de ipsius uiuentis penitentia per euidentia signa constiterit, defuncto etiam absolutionis beneficium impendatur. Nec obstat quod Ecclesie legitur attributa potestas ligandi et soluendi homines super terram, tanquam non possit soluere et ligare sub terra sepultos, et quod legitur: Non communicetur mortuo, cui non est communicatum et  uiuo; cum etsi communicatum non fuerit, communicandum tamen illi fuisset, quem non contemptus religionis sed necessitatis articulus impediuit et in certis casibus a canonibus denotatis ligasse legatur Ecclesia mortuos et soluisse. Ut autem in uno pariter eodemque negotio et seruemus rigorem et mansuetudinem ostendamus, statuimus ut illius mortui absolutio a sede apostolica requiratur, qui, cum uiueret, ab apostolica sede fuerat absoluendus. Aliorum autem absolutionem ex premissa causa ceteris indulgemus, a quibus, cum uiuerent, fuerant absoluendi. Absolutionis autem forma seruetur, ut fiat cum Penitentiali Psalmo, et tam Oratione Dominica quam alia consueta. Heredes tamen ipsius ad satisfaciendum pro ipso, si commonitione premissa  noluerint, per districtionem ecclesiasticam compellantur.

Datum Laterani, II Nonas Maii.



LXII. NOBILI uIRO L. DE MONTE LONGO CONSOBRINO NOSTRO. Ut inuentum thesaurum conseruet, donec pontifex suam uoluntatem declaret. 

Cum gratiam nostram, quam tibi potes cognoscere multipliciter fructuosam, uniuersis debeas hominibus anteferre et neminem quantum personam nostram diligere et uereri, de discretione tua cogimur admirari quod, sicut dilectus filius G. aurifex Alatrinus in nostra presentia constitutus asseruit, tu ab eo 11 libras argenti puri, quas filii sui in dotem  receperant a quodam homine Montis S. Ioannis, qui thesaurum inuenisse proponitur, abstulisti et permisisti eum ab aliis taliter molestari, quod coactus est 4 marchas et unam unciam nuntio dilecti filii nobilis uiri Ioannis de Cettan. persoluere ac totidem marchas Pelagio Alatrino, Mattheo Adenulphi et Philippo unam libram et decem uncias, decem etiam et nouem uncias consuli Alatrinensi; cum ignorare non debeas, quod sic inuentus thesaurus dispositioni nostre debuit reseruari. Inde est quod discretioni tue sub obtentu gratie nostre precipiendo mandamus quatenus, omni mora et excusatione postpositis, argentum predictum, qualitercunque expensum sit, studeas rehabere ipsumque  reserues fideliter, donec nostre recipias beneplacitum uoluntatis. Illos autem qui argentum ipsum habuisse noscuntur, nisi tibi celerius curauerint resignare, auctoritate nostra confidens et eorum presumptionem cum fidelibus studeas, sicut conuenit, castigare: quia sic nostra iurisdictio deperiret, si in patrimonio Ecclesie, quod nostrum est, alii presumptione qualibet occuparent. Illos etiam qui thesaurum inuenisse noscuntur, ad assignandum illum dispositioni nostre quanta potes districtione compellas, eis ex parte nostra promittens quod si paruerint humiliter et deuote, congrue sibi prouidere .

Datum Lat., u Idus Maii.



LXIII. SENONEN. ARCHIEPISCOPO. Ut decanus Niuernensis de heresi suspectus se purgare eamque abiurare cogatur. 


 Inter sollicitudines nostras illa debet esse precipua, ut capiamus uulpeculas que moliuntur uineam Domini demoliri, species quidem habentes diuersas, sed caudas ad inuicem colligatas, quia de uanitate conueniunt in idipsum. Hi sunt namque caupones qui aquam uino commiscent, qui uirus draconis in aureo calice Babylonis propinant, qui iuxta uerbum propheticum arcum rem amaram intendunt, ut sagittent innoxios in occultis, quorum error serpit ut cancer, ita quod nisi botrus in flore  ledatur, fructum non solum amarum sed etiam pestiferum germinabit. Hos Apostolus egregius predicator in Epistola sua prophetico sermone describit et docet omnibus modis euitandos: contra quos sacerdotes tubis argenteis clangere debent, ut conclamante populo, arca federis precedente, muri corruant Hierico, que iam fuerat perpetuo anathemate condemnata; ita quod, si quis ex ea uel regulam auream furari presumpserit, cum Achor filio Charmi lapidibus obruatur. Tu ergo, sicut uir prouidus et discretus, ueri pastoris adimples officium et super grege tibi commisso pure ac plene sollicitudinem pastoralem exerces, dum et legem Christi zelaris et hereticorum impugnans errorem, in fautores ipsorum exeris gladium canonice ultionis.  uigilans enim uigilas super grege tuo, ne relicto ueri pastoris ouili, quod est unum, oues aberrent, post uestigia gregum, qui non sunt ex eo, temere abeuntes; uel ne lupus eas rapiat et dispergat, quas ueritas in eodem ouili sub uno pastore fidei catholice couniuit. Inter precipuos quidem uinee Domini Sabaoth agricolas deputatus, uulpeculas quas descripsimus non pateris eius speciem demoliri; sed eas uel capere potius satagis, uel fugare. Sane, sicut ex litteris tue fraternitatis accepimus, cum ad preces uenerabilis fratris nostri Altisiodoren. episcopi ad uillam que Charitas dicitur accessisses, presentibus eodem et uenerabilibus fratribus nostris Niuernen. et Melden. episcopis, in unum fecisti  eiusdem uille populum congregari: ubi de hereticis et eorum dogmatibus inquisitione diligenti habita, inter alios quos super heretica prauitate reperisti publice infamatos, Decanum Niuernen. communi didicisti opinione grauari et in eo et per eum non modicum fuisse scandalum catholicorum animis declaratum. Unde propter uehementem infamiam et graue scandalum, ipsum ab officio et beneficio suspendisti, apud Altisiodorum ei diem certum assignans, quo tuo se conspectui presentaret ab obiecto crimine defensurum. Cumque statuto termino ad tuam presentiam accessisset, presentibus dictis Altisiodoren. et Niuernen. episcopis ac pluribus in utroque iure peritis, cum certus accusator contra  eum minime compareret, tu ex officio tuo testes tam pro ipso quam contra ipsum recipi ac diligenter examinari fecisti et attestationes etiam publicari. Cumque postmodum se non ad concessum ei diem tuo se conspectui presentasset, cum facultatem ei liberam indulsisses in testes ac eorum dicta dicendi ac proponendi suas in medium rationes, quibusdam propositis probationibus et allegationibus tandem renuntians, sententiam postulauit. Tu uero cum uenerab. fratr. nostris Trecen. ac dictis Altisiodoren. et Niuernen. episcopis secedens in unum, inspectis attestationibus diligenter et adhibito plurium consilio sapientum, quia crimen contra eum liquido probatum non erat, ipsum non duxisti de heresi condemnandum. uerum quoniam ex dictis  testium multa erat presumptio  contra eum, utpote cum esset manifeste probatum eum familiaritatem hereticorum non solum habuisse, sed etiam captasse scienter, cum publica etiam laboraret infamia, et tantum suscitatum esset scandalum contra ipsum, quod non posset canonica purgatione deleri: nec ipsum absoluere nec purgationem quam obtulerat ab initio et tunc etiam offerebat recipere uoluisti, sed ipsum cum litteris tuis ad sedem duxisti apostolicam destinandum, intelligens quod ex concessa nobis plenitudine potestatis citra penam canonicam dispensare possimus et ultra eam rigorem seueritatis augere. Ceterum ei postmodum in nostra presentia constituto communem audientiam in consistorio nostro concessimus; ubi se  multipliciter nixus est excusare, illud presertim allegans quod cum non apparente accusatore legitimo purgationem offerret, testes contra eum non fuerant aliquatenus admittendi. Nos igitur litterarum scientiam et honestatem morum in te pariter attendentes, licet ecclesiastica constitutio tales ab officio tantum usque ad purgationem canonicam doceat suspendendos, quod tamen etiam eum a beneficio propter immanitatem criminis, ut credimus, suspendisti, nolumus improbare; nec illud etiam propter causam improbamus eamdem quod, licet nullus contra eum legitimus accusator compareret, ad detegendam tamen huius mortifere pestis, imo pestifere mortis radicem ex officio tuo, fama publica deferente, uoluisti plenius inquirere ueritatem.  Attendentes autem uulgatam infamiam, graue scandalum et uehementem suspicionem ex testium dictis obortam, que contra eumdem decanum facere uidebantur, cum propter eorum quodlibet ei esset purgatio iniungenda et seruantes et mollientes rigorem, de consilio fratrum nostrorum, archiepiscoporum etiam et episcoporum apud sedem apostolicam existentium, purgationem quarte decime manus sui ordinis ei duximus indicendam. Ipsum igitur ad te cum litteris apostolicis remittentes, ut ibi purgetur ubi noscitur infamatus, fraternitati tue per apostolica scripta mandamus quatenus, ascitis tecum dicto Niuernen. et uenerabili fratre  nostro Parisien. episcopis, indictam ei a nobis purgationem accipias. Ita tamen ut qui ad eius purgationem processerint comprobandam, sint fide catholici et uita probati, qui conuersationem et uitam ipsius non tam moderno tempore nouerint quam transacto. Purgatione uero recepta, beneficium ei restituere non postponas, ne cogatur in cleri opprobrium mendicare. In penam autem familiaritatis illius quam cum hereticis scienter habuisse dignoscitur, eum ab officio uolumus manere suspensum, donec scandalum sopiatur, ita tamen ut publice familiaritatem hereticorum abiuret. Precipias insuper ipsi districte ut in predicta et aliis uillis circumpositis profiteatur et predicet fidem catholicam, ac confundat et detestetur hereticam prauitatem,  sic deinceps uitam suam bonis adornans operibus, ut infamia conuertatur in famam, et omne scandalum et suspicio de catholicorum mentibus deleatur. Quod si forsan in purgatione defecerit, eum ecclesiastice districtionis mucrone percellas, et ab officio beneficioque depositum ad agendam penitentiam in arctum monasterium retrudere non omittas.

Datum Lat., Nonis Maii.



LXIu. OXOMENSI EPISCOPO. Confirmantur statuta facta per eum in Ecclesia sua. 

Ordinem religionis plantare ac fouere plantatum,  ex officii nostri debito prouocamur; et sic religiosis locis apostolicum nos conuenit prebere patrocinium et fauorem, quod sub regimine ac gubernatione nostra assiduis proficere ualeant incrementis. Intelleximus siquidem per scriptum authenticum sigillo tuo et uenerabilis fratris nostri Toletan. archiepiscopi communitum, quod tu de communi consensu totius capituli Oxomensis, auctoritate prefati archiepiscopi, consensu etiam et consilio cariss. in Christo filii nostri A. regis illustris Castelle, deliberatione prouida statuisti ut, secundum preceptum felicis record. Alexandri et Lucii Rom. pontificum, in Oxomen. Ecclesia sint de cetero canonici regulares, nec aliquis in portionarium uel secularem  canonicum recipiatur deinceps in eadem; quedam etiam alia capitula statuisti que in eodem scripto perspeximus contineri. uolentes igitur quod a te uidetur pia deliberatione statutum, debita firmitate gaudere, constitutiones ipsas , sicut ipse a te rationabiliter facte sunt, et a tuo recepte capitulo, auctoritate apost. confirmamus et presentis scripti pagina communimus. Nulli ergo, etc.

Datum Laterani, u Idus Maii.



LXu. OXOMEN. EPISCOPO. Concubinarii publici puniantur, clanculariis indicatur purgatio. 


 Tua nos duxit fraternitas consulendos si de clericis publice concubinas habentibus, qui quando conueniuntur a te se esse concubinarios diffitentur, nec apparet contra eos legitimus accusator, credendum sit testimonio bonorum uirorum inter quos uiuere dignoscuntur. Nos igitur consultationi tue taliter respondemus, quod si crimen eorum ita publicum est ut merito debeat appellari notorium, in eo casu nec accusator nec testis est necessarius, cum huiusmodi crimen nulla possit tergiuersatione  celari. Si uero publicum est, non ex euidentia, sed ex fama, in eo casu ad condemnationem eorum sola testimonia non sufficiunt, cum non sit testimoniis sed testibus iudicandum. Sed si de clericis illis talis habeatur suspicio, ut ex ea scandalum in populo generetur, licet contra ipsos non apparuerit accusator, tu tamen eis canonicam potes purgationem indicere; quam si prestare noluerint, uel defecerint in prestanda, eos canonica poteris animaduersione punire.

Datum Laterani, u Idus Maii.



LXuI. URATIZLAuIEN. EPISCOPO. Consultanti respondetur super pluribus articulis. 


 Nuper a nobis tua fraternitas requisiuit quid sit de illis laicis sentiendum qui clericos uiolenter, sine lesione tamen, in custodia detinent publica uel priuata uel etiam detrudunt in uincula, utrum in canonem sententie late incidant, ut ipso facto sint uinculo excommunicationis innodati, sicut illi qui manus in clericos iniiciunt temere uiolentas; et utrum qui nominatim excommunicatis scienter communicant, absolui ab excommunicatione possint per confessionem a simplici sacerdote, uel episcopi seu archipresbyteri  sit ab eis absolutio expetenda; et si post actam penitentiam cum illis ualeas dispensare qui etsi bigami de iure non sunt, de facto saltem bigami nominantur, eo quod in sacris  ordinibus constituti more nuptiali secundas in contubernium sibi mulierculas adiunxerunt. Nos igitur inquisitioni tue taliter duximus ex ordine respondendum, quod in primo consultationis articulo non credimus laicos penam excommunicationis euadere, quamuis eorum factum corporalis lesio non fuerit subsecuta, citra quam uiolentia sepius circa clericos nequiter perpetratur. In secunda uero questione credimus distinguendum an is qui nominatim excommunicato scienter communicat, in crimine communicet criminoso, ei consilium impendendo, auxilium uel fauorem, aut alias  in oratione uel osculo uel orando secum aut etiam comedendo. In primo quidem articulo, cum talis et communicet crimini et participet criminoso, ac per hoc, ratione damnati criminis uideatur in eum delinquere qui damnauit, ab eo uel eius superiore merito delicti tunc erit absolutio requirenda, cum, iuxta canonicas sanctiones, facientes et consentientes par pena constringat. In secundo uero casu, a suo episcopo uel proprio sacerdote poterit absolutionis beneficium obtinere. Quamuis enim et tunc non iudicis, sed iuris sententia excommunicato communicans sit ligatus; quia tamen conditor canonum solutionem eius sibi specialiter non retinuit, eo ipso concessisse uidetur facultatem aliis relaxandi. Is autem qui iuxta primum modum excommunicato  communicat, cum iuramento debet absolui. Qui uero iuxta secundum modum illi participat, reconciliari poterit sine iuratoria cautione. uerum si difficile sit ex aliqua iusta causa quod ad ipsum excommunicatorem absoluendus accedat, concedimus indulgendo ut, prestita iuxta formam Ecclesie cautione quod excommunicatoris mandato parebit, a suo absoluatur episcopo uel proprio sacerdote. Tertius et ultimus inquisitionis articulus  uidebatur habere non modicum questionis: quoniam cum in matrimoniis contrahendis non iuris affectus sed animi destinatio attendatur, unde illum comitatur infamia qui duas simul habet uxores, quod partim ad factum conuenit retorqueri, sicut et quod  in canone  legitur de presbytero qui non legalibus nuptiis detinetur, eadem censura tales inter bigamos uidentur reputandi; licet obuiet ex aduerso quod opinioni sit ueritas preferenda et quod iuxta premissa, qui nullam uxorem habuit, foret bigamus reputandus; quod contingeret, si quis de facto contraheret cum diuersis, quibus de iure non posset matrimonialiter copulari. Nos autem in hac questione taliter respondemus, quod cum huiusmodi clericis, qui, quantum in ipsis fuit, secundas sibi mulieres matrimonialiter coniunxerunt, tanquam cum bigamis non licet dispensari, licet in ueritate bigami non existant, non propter sacramenti defectum, sed propter affectum intentionis cum opere subsecuto.

Datum Laterani, XuII Kal. Iunii.



LXuII. HISP. DECANO TOLETANO. Recipitur sub protectione B. Petri et sedis apostolice. 


Sacrosancta Romana Ecclesia, etc., usque ad uerbum suscipimus. Specialiter autem decanatum Toletane Ecclesie, sicut illum iuste possides et quiete, deuotioni tue auctoritate apostolica confirmamus et presentis scripti pagina communimus, statuentes ut si te in aliquo grauari presenseris,  libere tibi liceat sedem apostolicam appellare. Decernimus ergo, etc.

Datum Laterani, XuI Kal. Iunii.



LXuIII. HISP. ARCHIDIACONO DE COLERA. Confirmatur sibi dictus archidiaconatus. 

Cum a nobis petitur, etc. usque ad uerbum assensu, archidiaconatum de Colera, quem in Segobien. Ecclesia dilectus filius G. Sancti Angeli diaconus cardinalis, dum in partibus Hispanie legationis fungeretur officio, cum omni iure ac pertinentiis suis tue tibi contulit intuitu probitatis, sicut illum iuste possides et quiete, et in eiusdem cardinalis authentico continetur, deuotioni tue auctoritate  apostolica confirmamus, et presentis scripti pagina communimus. Nulli ergo, etc.

Datum Laterani, XuI Kal. Iunii.



LXIX. IOANNI ABBATIS SANCTI MICHAELIS uILLAE MAIORIS EIUSQUE FRATRIBUS, TAM PRAESENTIBUS QUAM FUTURIS, REGULAREM uITAM PROFESSIS IN PERPETUUM. Recipiuntur sub protectione sedis apostolice. 

Religiosam uitam eligentibus, etc., usque ad uerbum ordo canonicus, qui secundum Deum et beati Augustini regulam atque institutionem Premonstraten. fratrum in eodem loco, etc., usque ad uerbum uocabulis. Locum ipsum in quo dicta ecclesia sita est cum omnibus pertinentiis suis, uidelicet Rodam  cum omnibus pertinen. suis; ecclesiam Sancti Ioannis, cum omnibus pert. suis; ecclesiam Sancti Cypriani de Patella cum omnibus pert. suis, et ius quod habetis in Mafallos, ius quod habetis in ecclesia Alba, ecclesiam Sancti Pauli cum pert. suis, et ecclesiam Sancti Clementis cum uilla que dicitur de Fabar, et ecclesiam Sancti Stephani de Ques; ecclesiam Sancte Marie de Spinosa, cum pert. suis; ius quod habetis in uilla que dicitur Sorita, et ius quod habetis in flumine quod dicitur de Pizorga. Sane laborum uestrorum, etc. Licea quoque uobis, etc. Prohibemus insuper ut nulli fratrum, etc. Ad hec etiam inhibemus ne cui episcopo, etc. Cum autem generale interdictum, etc. Chrisma uero, etc. Prohibemus insuper ut infra fines, etc. Ad hec nouas, etc. Sepulturam quoque, etc.  Obeunte uero, etc. Decernimus ergo, etc. Salua sedis apostolice auctoritate et diecesani episcopi canonica iustitia. Si qua igitur, etc.

Datum Laterani, per manum Rainaldi domini pape notarii, cancellarii uicem agentis, XIII Kal. Iunii, indictione II, Incarnationis Dominice anno 1199, pont. uero domini Innocentii pape III anno secundo.



LXX. EPISCOPO ABULENSI. Ut Saraceni soluant decimas ecclesie parochiali. .

Ex parte dilectorum filiorum capituli Abulensis fuit in audientia nostra querimonia recitata, quod cum homines tue diecesis in castris et in ipsa ciuitate  morantes, de tribus partibus frugum totius agriculture sue, molendinorum etiam et hortorum et ruricole de quarta parte parochialibus ecclesiis, a quibus ecclesiastica percipiunt sacramenta, decimas soluere teneantur, licet ministri ecclesiarum ipsarum fere nullos habeant redditus preter decimas unde ualeant sustentari, domini predictorum hortorum et molendinorum ipsa tradunt Saracenis in graue detrimentum ecclesiarum et preiudicium excolenda, qui nolunt ecclesiis, sicut olim Christiani solebant, freti potentia et fauore illorum a quibus illis excolenda traduntur, decimas exhibere. uolentes igitur ipsis Ecclesiis et earum ministris super hoc, prout conuenit, prouidere fraternitati tue per apostolica scripta mandamus quatenus, nisi Saraceni  illi ad commonitionem tuam cum ea integritate qua Christiani solebant predictas decimas ecclesiis uoluerint exhibere, eis facias communionem a Christianis super mercimoniis rerum uenalium et aliis penitus denegari: Christianos illos, qui talibus contra formam mandati apostolici communicare presumpserint, a sua presumptione per censuram ecclesiasticam, appellatione remota compescens.

Datum Laterani, XII Kal. Iunii.



LXXI. LINCOLNIEN. ET ELIEN. EPISCOPIS ET ABBATI SANCTI EDMUNDI. Ut controuersiam inter archiepiscopum Cantuariensem et monasterium componere studeant. .


 Inter uenerabilem fratrem nostrum archiepiscopum et predecessores eius ex una parte ac dilectos filios priores et monachos Cantuarien. ex altera, super quibusdam capellis, quas ipsi archiepiscopi laborarunt in preiudicium partis alterius, sicut monachi proponebant, iamdudum grandis et grauis questio pullulauit, pro qua predecessores nostros et nos ipsos sepius oportuit apostolicas litteras destinare. uerum cum in ipso negotio auctoritate litterarum nostrarum usque adeo processum sit ut capella de Lamhee diruta sit penitus et consumpta, prefatus archiepiscopus predecessorum suorum uolens laudabile propositum adimplere, capellam ad honorem gloriosorum martyrum Stephani et Thome, in qua  canonicos prebendarios institueret, de nouo fundare uolebat de nostra licentia speciali, quod sibi per nuntios et procuratores suos de communi iure competere asserebat, contradictione partis alterius non obstante, cuius indemnitati per idoneam et sufficientem cautionem poterat prouideri. Sed neque per demolitionem capelle prefate de Lamhee suum dicebat desiderium retardandum; cuius opus ea potissimum ratione fuerat condemnatum, quod post denuntiationem noui operis, inhibitionem predecessorum nostrum et appellationem ad sedem apost. interpositam, fuerat attentatum. Ceterum pro monachis fuit propositum ex aduerso quod cum mandatum nostrum ad ipsum archiepiscopum et uos directum  circa exeniorum Ecclesiarum et aliorum restitutionem adhuc non fuerit adimpletum nec sopitum scandalum ex ea causa subortum, nec constaret adhuc de preiudicio in posterum auferendo, eadem contradictionis causa durante non erat prefati archiepiscopi petitio admittenda. Cum autem hec et similia fuissent utrinque in nostro auditorio allegata, nos uolentes utrique partium pastorali sollicitudine prouidere, de communi fratrum nostrorum consilio causam eamdem sub ea forma uobis duximus committendam, ut ante omnia inter ipsos amicabiliter componere laboretis. Quod si forte desuper datum non fuerit uos facta prius restitutione plenaria monachis memoratis eorum que ob hanc causam fuere subtracta, inquiratis super his que  premisimus, remoto appellationis obstaculo, plenius ueritatem; et si de partium uoluntate processerit, ad diffinitiuam sententiam procedatis: facientes quod decreueritis per censuram ecclesiasticam a partibus inuiolabiliter obseruari. Alioquin, gesta omnia in scriptis fideliter redigentes, ad nos ea sub litterarum uestrarum testimonio transmittatis diem assignantes partibus competentem, quo recepture sententiam nostro se conspectui representent; ad quem si qua earum uenire contempserit, nos nichilominus in causa ipsa, quantum de iure poterimus, procedemus. Ad hec, uolumus et mandamus ut ad locum ipsum pariter accedentes, super statu Cantuarien. Ecclesie tam interiori quam exteriori inquiratis,  appellatione remota, plenius ueritatem; et quidquid super his inueneritis, nobis fideliter intimetis; ut per relationem uestram certiores effecti quod statuendum fuerit statuamus. Nullis litteris obstantibus preter assensum partium, etc. Quod si omnes, etc., duo, etc.

Datum Laterani, XIII Kal. Iunii.



LXXII. ABBATI ET CONuENTUI DE CERTESEIA. De confirmatione decimarum. 

Cum a nobis petitur, etc., usque ad uerbum assensu, decimas de Certesies, de Eggeh. de Torp. et de Chabehan. ad opera uestri monast. deputatas, sicut eas iuste ac sine controuersia possidetis, auctoritate  uobis apostolica confirmamus et presentis scripti pagina communimus. Decernimus ergo, etc.

Datum Laterani, uIII Kal. Iunii.



LXXIII. EISDEM. De priuilegiorum confirmatione. 

Ex pastoralis officii debito prouocamur religiosam uitam eligentibus apostolicum, etc. Eapropter, dilecti in Domino filii, etc., usque ad uerbum suscipimus. Ad hec, ut deuotius piis operibus insistatis, uobis auctoritate presentium indulgemus ut non liceat alicui in uos uel in monasterium uestrum sine manifesta et rationabili causa excommunicationis aut interdicti sententiam promulgare. De noualibus  uero que propriis manibus aut sumptibus colitis aut de uestrorum animalium nutrimentis, siue de hortis et uirgultis aut piscationibus uestris nullus a uobis decimas exigere uel extorquere presumat, sed eas eleemosyne aut pauperibus monasterii uestri, iuxta quod tu, fili abbas, postulasti a nobis, precipimus assignari. Decernimus ergo, etc.

Datum, ut supra.



LXXIu. UGONI ABBATI MONASTERII SANCTI PETRI DE INSULA ARBEN. EIUSQUE FRATRIBUS, TAM PRAESENTIBUS QUAM FUTURIS, MONASTICAM uITAM PROFESSIS IN PERPETUUM. De confirmatione priuilegiorum 

 Pie postulatio uoluntatis, etc., usque ad uerbum ordo monasticus, qui secundum Deum et beati Benedicti regulam, etc., usque ad uerbum uocabulis. Locum ipsum in quo prefata Ecclesia sita est cum omnibus pertinentiis et appendiciis suis et terminis, qui sic distinguuntur: primitus a capite macerie a monte usque ad riuum descendendo per riuum usque ad mare, et per mare ad molendina, et ascendendo per montis uerticem et eundo per illum usque in priora confinia, ecclesiam Sancti Cypriani cum pertinentiis et appendiciis suis, et terminis, qui sic distinguuntur: a ualle obscura usque in uallem de Frasinu, alie tres partes mare circumdant, una cum manmena omnibusque scopulis, ad istud promontorium subiacentia, et ualles que sunt apud Sanctum  Cyprianum et alie que sunt apud Sanctum Petrum, inter quas saline uestre et piscarie consistunt. Sane noualium, etc. Liceat quoque, etc. Prohibemus insuper, etc. Cum autem generale, etc. Sepulturam quoque, etc. Salua tamen, etc. Obeunte uero, etc. Libertates, etc. Decernimus, etc. Salua apostolice sedis auctoritate et diecesani episcopi canonica iustitia. Si qua igitur, etc

Datum Laterani, per manum Rainaldi domini pape notarii, cancellarii uicem agentis, uIII Kal. Iunii, indictione II, Incarnationis Dominice anno 1199, pontificatus uero domini Innocentii pape III anno secundo.



LXXu. COMPOSTELLANO ARCHIEPISCOPO ET UNIuERSIS EPISCOPIS IN REGNO LEGIONEN. CONSTITUTIS. Ut per excommunicationis et interdicti sententiam rex Legionis et regis Castelle filia, in gradu prohibito copulati, separentur. 


Etsi necesse sit ut scandala ueniant, ue tamen est homini illi per quem scandalum uenit. Quot enim turbationes et scandala diebus nostris orbi superuenerint uniuerso, hodie plus experimur in facto quam scriptum reperiamus in libro. Necesse est autem ut ueniant scandala, non solum scilicet ineuitabile, sed et utile; quoniam in quo deficit malus, proficit bonus et aurum in fornace probatur. Inter cetera uero in quibus scandalizatur hodie populus Christianus,  precipuum est persecutio paganorum: que tam in Oriente quam in Occidente, peccatis exigentibus, inualuit ultra modum; contra quam utrobique simile quodam modo putauerunt remedium inuenire; sed quia Deum ante suum non proposuere conspectum, quod inuentum est in remedium, in periculum est conuersum. Sane in Oriente una duobus fuit incestuose coniuncta, in Occidente uero unus sibi duas presumpsit iungere per incestum. Et incestui quidem in Oriente commisso non solum consensus sed et auctoritas clericorum ibi consistentium intercessit. Sed in detestabili copula in Occidente contracta, licet non absque quorumdam ecclesiasticorum uirorum assensu fuerit forsitan attentata, auctoritas tamen ecclesiastica nullatenus interuenit. uolens autem  Deus maius peccatum uindicare celerius et a similibus alios deterrere, tam Conradum quondam marchionem, qui . . . regine Hierosolymitane prius adheserat per incestum, gladio, quam Henricum quondam Campanie comitem, qui ei et in culpa quodammodo et in pena successit, precipitio, utrumque uero morte impreuisa peremit. Nondum autem in huius iniquitatis auctores in Occidente suam exercuit ultionem. Sed quanto longanimius sustinet, tanto forsan seuerius uindicabit. Licet autem apostolica sedes quod super hoc fuerat in Oriente commissum, propter malitiam temporis et persecutionem urgentem dissimulare sit uisa, ad uindicandum tamen quod in Occidente fuerat attentatum, rigore canonice districtionis est usa. Nam cum ad bone  memorie Celestini pape, predecessoris nostri, audientiam peruenisset quod rex Legionen. filiam karissimi in Christo filii nostri Portugallie regis illustris incestuose sibi presumpserat copulare, tam regem ipsum Portugallie quam incestuose coniunctos excommunicationis sententia innodauit, et Legionen. ac Portugallie regna sententie supposuit interdicti; unde quod illegitime factum fuerat est penitus reuocatum. uerum dictus rex Legion. ad deteriora manum extendens, sicut is de quo dicit Scriptura: ue homini illi qui post se trahit peccatum quasi longam uestem , et: Impius cum uenerit in profundum uitiorum, contemnit , filiam karissimi in Christo filii nostri regis illustris Castelle, neptem uidelicet propriam,  impudenter sibi contra interdictum Ecclesie copulare presumpsit. Quod cum ad nostram notitiam peruenisset, dilectum filium fratrem Rainerium, uirum scientia et religione pariter reuerendum, Deo et hominibus obtentu scientie et honestatis acceptum, in Hispaniam duximus  destinandum; ut iuxta uerbum propheticum dissolueret colligationes impietatis, solueret fasciculos deprimentes: qui per Dei gratiam ab omni munere manus excussit; ita ut quod legitur, de ipso possit uere referri: Non fuit qui ditauerit Abraham . Ipse igitur cum in Hispaniam peruenisset, dictum regem Legionem. semel et iterum ex parte nostra commonuit  diligenter ut a tam detestabili et nefanda copula resiliret, uniuersis colligationibus dissolutis que fuerant pro ipsa copula consummanda contracte. Sed cum apud eum nichil prorsus monitis profecisset, certum ei diem assignauit et locum; et cum ipsum etiam ultra terminum exspectasset, in eum se contumaciter absentantem iuxta formam mandati nostri excommunicationis sententiam promulgauit, et regnum Legionen. interdicto generali conclusit. In memoratum uero regem Castelle uel terram suam in nullo processit, cum idem rex se mandatis eius exponeret et quod reciperet filiam suam, si sibi redderetur, proponeret assertiue; quod utrum ex animo fecerit ille plenius nouit qui scrutator est cordium et cognitor secretorum. Nuper autem uenerabiles  fratres nostri Toletanus archiepiscopus et episcopus Palentinus ex parte ipsius regis Castelle et ex parte Legionen. uenerabilis frater noster Zamorensis episcopus, ad sedem apostolicam accedentes, postulabant ut cum eodem rege Legion. et filia dicti regis Castelle deberemus super tam incestuosa copula dispensare; propter quod, nisi specialis illa gratia, quam ad deuotionem dicti regis Castelle habemus motum nostri animi temperasset, in ipsos ita curassemus seueritatem ecclesiasticam exercere, quod nulli de cetero temporibus nostris ad nos repudiatas toties et damnatas petitiones afferrent, cum ipsi etiam nouerint quod id ab eodem predecessore nostro sepius postulatum fuerit et ab eo inhibitum, non indultum. Tandem uero intelligentes archiepiscopus  et episcopi memorati quod non solum indulgentiam super hoc a nobis, sed uix etiam possent a nobis audientiam impetrare, interdictum in terram dicti regis Legionen. prolatum tandem a nobis postulauere remitti, asserentes quod ex eo triplex toti regno periculum ab hereticis, Sarracenis et Christianis etiam imminebat. Ab hereticis: quia cum per interdictum ipsum clausa essent in partibus illis ora pastorum, non poterant fideles per eos contra hereticos instrui et ad resistendum eis aliquatenus informari; unde cum ex hoc, tum quia rex Legionen. ab Ecclesia se asserens aggrauatum, eis minime resistebat, inualescebant contra fideles heretici et in regno ipso hereses uarie pullulabant.  A Sarracenis: quoniam cum per exhortationes et remissiones Ecclesie, Hispaniarum populus consueuisset ad expugnationem paganorum induci, cessante predicatorum officio, populi etiam deuotio tepescebat; quia cum se cum principe suo, quoad interdictum, eidem uideret pene subiectum, a culpa, cui uel tacendo consenserat, forte se non credebat immunem; propter quod minus circa debellationem Saracenorum feruebat, ne decederet in peccato. A catholicis: quia cum clerici laicis spiritualia ministrare non possent, laici clericis temporalia subtrahebant, oblationes, primitias et decimas detinentes; unde cum clerici ex his pro maiori parte in partibus illis consueuerint sustentari, eis subtractis non solum  mendicare sed fodere et seruire Iudeis in Ecclesie et totius Christianitatis opprobrium cogebantur. uidebatur autem difficile petitioni eorum annuere, et sententiam ex animo, ordine et causa latam canonice sine satisfactione congrua relaxare. Ex animo siquidem: quia, sicut Deus perhibet testimonium conscientie nostre, ad hoc non nisi iustitie et honestatis obtentu processimus; cum ex contrario potius contra nos oriri presumptio potuisset, si tam detestabile facinus duxissemus in patientia tolerandum. Ex ordine: quia dictus frater R. post commonitiones et dilationes legitimas, tandem districtione percussit ecclesiastica contumacem. Ex causa, exemplo diuino uidelicet et humano: diuino, quia cum Dauid in populi numeratione peccasset,  Dominus in populum uasa sui furoris effudit, unde idem Dauid dixisse legitur, peccatum suum Domino confitendo: Ego sum qui peccaui, ego qui inique egi. Isti, qui oues sunt, quid fecerunt? Auferatur, obsecro, facies tua, Domine, a populo tuo ; humano: cum iamdictus predecessor noster, ut non longe petantur exempla in predictos Portugallie et Legionen. reges et regna ipsorum predictas sententias curauerit promulgare. Esset insuper res mali exempli; quia si forsan in alia regna similem nos contingeret promulgare sententiam, similis a nobis gratia peteretur: quam si forsitan negaremus, apud nos esse uideretur acceptio personarum. Ex hoc etiam de nobis posset apud aliquos oriri suspicio, presumentibus forte quibusdam quod ad id moueremur  ex causa latenti. Licet igitur ex causis premissis non uideretur dicta petitio admittenda, quia tamen ubi est multitudo in causa, detrahendum est aliquid seueritati, ut maioribus malis sanandis caritas sincera subueniat, in eo ad petitionem predictorum archiepiscopi et episcoporum gratiam de communi fratrum nostrorum consilio duximus faciendam, ex quo uidebantur impedimenta expressa superius prouenire. Relaxauimus ergo, non in totum, sed in una parte solummodo, interdictum; nec perpetuo sed ad tempus, quandiu scilicet nobis placuerit et uiderimus expedire; ut probemus interim spiritus, si ex Deo sint, et an, sicut iidem archiepiscopus et episcopi asseuerant, sperata inde utilitas sequeretur; sic uidelicet, ut in regno ipso diuina celebrentur  officia; sed decedentium corpora sepulture ecclesiastice non tradantur, in quo tamen clericis gratiam facimus specialem, in eo uidelicet, ut in cemeterio ecclesiastico, cessante solemnitate solita tumulentur. Quod licet aliquibus posset absonum forte uideri, ut officio restituto sepultura ecclesiastica denegetur, quia, iuxta canonicas sanctiones, cui communicauimus uiuo, communicare deberemus et mortuo; recte tamen intelligentibus nichil ex hoc incongruitatis occurrit, cum iuxta Lateranen. instituta consilii  decedentes ex torneamentis etsi per penitentiam reconcilientur Ecclesie, Christiana tamen sepultura priuentur. Ut autem non remittere penam  sed commutare potius uideamur, dictum regem Legionen. et memoratam filiam regis Castelle ac omnes principales eorum consiliarios et fautores excommunicationis curauimus sententia innodare; mandantes ut ad quamcunque ciuitatem, oppidum, uel uillam deuenerint, nullus ibidem eis presentibus diuina presumat officia celebrare. Dicto autem regi Castelle et cariss. in Christo filie nostre, regine uxori eius, dabimus in mandatis ut quod stent mandatis nostris iuratoriam exhibeant cautionem, et uel exprimant in iuramento quod ad dissoluendam tam illegitimam copulam dent operam efficacem, uel id nos eis faciemus prestito iuramento mandari; nec credimus quod super hoc se aliquatenus nobis exhibeant contumaces, cum quod starent  mandatis Ecclesie, in manibus predicti fratris R.  firmiter promisissent et impendissent causam sufficientem ad copulam huiusmodi consummandam. Quod si forsan, quod non credimus, mandatis nostris noluerint obedire, ipsos et principales eorum consiliarios et fautores excommunicari mandabimus et quocunque deuenerint, diuina prohibebimus officia celebrari, ut sic saltem ad mandatum Ecclesie reuertantur, iuxta quod legitur in Psalmista: Imple facies eorum ignominia, et querent nomen tuum, Domine . Quia uero castra quedam, que idem rex Legionen. dicte filie regis Castelle in dotem tradidisse proponitur, ita ut si eam aliqua occasione relinqueret, ipsa cederent in ius  eius, impedimentum prestare uidentur huiusmodi copule dissoluende, cum castra ipsa non tam ob turpem quam ob nullam potius causam sint data, utpote cum inter eos matrimonium non existat, et ideo nec dos nec donatio propter dotem, ne ad commodum ei cedat quod debet in penam eius potius retorqueri, castra ipsa restitui uolumus et ad id puellam ipsam per excommunicationis sententiam coarctari; auctoritate apostolica decernentes, ut si ex tam incestuosa et damnata copula proles est uel fuerit quecunque suscepta, spuria et illegitima penitus habeatur, que secundum statuta legitima in bonis paternis nulla prorsus ratione succedit. Quod si nec sic predicti rex Legionen. et  filia regis Castelle a se inuicem iuxta mandatum apostolicum discedere maturarint, in eos districtionem curabimus grauissimam exercere, quam ad cautelam presentibus non duximus litteris explicandam. Ideoque fraternitati uestre per apostolica scripta mandamus et districte precipimus quatenus factam uobis ab apostolica sede gratiam gratius prosequentes, sic utamini permissione nostra in celebrandis officiis, ut decedentium corpora, nisi clerici fuerint, tumulare nullatenus presumatis. Si quos autem post latam in regnum ipsum sententiam interdicti ante susceptionem presentium diuina inueneritis officia celebrasse, singuli uestrum in sua diecesi talium presumptionum auctoritate freti  apostolica, sublato appellationis obstaculo, canonica districtione percellant. Si uero aliquis uestrum, fratres episcopi, in hoc deliquerit, excepto Salamantinensi cuius correctionem sedi apostolice reseruamus, tu, frater archiepiscope, animaduersione ipsum canonica non differas castigare. uolumus autem nichilominus et districte uobis precipiendo mandamus quatenus ad quamcunque ciuitatem, uillam, oppidum uel Ecclesiam dictus rex Legionen. et supradicta filia regis Castelle, uel principales fautores et consiliarii eorum forte deuenerint, diuina ibidem officia, quandiu ipsi presentes fuerint, nullatenus celebrentur. Si quis autem contra hoc uenire presumpserit, diuina eis officia celebrando in ciuitatibus, uillis, castellis, oppidis,  aut Ecclesiis, uel ubicunque ipsi presentes exstiterint, uos temeritatem ipsorum, appellatione postposita, non differatis canonica districtione ferire.

Datum Laterani, ut supra.



LXXuI. W. PRIORI ECCLESIAE SAGIEN. EIUSQUE FRATRIBUS, TAM PRAESENTIBUS QUAM FUTURIS, REGULAREM uITAM PROFESSIS IN PERPETUUM. De confirmatione priuilegiorum. 

Quoties a nobis petitur, etc., usque ad uerbum ordo canonicus, qui secundum Deum et beati Augustini regulam, etc., usque ad uerbum uocabulis. Locum ipsum in quo prefata ecclesia sita est cum  omnibus pertinentiis suis, omnes oblationes que ad manus sacerdotum in Sagiensi ecclesia offeruntur et medietatem Pentecostes, et medietatem omnium legatorum et confratrie, et medietatem omnium asportationum que ad Ecclesiam ipsam proueniunt uel prouenire debent, his exceptis, auro, serico et candelis que in die Purificationis beate Marie et in die Cinerum et in die Cene Domini offeruntur, que integre ad episcopum loci pertinere noscuntur; Bodeuillam cum pertinentiis suis, ecclesiam de Soroudon, ecclesiam de manso Widonis, ecclesiam de Alneto, ecclesiam de Challoci cum iure episcopali, excepto diuortio matrimonii, ecclesiam de Alodio cum omnibus decimis, ecclesiam de Corteuesque,  ecclesiam de Mesnilberat cum eremitagio, ecclesiam de Bona fide, et illud quod habetis in ecclesia Sancti Aniani super Spartum, et illud quod habetis in ecclesia Sancte Scholastice, uidelicet de feudo de Esseio; et illud quod habetis in Ecclesia de Taleriis, uidelicet de feudo Guillielmi de Plessei; ecclesiam de Columberiis, ecclesiam de Froc, ecclesiam de Landa de Goul, ecclesiam de Francheuillis, eremitagium de Blanchalanda, ecclesiam de Flureio; apud Cornelium, 12 acras terre, cum duabus garbis decime; in ciuitate Sagien., altare in Crucifixo, medietatem nundinarum Sancte Crucis in Maio; in pretorio episcopi Sagien. 60 sol. Cenomanen.; in parochia Sancti Petri de Castallo, duas garbas de feudo episcopi; ab episcopo Sagien.  12 procurationes singulis annis reddendas; in molendino de Puchou, in anniuersario Frog. episcopi, 20 sol. Cenomanen. in pago Oximen. ecclesiam de Pinu, ecclesiam de Auesnes, ecclesiam de Arenis, ecclesiam de uerceuillis, ecclesiam de Neers, ecclesiam de Estreis, ecclesiam de Condeio super Leison, ecclesiam de Tostis, ecclesiam de uoire; in Ecclesia de Nealpha unum presbyteratum et duas garbas decime de feudo uu. Bordon. apud Estias; in pago Humen., ecclesiam de Castelleis, ecclesiam Sancti Geruasii de Messeio, ecclesiam de Crosmenil, ecclesiam de Mesnilian et eremitagium cum omnibus appendiciis suis, ecclesiam de Batille, ecclesiam de Messheudin, ecclesiam Sancti Martini Languilon., ecclesiam de Landa de Loge, ecclesiam  de Sancto Saluatore, eremitagium de Monte Tohard, ecclesiam Sancte Margarite cum capella sancti Iacobi de Quarrog, cum omnibus pertinentiis suis; in pago Belismon., ecclesiam Sancti Iuliani de Merula, ecclesiam de Baruillis, ecclesiam sancti Ioannis de Foresta, ecclesiam Sancti Quintini parui; in pago Corbonen., ecclesiam Sancti Quintini de Bago, de Sagiensi, Hulmensi et Oxomen. archidiaconibus tertiam partem de circatis et synodis; de Corben. archidiacono tertiam partem de synodis. de Belismen. archidiacono tertiam partem de synodis; in episcopatu Cenomanen., ecclesiam de Banuo; in parocbia de Dampere et de campo Segrei, duas partes totius decime de feudo uu. de Aunei, capellam que est in grangia uestra  de Bodeuilla et mestruas de archidiaconatu Belismen. in molendino Baruille decimam, et partem uu. Carrel. militis, cum piscatoria et quidquid Gaufridus Lemorel in decimis parochie de Bauilla et sancti Iuliani habebat, et duas garbas totius decime Sancti Iuliani cum capella cemeterii; redditus archidiaconatuum uacantium, sicuti habetis uel habere debetis archidiaconis uiuentibus, et totam decimam de Flureio, eremitagium de Martellaio, et mansuram que est de feudo uu. de Chantapia, et duas garbas de feudo uu. de Plesseio; in parochia Sancti Germani ueteris, duas partes decime de feudo Guidonis de Campo Milonis; in parochia de Mesnillerros, duas garbas decime de  feudo Teoboudorum; in parochia de Gaspreia, duas garbas decime de feudo Hugonis de Franchauilla et capellam que est in Messeio; in molendino de Peruers, illam partem que est de feudo Gaufridi de Fontibus, astreas quondam canonicorum secularium, cum omnibus pertinentiis, consuetudinibus et libertatibus suis et terram Bogarel; in Argentonio, sex libras Cenoman. et 10 sol., et 6 denarios; in Falesia, 65 sol. Cenomanenses; in Oximis, 105 sol. Cenoman. et quinque de teloneo regis; in Anglia, decem libratas terre in manerio regis, uidelicet de Bentona, scilicet Britalmeton, que est membrum ipsius manerii, cum omnibus consuetudinibus, libertatibus et quietudinibus; in foresta de Escoues, pascuagium quitum, et 22 fagos absque aliqua  traditione annuatim, quando uolueritis, accipiendos. In parochialibus autem ecclesiis uestris liceat uobis proprios sacerdotes eligere, etc. Libertates preterea, etc. Decernimus ergo, etc. Salua sedis apostolice auctoritate et diecesani episcopi canonica iustitia. Si qua igitur, etc.

Datum Laterani, per manum Rainaldi domini pape notarii, cancellarii uicem agentis, uIII Kal. Iunii, indictione II, Incarnationis Dominice ann. 1199, pont. uero domini Innocentii pape III an. secundo.



LXXuII. TURONEN. ARCHIEPISCOPO. Quod archiepiscopus suffraganeorum suorum consecrationem potest committere. 


 Quod sedem apostolicam consulis super his que dubia tibi existunt gratum gerimus et acceptum, et tua exinde fraternitas uidetur merito commendanda, cum lex diuine constitutionis eamdem sedem totius posuerit orbis terrarum magistram, ut quidquid dubitatur ab aliquo ab ea tandem eiusdem ratio requiratur. Nos siquidem decreuisti prouide consulendos utrum si forte aliqua infirmitate uel alia causa iusta detentus, aliquem suffraganeorum tuorum consecrare non posses, aliqui cepiscoporum tuorum uices tuas licitum committere tibi esset et utrum electus, qui pro consecratione instaret, ab eo cui uices tuas taliter commisisses deberet licite  consecrari. In quo tale damus tue consultationi responsum, quod in tali articulo constituto et tuas uices, ut dictum est, committere tibi licet et consecrandus debet munus consecrationis ab eo recipere cui eas duxeris committendas; dummodo Catholicus habeatur et impedimentum ex subtractione gratie sedis apostolice non obsistat.

Datum Laterani, XuI Kal. Iunii.



LXXuIII. EPISCOPO CIuITATIS CASTELLANAE. Ut ciuitas Castellana ab interdicti sententia liberetur. 

Accedentes nuper ad presentiam nostram dilecti filii P. Quintauall. de Conuersan, et M. Aldebr. ex parte populi ciuitatis Castellane, electioni facte de  nobili uiro B. de Fordeuolie, quem sine conscientia nostra elegerant in rectorem, publice renuntiare, sicut in mandatis receperant, curauerunt; et idem B. nostro super hoc iurans stare mandato, ei nichilominus renuntiare curauit. Unde suppliciter postularunt ut cessante causa pro qua subiecta erat ciuitas interdicto, et effectus de medio tolleretur, diuinis officiis eidem populo restitutis. Nos ergo predictorum ciuium iustis postulationibus annuentes, fraternitati tue per apostolica scripta mandamus quatenus et interdictum denunties relaxatum et in ciuitate ipsa, fretus auctoritate nostra, diuina libere facias officia celebrari.

 Datum Laterani, Iu Kal. Iunii.



LXXIX. RAINERIO ABBATI ET CONuENTUI S. PETRI EUGUBINI. De confirmatione priuilegiorum. 

 Cum olim essemus apud Perusium constituti, tu, fili abbas, ad nostram presentiam accessisti, priuilegium bone memorie Lucii pape predecessoris nostri nobis humiliter representans et postulans illud suppliciter innouari, quod propter contradictionem uenerabilis fratris nostri Marci Eugubini episcopi, qui tunc temporis superuenit, asserentis hoc in suum preiudicium redundare, non fuit effectui mancipatum. Cumque alter uestrum de altero in nostro auditorio quereretur, uenerabili fratri nostro  Assisinati episcopo causam sub ea forma commisimus audiendam, ut uos et iamdictum episcopum curaret ad concordiam reuocare; alioquin audiret utrinque proposita et omnia in scriptis redigens nobis processum negotii fideliter reseraret. Qui cum indulta uobis a sede apostolica priuilegia inspexisset, intellecto quod monasterium uestrum ad Romanam Ecclesiam specialiter pertineret, in causa non duxit ulterius, sicut accepimus, procedendum. Consequenter uero ad uenerabilem fratrem nostrum Callen. episcopum et dilectum filium Ar. abbatem Sancte Marie uallis pontis ad postulationem prefati episcopi Eugubini littere nostre fuerunt super mutuis questionibus destinate. Sed quia pendente iudicio, Ioannes monachus priuilegia, chartas alias  et thesaurum monasterii uestri rapuit, te, abbas, ad nostram oportuit presentiam iterum laborare; ubi litteras impetrasti quod, per excommunicationis sententiam, qui de amissione priuilegii scirent aliquid cogerentur dicere ueritatem. Sed quoniam neque sic amissa potuisti priuilegia reperire, ad nos denuo es reuersus. Te igitur cum testibus tuis et prefati episcopi Eugubini procuratoribus in nostra presentia constitutis, dilecto filio nostro Pand, basilice Duodecim Apostolorum presbytero cardinali, dedimus in mandatis ut super amissione ac tenore priuilegiorum testes reciperet diligenter, quos duceres producendos. Qui mandati nostri diligens exsecutor, presentibus prefatis procuratoribus, fideliter  redegit in scriptis depositiones decem testium iuratorum; quorum depositionibus publicatis, iam dicti procuratores ad producendos testes episcopi, per quos inductos a parte aduersa repellerent, in ducias postularunt; quas prefixo termino peremptorio sub eo tenore illis duximus concedendas, ut apud apostolicam sedem probarent que uellent, ubi onus probationis pars altera subiisset. Ceterum quoniam infra datum terminum et receptum in producendis testibus defecerunt, nos tam per depositiones testium quam per assertiones quorumdam fratrum nostrorum liquido cognoscentes talem dicti priuilegii fuisse tenorem, quod uidelicet ipsum cenobium  nullo mediante ad Rom. Eccl. pertineret et quod non liceret alicui episcopo eidem monasterio et eius ecclesiis excommunicationem indicere, ut fratres illic Domino seruientes, ab omnium potestate liberi Ecclesie Rom. libertatis gratia potirentur, et quod nulla in eo mentio diecesani episcopi habebatur; illud etiam nichilominus attendentes quod, sicut ex dictis quorumdam testium intelleximus euidenter et plerique de nostris fratribus tempore illo presentibus recolebant, cum tu, fili abbas. tempore bone memorie Celestini pape predecessoris nostri ad ipsius presentiam accessisses, ipse inspectis Ecclesie tue priuilegiis, te, licet excommunicatus ab Eugubino episcopo dicereris, tanquam non ligatum admisit ad osculum , de communi fratrum nostrorum consilio pronuntiandum decernimus priuilegium illud bone memorie Lucii pape predecessoris nostri, quod sine omni reprehensione bulle, charte uel littere apparebat, quando fuit nobis ostensum, illius fuisse tenoris, cuius per depositiones testium et assertiones fratrum nostrorum premisimus exstitisse. Decernimus ergo, etc., nostre pronuntiationis, etc.

Datum Laterani, II Kal. Iunii.



LXXX. ARBATI DE FIRMITATE, G. ET F. ARCHIDIACONIS CABILONENSIBUS. Committitur ipsis cognitio cause inter Ecclesiam Eduensem et monasterium Balmense. 


 Expositam nobis Eduen. Ecclesie accepimus questionem, quod cum causam que inter eam et Balmen. monasterium uertebatur super terris et ecclesiis in ualle Polliniaci constitutis, fel. record. Celestinus papa predecessor noster uenerab. fratri nostro Cabilonen. episcopo et dilecto filio B. quondam abbati de Firmitate commisisset fine debito terminandam, monachi Balmen. ab ipsis iudicibus appellarunt. Ille uero qui abbas eiusdem monasterii dicebatur, se simulans ad prosequendam, appellationem accedere, semel tantum apostolico se conspectui presentauit, et sic illicentiatus recessit, de appellatione interposita nullam faciens mentionem.  Cumque post paucos dies Ecclesie Eduen. nuntius pro appellatione prosequenda transmissus fuisset apud sedem apostolicam diutius commoratus, idem predecessor noster monachos antedictos peremptorie citauit, per litteras suas eis sub pena excommunicationis iniungens ut ille qui se gerebat abbatem, cum aliquibus eiusdem monasterii monachis, in festo beati Luce iam secundo preterito ad eius presentiam accederent, sufficienter instructi Eduen. Ecclesie plenarie respondere et satisfacere sedi apostolice de contemptu. Ipsi uero licet iuxta quod eis iniunctum fuerat non uenissent, quidam tamen monachorum ad Rom. Ecclesiam accesserunt, quos  nuntius Eduen. Ecclesie apud apostolicam sedem inuenit; sed de suo negotio diffidentes, ante cause cognitionem, ut magis Eduen., aggrauarent Ecclesiam, recesserunt, ad uenerabilem fratrem nostrum Bellicen. episcopum, et dilectos filios abbatem de Balerna et priorem Boniloci per suppressionem ueritatis, ignorante prefato nuntio Eduen. Ecclesie, litteras, ut dicitur, reportantes. Postmodum autem cum iam dicto nuntio Eduen. se quidam Balmen. monachus obiecisset et ne posset obtinere litteras impediret, eis dilectos filios I. tit. Sancti Stephani in Celio monte presbyterum et G Sancti Adriani diaconum cardinales concessimus auditores; in quorum presentia cum super causa illa fuisset aliquandiu litigatum, et eis scripta et allegationes ab utraque  partium assignate, monachus ipse illicentiatus recessit et noluit sententiam exspectare. Que omnia cum ad nostram audientiam peruenissent, nolentes aliquem de fraude sua commoditatem reportare, uen. fratri nostro episcopo et dilecto filio decano Matisconen. per scripta nostra mandauimus ut, conuocatis ad presentiam suam partibus, si eis constaret Eduen. Ecclesiam predictis terris et ecclesiis a prefatis monachis fuisse preter iuris ordinem spoliatam, ipsi ei auctoritate nostra terras ipsas et ecclesias cum fructibus perceptis ex eis non obstante contradictione uel appellatione cuiuslibet resignarent, predictis litteris nequaquam obstantibus, quas etiam morte prefati predecessoris nostri credimus exspirasse; post restitutionem uero integram  ablatorum, et expensarum quas canonici Eduen. Ecclesie in prosequenda monachorum appellatione, quam ipsi monachi prosequi non curarunt, se rationabiliter fecisse probarent, audirent ipsi iudices si quid emergeret questionis et illud fine debito, appellatione postposita, terminarent. Quod si ambo his exsequendis interesse nequirent, predictus episcopus nichilominus quod mandauimus adimpleret. Cum autem, sicut in litteris eiusdem episcopi perspeximus contineri, utraque partium in eius esset presentia constituta et pars Eduen. Ecclesie iuxta mandati nostri tenorem restitutionem ablatorum et expensarum cum instantia postularet, Balmen. monachi se ad ea nolle respondere nec de iure debere  asserebant, eo quod ad suggestionem falsi a nobis ipse littere fuerant impetrate. Ceterum e contra Eduen. canonici respondebat quod illa falsitatis suggestio principale negotium, pro quo iamdicti canonici litteras impetrarunt, non poterat impedire et ideo monachorum Balmen. allegatio in casu ipso non erat aliquatenus admittenda. Et cum predictus episcopus paratus esset in ipso negotio iuste procedere ac canonice et nullum monachis contra iustitiam grauamen inferre, ipsi, pro eo quia decanus Eduen. Ecclesie filius erat fratris episcopi memorati, ab examine ipsius nostram audientiam appellarunt; qui facte appellationi, licet in litteris nostris appellatio esset inhibita, detulit, et octauas Natiuitatis  Domini proximo preteritas terminum appellationi prosequende prefixit. Ad cuius prosecutionem appellationis licet nuntius Eduen. Ecclesie accesserit termino constituto, pro parte tamen alia nullus prorsus comparuit responsalis. uolentes igitur quod ipsi cause finis debitus imponatur nec prorogetur ulterius per fraudem uel insolentiam aliquorum, discretioni uestre per apostolica scripta mandamus et districte precipimus quatenus Eduen. Ecclesiam in possessionem terrarum et ecclesiarum in ualle Poliniaci positarum, quibus eam uobis constiterit per Balmen. monachos preter iuris ordinem spoliatam, cum fructibus inde perceptis, non obstante contradictione uel appellatione cuiuslibet, auctoritate apostolica inducatis, a molestatione ipsius  super possessione Balmen. monachos per censuram ecclesiasticam compescentes. Quod si non potuerint tali districtione compesci et possessionem corum presumpserint impedire, uenerabili fratri nostro Bisuntin. archiepiscopo et suffraganeis eius ex parte nostra firmiter iniungatis ut sententiam quam in dictos monachos rationabiliter duxeritis promulgandam, faciant auctoritate nostra suffulti inuiolabiliter obseruari. uolumus autem nichilominus et mandamus ut expensas quas Eduen. Ecclesia in prosequendis appellationibus a monachis interpositis se rationabiliter fecisse probabit, ipsi ecclesie faciatis a Balmen. monasterio cum integritate persolui nec eos super questione proprietatis, si litigare uoluerunt, audiatis, donec iuxta mandati nostri tenorem  terras predictas et ecclesias restituerint et expensas; super quibus omnibus eis penitus appellationis remedium interdicimus; nec a uobis appellationem eorum, si obiecerint, audiri uolumus uel admitti. Post factam uero restitutionem integram ablatorum et expensarum, audiatis si quid emerserit questionis et illud, appellatione remota, fine debito terminetis. Taliter autem in nostri procedatis exsecutione mandati, quod sollicitudinem uestram debeamus in Domino commendare nec audiamus super his ulterius questionem. Testes autem, etc. Nullis litteris, etc. Quod si omnes, etc. Duo uestrum, etc.

Datum Laterani, Iu Kal. Iunii.



LXXXIII. CONuENTUI MONASTERII SANCTI LEUFREDI DE CRUCE. Sententia secunda contra primam lata, si ab ea non appelletur, iure tenet. 


 Inter monasterium Sancti Audeni Rothomagen. et uestrum super modo eligendi abbatem in dicto monasterio uestro iamdudum fuit questio agitata; pro qua partibus ad sedem apostolicam accedentibus, uenerabilem fratrem nostrum Octauianum episcopum Ostiensem et dilectum filium G. Sancti Georgii ad uelum Aureum diaconum card. dedimus auditores. In quorum presentia propositum fuit pro monasterio uestro quod, cum abbatia ipsa olim pastore  uacaret, uos conuenientes in unum, Riccardum monachum uirum [f. uestrum] religiosum secundum beati Benedicti regulam et Ecclesie libertatem apostolico etiam priuilegio roboratam, de gremio ipsius Ecclesie in abbatem uobis per electionem canonicam assumpsistis, electum ipsum ad benedictionis munus obtinendum diecesano episcopo presentantes; qui, per dilectum filium Gaufridum abbatem prefati monasterii Sancti Audeni prohibitus, quod postulatum fuerat non concessit. uos ergo uidentes uestrum propositum retardari, ne aliquid in preiudicium monasterii uestri fieret, sedem apostolicam appellatis; a qua postmodum ad uenerabilem fratrem nostrum Henr. episcopum et dilectos filios Hen. cantorem et R. archidiaconum Baiocen. sub  eo tenore per nuntios uestros commissionis litteras impetrastis ut, partibus ad suam presentiam conuocatis, inspecto priuilegio et rationibus omnibus quas utrinque ducerent proponendas, causam ipsam, appellatione remota, concordia uel iudicio terminarent, nullis litteris obstantibus, ipsarum mentione non habita, a sede apostolica impetratis. Quod si omnes interesse non possent, episcopus cum eorum altero ea nichilominus exsequeretur. Cum igitur partes in presentia predictorum episcopi et precentoris Baiocen. constitute, archidiacono collega ipsorum ex certa causa et necessaria excusato, non possent ad concordiam reuocari, parte uestra uolente testes suos omni exceptione maiores producere ad probandam electionem canonice celebratam iuxta  tenorem priuilegii bone memorie Lucii pape predecessoris nostri super electione facienda indulti, R. monachus procurator dicti abbatis Sancti Audeni eis uen. fratris nostri Rothomagen archiepiscopi, episcopi Ebroicen. et dilecti filii R. Ebroicen. archidiaconi patentes litteras presentauit, ne in causa procederent inhibentes, pro eo quod super eiusdem cause discussione mandatum se dicebant apostolicum recepisse. uerum quia tenor mandati litteris illis non erat insertus nec procurator, licet sepius requisitus, originale ostendere uoluit uel rescriptum, eorum prohibitione postposita, probationem uestram oblatam sepius super electione canonica decreuerunt pariter admittendam. Sed procurator iamdictus probationi obuiare contendens in electione premissa,  monasterium Sancti Audeni spoliatum fuisse cuiusdam iuris sui possessione dicebat, quam usque ad creationem abbatis illius loci nouissimi obtinuerat inconcusse, qui de congregatione Sancti Audeni a monachis de Cruce postulatus fuerat et electus. Eo igitur id probare uolente, testes uestros super electione canonica, procuratores uero super spoliatione opposita receperunt; quorum depositiones cum post diligentem examinationem disponerent publicare, ad instantiam dicti procuratoris secunde productioni testium, qua se dixit fore contentum, diem alteram assignarunt. Cumque partes ad diem et locum pariter conuenissent, requisitus procurator  ab ipsis iudicibus de testibus producendis, ipse quasi testium productioni renuntians, dilectorum filiorum de Bellebec et de Mortuomari abbatum et prioris de Bellebec litteras eis porrexit, ne in causa procederent inhibentes. Dicebant enim se suscepisse mandatum primo preiudicans, cuius tenorem suis litteris adiunxerunt. Ceterum cum primi iudices rescripto diligenter inspecto, cognoscerent illud per falsi suggestionem et ueritate tacita impetratum, cum in secundo mentio facta non fuerit apostolici priuilegii, ut in primo, ex quo electio sortiebatur precipuam firmitatem et ipsi iudices in secundis litteris a monachis Sancti Audeni dicerentur certa ratione suspecti, quod ostendere non potuit procurator, causis quibusdam suspicionis satis friuolis allegatis,  ab eis contumaciter nulla exspectata interlocutione recessit. Attendentes igitur iudices recusationem huiusmodi et allegationem dicte suspensionis seram et superuacuam exstitisse, presertim post litem inchoatam et testes utrinque productos, que forte ante litis ingressum colorem aliquem poterat habuisse, considerantes etiam idem mandatum non plene, sed perfunctorie prioris fecisse mentionem, prohibitioni posteriorum iudicum, sicut nec priorum, acquiescere noluerunt, magis uolentes iussionibus apostolicis obedire quam inferiorum mandatis indebitam reuerentiam exhibere; multis, qui aderant iurisperitis sentientibus cum eisdem quod cum sepedictus abbas Sancti Audeni primo ad priores iudices litteras impetrasset, quarum non habebatur mentio in secundis,  carere debebat beneficio utrarumque, uel si deberet mandatum alterum alteri preualere, primo esset parendum potius quam secundo, in quo non habebatur mentio de priore, cum nec primum, ab eodem abbate Sancti Audeni obtentum, de illo faceret mentionem quod pars altera impetrarat. Prescriptis itaque rationibus moti et usi consilio discretorum, publicatis etiam attestationibus partium et earum rationibus et allegationibus subtiliter intellectis, predictam electionem auctoritate mandati nostri ratam habuerunt et firmam, super illa molestatione ipsius electi perpetuum abbati et monachis Sancti Audeni silentium imponentes; quos condemnarunt etiam in expensis centum librarum  Andegauensium, licet pars altera de ducentis uellet sacramento prestito declarare. Pars igitur uestra petebat a nobis factum delegatorum iudicum confirmari et electo munus benedictionis impendi. Ceterum pars altera proposuit ex aduerso sepedictum monasterium uestrum a primordio constructionis sue in tantum ex consensu diecesani episcopi alteri fuisse subiectum, ut non aliunde assumeretur ibi aliquis in abbatem, nisi de monasterio Sancti Audeni, dummodo in eo posset aliquis idoneus ad hoc reperiri. Correctio quoque monachorum et abbatis de Cruce, si negligens esset, fuit S. Audeni abbatibus reseruata, et ita obtinuit a longis temporibus quorum memoria non habetur. Et hec siquidem institutio et usus ipsius, a bone memorie  Alexandro papa predecessore nostro proponitur confirmata. Unde cum quondam monachi Sancti Leufredi abbatem quemdam aliunde quam de Sancti Audeni gremio elegissent, abbas Sancti Audeni hec comperiens appellauit; et per sententiam delegatorum apostolice sedis electum renuntiare oportuit abbatie; qui cum facta professione abbati Sancti Audeni per dies aliquot in ipso monasterio resedisset, per abbatis concessionem datus fuit prefatis monachis in abbatem. Ceterum abbate nouissimo adhuc monasterium detinente, a quo regio metu compulsus secessit ad tempus, et monachis se in libertatem uolentibus uindicare atque ad electionem procedere insuetam, abbas Sancti Audeni hoc presentiens, sedem apost. appellauit,  sicut Ric. tunc electus uester in iudicio est confessus, adiiciens tamen se primitus appellasse. uerum sepedicti monachi eum eligentes nichilominus in abbatem, ad iamdictos Hen. episcopum Baiocen. et collegas suos rescriptum apostolicum impetrarunt; quorum iudicium, ut suspectum, abbas Sancti Audeni cupiens declinare, ad prefatos abbatem et priorem litteras reuocatorias impetrauit; qui post inhibitionem priorum iudicum, qui eis tenorem mandati apostolici per suas litteras intimarunt et postquam procurator abbatis eis authenticum presentauit, asserentes litteras illas per falsi suggestionem obtentas, quia priuilegii partis aduerse in eis mentio non fiebat, post appellationem quoque ab eodem procuratore interpositam, in causa nichilominus  processerunt; quorum factum pro monasterio Sancti Audeni petebant in irritum reuocari. His igitur et similibus que iam dicti episcopus et cardinalis nobis ac fratribus nostris prudenter ac fideliter retulerunt plenius intellectis, cum constiterit nobis primam commissionem non fuisse per ultimam reuocatam, tum quia cause suspicionis in iure proposite friuole uidebantur, quas etiam tanquam dilatorias ante litis ingressum opponere debuissent, quibus coram delegatis eisdem subeundo iudicium renuntiasse uidentur, tum etiam quoniam de priuilegio apostolice sedis et processu negotii usque ad publicationes testium coram primis iudicibus nichil in secundis litteris dicebatur, quod si  fuisset expressum, obtineri minime potuissent, non obstante sententia que pro monasterio Sancti Audeni dicebatur fuisse prolata, que tamen nobis ostensa non fuit, cum si predictis iudicibus fuerit ostensa, ea posthabita contrarium statuissent, alioquin est quod eam obiicientibus imputetur, cum sub pretextu nouorum instrumentorum lites non debeant instaurari, communicato fratrum nostrorum consilio factum priorum iudicum ratum et firmum habuimus et eorum sententiam approbantes, ipsam auctoritate apostolica confirmauimus, et electo a uobis postmodum nos ipsi munus benedictionis, saluo iure diecesani episcopi, curauimus exhibere. Nulli egro, etc., confirmationis. etc.

Datum Laterani, III Nonas Iunii.



LXXXII. BARTHOLOMAEO TURONEN. ARCHIEPISCOPO EIUSQUE SUCCESSORIBUS CANONICE SUBSTITUENDIS IN PERPETUUM. De subiectione episcopi Dolensis. 


 Licet primum et precipuum Ecclesie fundamentum sit unigenitus Dei Filius iehsu Christus, iuxta quod dicit Apostolus: Quia fundamentum positum est, preter quod aliud poni non potest, quod est Christus iehsu , secundum tamen et secundarium Ecclesie fundamentum existit beatissimus apostolus Petrus, ad quem ueritas ait: Tu es Petrus, et super hanc petram edificabo Ecclesiam meam : qui sicut a Christo petra  dictus est Petrus, ita etiam a Christo capite uocatus est caput, ipso sibi dicente: Tu uocaberis Cephas , ut per hoc uniuersi fideles agnoscerent quod ad ipsum, tanquam ad fundamentum et caput, maiores debeant Ecclesiarum cause referri, quatenus quod ab ipso tanquam a capite principali fuerit auctoritate statutum, in ipso tanquam in fundamento stabili firmitate consistat. Nobis ergo, qui, licet indigni, locum eius in apostolica sede tenemus, incumbit ex debito pastoralis officii de uniuersali Ecclesia scandala tollere ac iurgia resecare et tam emergentes de nouo questionum articulos quam causas ab antiquo tractatas, sed adhuc in antique contentionis scrupulo remanentes, iudicialis sententie calculo terminare. Inter ceteras uero causas  ueteres ac modernas, uetus illa questio, que inter Turonen. et Dolen. Ecclesias uersabatur, Ecclesiam non modicum usque ad hec moderna tempora conturbabat; ad quam uel sopiendam concordia uel iudicio terminandam, post multas predecessorum nostrorum citationes, nos tandem dilecto filio Ioanne Dolen. electo ad sedem apostolicam accedente, termino utrique partium a bone memorie Celestino papa predecessore nostro prefixo, cum tu non nisi nuntios minus sufficienter instructos pro sola dilatione petenda misisses, partem citauimus Ecclesie Turonensis, mandantes ut quidquid de te quocunque modo contingeret, pars eadem per se uel per procuratores idoneos ad apostolicam sedem accederet,  nostre dispositionis formam uel iuste diffinitionis sententiam receptura, alioquin ex tunc nos ad horum alterum procedere curaremus. Dicto igitur electo, Iuliano, Rodulpho et Hugone canonicis Dolen. cum litteris de procuratione ipsis super hac causa specialiter ab Ecclesia Dolen. concessis, et dilectis filiis Gaufrido cancellario, Senoreto, Ioanne, Ernaudo canonicis Turonen. et Gaufrido de Iouiaco cum litteris de ratihabitione datis eis tam a te quam Ecclesia Turonensi, in nostra presentia constitutis, frequenter per nos, interdum etiam per fratres nostros, audientiam plenam et benignam indulsimus, et que fuerunt hinc inde  proposita intelleximus diligenter. Fuit autem propositum ex parte Dolen. Ecclesie, quod cum eadem Ecclesia longissimo tempore fuerit in possessione metropolitice dignitatis, sicut ex gestis quorumdam sanctorum et aliis scriptis apparere dicebat, tandem cum temporibus bone memorie Nicolai pape predecessoris nostri, Festiniano  tunc in archiepiscopum Dolen. promoto, usum pallii a sede apostolica postulasset, licet idem Nicolaus quod petebatur ei non duxerit concedendum, quia litteras apostolice sedis, quas predecessores eius predecessoribus ipsius Festiniani in pallii collatione transmiserant, ei non fecerat presentari, non tamen quod petebatur negauit expresse, sed partes ad suam presentiam conuocauit, mandans Erardo  tunc archiepiscopo Turonen. ut ad ipsum suum legatum transmitteret, cum quo et Dolensis Ecclesia suos nuntios destinaret, ut utriusque partis coram eo equa lance causa librata, que esset sedes metropolitica plenius appareret. Scripsit etiam idem Nicolaus, sicut ex authentico ipsius apparet, Salomoni tunc regi Britannorum et uxori eius, ut idem Festinianus idoneum mitteret ad Rom. Ecclesiam ex proprio clero legatum, qui scripta fidei catholice documenta deferret et eumdem Festinianum ita credere et seruare de cetero iuramento firmaret; quod, nisi pallium ei disposuisset per eumdem legatum transmittere, non mandasset. uerum eodem Nicolao sublato de medio, cum nuntii Dolen. Ecclesie ad apostolicam sedem accessissent, bone  memorie Adrianus papa eidem Festiniano Pallium cum priuilegio destinauit, quod pars Dolen. Ecclesie per scriptum authenticum non probauit. Preterea, quod temporibus Ioannis uIII Ecclesie Dolensis archiepiscopus presideret, nixa est pars eadem comprobare per litteras eius, quas Mayn. archiepiscopo destinauit et ceteris episcopis per Britanniam constitutis. Ceterum cum quidam iuuenis felicis recordationis Gregorio uII consecrandus fuisset a Dolen. Ecclesia presentatus, ipse iuuene illo propter minorem etatem repulso, I tituli S. Melanii abbatem in Dolen. archiepiscopum consecrauit, ei et successoribus eius pallii usum indulgens et mandans episcopis Britannie ut ei tanquam archiepiscopo  reuerentiam et obedientiam exhiberent. Que quoniam authentica non habebat, per Urbani II litteras uoluit edocere. Felicis enim record. Urbanus II Rotlando Dolen. archiepiscopo  munus pallii ex apostol. sedis liberalitate concessit, licet ipsi mandasset ut exhibere se nullatenus recusaret ad discutiendam querimoniam quam Turonen. archiepiscopus de subiectione Dolen. Ecclesie et obedientia sibi negata taut  apud ipsum quam predecessores eius fecerat sepe proponi. Idem etiam eum in litteris quas principibus et populo Dolen. Ecclesie destinauit pro iustitiis eiusdem Ecclesie, duxit archiepiscopum nominandum; sicut per scriptum authenticum pars eadem demonstrauit. Pie quoque memorie Paschalis II Baldrico; dolen. archiepiscopo, a Gerardo tunc Engolismen. episcopo auctoritate sedis apostolice instituto pallium, plenitudinem scilicet officii pastoralis, indulsit ut eo secundum consuetudinem predecessorum suorum uteretur. Preterea in synodo a bone mem. Calixto papa celebrata Remis. B. Dolen. archiepiscopus cum duobus suffraganeis suis interfuisse legitur et ad ipsam prius tanquam archiepiscopus euocatus. Honorius insuper cum predictum  G. tunc Engolismen. episcopum tanquam legatum suum et ap. sedis uicarium destinaret, inter alios legitur B. archiepiscopo Dolen. scripsisse ut eum reuerenter susciperet et ipsi humiliter obediret, qui etiam B. quatuor suffraganeos habuisse probatur. Ad hec, felicis mem. Innocentius papa predecessor noster G. Dolen. archiepiscopum et suffraganeos eius ad concilium quod Pisis postea celebrauit legitur euocasse, et ad querimoniam eius citasse archiepiscopum Turon. ut super subiectione quam a Dolen. petebat iustitiam ostenderet Ecclesie Turon. et eidem Dolen. de Aleten. diecesi responderet. In quo etiam pie me. Cel. eumdem predecessorem suum Innocentium est secutus. Et licet bone me. Lucius Papa II pred. noster contra Dolen. Ecclesiam  pro Turon. sententiam promulgarit, semper tamen Dolen. Ecclesia in libertatis possessione permansit; cum sicut in scripto etiam ab aduersa parte inducto perspicitur contineri, concessum fuerit ut G. tunc Dolen. archiepiscopus, quandiu Ecclesie preesset eidem, usum pallii non amitteret nec alii quam Ro. pontifici subiaceret. Idem etiam G. cum ad Capuane sedis metropolim aspiraret, in uia cum Turonensi archiepiscopo dicitur collusisse nec bene defendisse causam Dolen. Ecclesie, a qua tam corpore quam animo discedebat, cum statim post sententiam transierit ad Ecclesiam Capuanam. Oliuerius quoque successor ipsius electus eosdem suffraganeos, quos G. pred. eius habuerat, habuit et in  Dolen. Ecclesia ministrauit, sicut per plures testes fuerat comprobatum. Adiecit etiam pars Dolen. quod processu temporis bone me. Eugenius papa predecessor noster felicis record. B. Clareuallen. abbatem ad sopiendam inter easdem ecclesias controuersiam destinauit, cuius statutum seruare noluit Ecclesia Turonensis. Ceterum cum H. postmodum Dolen. electus propter illitteraturam suam apostolico se timeret conspectui presentare, cum cantore et quatuor aliis canonicis Dolensibus Andegauis, quasi cum Turonensi compositurus, accessit; et exinde contra prohibitionem cantoris et alterius canonici senioris, cum tribus iunioribus Turonen. adiit ciuitatem; et corruptis aliis tribus canonicis per collationem prebendarum et saluo iure Dolen. Ecclesie  iurare inductis se seruaturos quod oblata eis chartula continebat, a Turonen. archiepiscopo munus consecrationis accepit. Quod autem idem H. tres iuuenes memoratos corruperit, uni scilicet archidiaconatum, alteri prebendam conferens, tertio prebendam susceptam de manu laicali confirmans, quod cantor et socius eius eidem H. ne Turonis accederet curauerint districtius inhibere, quod iidem iuuenes saluo Dolen. ecclesie iure iurauerint, quod idem H. adulterinum sigillum habuerit, eadem pars per suos testes sufficienter asseruit fuisse probatum. Adiectum est etiam, quod littere nomine Dolen. capituli super ipsius H. presentatione confecte uere non essent; utpote in quibus nomen premittebatur decani, cum decanus nullum haberet in eadem Ecclesia  personatum, sed cantor primum locum potius obtineret. Idem etiam H. in professione quam fecit archiepiscopo Turonen. se non episcopum sed archiepiscopum nominauit. Ceterum cum idem H. propter predicta non fuisset a Dolen. receptus, ad apostolicam sedem accedens, a bone memorie Adriano papa predecessore nostro ab obedientia fuit, quam Turon. archiepiscopo in consecratione sua promiserat, absolutus. Sed hoc non potuit pars eadem per litteras authenticas demonstrare. Cui cum Dolen. Ecclesia ab eodem Adriano papa usum pallii, tum ex tenore concordie quam inter se et Turon. archiepiscopum factam fuisse confitebatur, tum ex antiqua consuetudine, postularet; nuntii uero Turon. Ecclesie compositionem quamdam factam  per abbatem de Fontanis, in qua Dolen. ecclesiam suffraganeis renuntiasse dicebant, peterent confirmari, addentes quod sic fuerat a prefato Lucio papa predecessore nostro de fratrum consilio per sententiam diffinitum, parte Dolen. Eccl. predictam compositionem et sententiam non tenere dicente, cum is qui in Dolen. Ecclesia tunc presulatus gerebat officium, dolum adhibuisset et fraudem, utpote qui cum iam ad Capuanam metropolim aspiraret, nichil ad commodum Dolen. Ecclesie allegauit, cum et Dolen. Ecclesia presens in examinatione negotii non fuisset, idem etiam Adrianus predictam compositionem omnino cassauit, et eam uires censuit non habere, eidem H. pallii usum indulgens; ac E. tunc archiepiscopo Turonen. precipiens ut aut cum  eo super suffraganeis conueniret, aut usque ad festum Sancti Michelis proximo tunc uenturum plenam ei exhibiturus et recepturus iustitiam apostolico se conspectui presentaret; interim autem ipsum uel clericos eius excommunicationis uel interdicti sententia non presumeret aggrauare. Iterum etiam idem Adrianus ad festum Omnium Sanctorum citauit partem Ecclesie Turonen. et eumdem H. frequenter in litteris suis archiepiscopum nominauit: quod ex scriptis authenticis pars eadem demonstrauit. Insuper bone memorie Alexander papa eumdem Adrianum predecessorem suum postmodum imitatus, dictum H. nominauit archiepiscopum et te non semel sed et sepius et tandem peremptorio euocauit,  ut ad apostolicam sedem accederes, Roll. tunc Dolen. electo de suffraganeis responsurus. Asseruit etiam idem Alexander in suis litteris, sicut ex earum inspectione patebat, quod dictus Adrianus predecessor ipsius questionem illam, que inter Turon. et Dolen. Ecclesias per sententiam terminata fuerat, ceperat retractare. Unde uolens plenius super causa ipsa cognoscere ueritatem, cum utraque parte presente a Roll. tunc Dolen. electo testes recepisset inductos et depositiones eorum super quibusdam capitulis admisisset, G. tunc Senonen. H. Baiocen. et abbati Sancte Genouefe et decano Baiocen. tam testes quos ipse receperat super quibusdam aliis capitulis audiendos, quam alios ab alterutra partium inducendos, recipiendos et audiendos super possessione  subiectionis in qua te, tu frater archiepiscope, esse dicebas, uel libertatis in qua se idem tueri nitebatur electus, super capitulis certis commiserit, quem Lucius etiam successor ipsius in hoc imitatus Cenoman. decano, I. de ueteriponte archidiacono Rothomagensi, Ianuen. preposito Sancte Marie de Castell. per suas litteras idem iniunxit; qui iuxta mandatum apostolicum procedentes, receperunt testes super predictis capitulis inductos a partibus, et eorum depositiones redigentes in scriptis sub sigillis suis ad sedem apostolicam transmiserunt. Ex his ergo concludens Dolen. Ecclesia postulabat, ut cum in libertatis semper possessione fuisset, dictum electum Ioannem per dilectum filium nostrum Ior., tituli Sancte Pudentiane presbyterum cardinalem, tunc  apostolice sedis legatum, auctoritate apostolica confirmatum, consecrare in archiepiscopum et ei usum pallei curaremus de solita sedis apostolice benignitate conferre. Ceterum ex parte Turonen. Ecclesie fuit ad predicta responsum, quod cum olim tota Britannia fuisset Turonen. Ecclesie tanquam metropoli sue subiecta, Britannis tandem conspirantibus contra regem Francorum et proprium sibi constituentibus regem, occasione beati Sansonis quondam Eboracen. archiepiscopi, qui, cum in partibus Britannie pateretur exsilium, in Dolen. Ecclesia cum archiepiscopalibus insignibus ministrarat, Dolen. Ecclesia contra Turonensem supersilium elationis assumpsit, Britannis uolentibus sibi nouum archiepiscopum, sicut nouum regem creauerant,  suscitare. Unde bone memorie Nicolaus papa predecessor noster Salomoni tunc regi Britannie scribens, quod omnes episcopi regni eius suffraganei essent Ecclesie Turon. per litteras suas expressit, adiiciens tandem ut si contentiosus agere uellet, ad sedem ap. destinaret; ut que esset sedes metropolitica per eius iudicium appareret. In aliis etiam litteris directis eidem Turon. Ecclesiam metropolim esse Dolen. Ecclesie, sicut ex predecessorum suorum monimentis et exemplis priorum patere dicebat, asseruit et Festiniano Dolen. antistiti scribens quod Turon. Ecclesia metropolis eius esset se comperisse, sicut ex litteris eius apparet  rescripsit; necessarium esse adiiciens ut eam Dolen. episcopi sequerentur et ipsam in negotiis suis adirent, nec exquirere ipsius iudicium detrectarent, sicut per monimenta predecessorum suorum et exempla priorum dicebat ostendi; addito ut idem Festinianus se metropolitam nullatenus appellaret, quousque scripta Romanorum pontificum, que in acceptione pallii eius antecessores acceperant, destinaret; cum in regestis Siri et Adriani nullatenus inuenisset quod Bestoualdo et Iunemeno predecessoribus eiusdem Festiniani, sicut scripserat, usum pallii concessissent. Preterea Ioannes papa predecessor noster episcopis Britannie interdixit ne iuri Ecclesie Turon. resisterent super omnibus que Turon. archiepiscopus ad suam pertinere metropolim  asserebat, donec utraque partium ad apostolicam sedem accederet, ut ibidem eadem causa finiretur; adiiciens quod si aliter agerent, se scirent excommunicationis sententie subiacere et ab omni ecclesiastico beneficio esse suspensos. Quem pie record. Leo papa successor ipsius postmodum imitatus, se in scriptis ueterum reperisse asseruit  omnes episcopos Britannie Turonen. archiepiscopo subiacere; adiiciens quod cum ad eum in Remen. concilio super hoc questio delata fuisset, statuerat ut Dolen. pseudoarchiepiscopus cum suis subiectis Rom. concilio interesset, non solum super hoc, sed etiam de simonia responsurus; quod quia implere contempsit, eum et omnes episcopos qui ei adheserant excommunicationis sententia innodauit; sic scilicet, ut nec  peragerent diuinum officium nec audirent nec etiam benedicere attentarent. Tandem uero cum utraque partium super hoc coram felicis record. Gregorio papa uII predecessore nostro diutius litigasset, idem Gregorius post longam discussionem in Romana synodo, utraque parte presente et causa non sine multo labore discussa, contra Dolen. Ecclesiam sententiam promulgauit; ut nisi forte Britanni a subiectione eiusdem Ecclesie se possent authentica sedis apostolice auctoritate fueri, Turonen. Ecclesiam matrem suam et metropolim recognoscerent et eam quam decet metropolitanum subiectionem et obedientiam Turonen. archiepiscopo exhiberent, usu pallii tunc Dolen. electo reseruato, sic tamen ut nullus successor eius ad dignitatem  huiusmodi aspiraret, sed tam ipsi quam ceteri episcopi Britannie sub Turonen. archiepiscopi magisterio perpetuo permanerent. Ad quod melius cognoscendum idem Gregorius legatus sedis apostolice in prouinciam destinauit: qui congregato concilio Xanctonis, auditis propositis, cum Dolensis Ecclesia nullum ad sue defensionis presidium apostolice sedis priuilegium induxisset, sed quasdam litteras potius sub nomine Adriani pape confectas, quas P. clericus Dolen. antistitis, ipso audiente ac tacente, in regesto Rom. Ecclesie se mentitus fuerat reperisse et quas idem antistes falsatas esse in uersiculo, in quo de datione pallii  fiebat mentio, recognouit, quod Gregorius sub conditione statuerat pure curauerunt et simpliciter diffinire; scilicet ut tam idem Dolen. quam ceteri Britannie episcopi perpetuam deinceps subiectionem et obedientiam exhiberent archiepiscopo Turonensi. Quod predictus Dolen. in manu dicti Gregorii pape post datum iudium promiserat se facturum. Quamuis autem predictorum Ioannis, Leonis, Gregorii et legatorum eius pars eadem authentica non haberet, ea tamen authentica esse per bone memorie Urbani II authenticum demonstrauit. Cumque postmodum R. Dolen. episcopus memorati Urbani pape se conspectui presentasset, iuramento firmauit quod predictus Gregorius pred. eius, salua querimonia Turonen. Ecclesia, pallii usum concesserat,  sic tamen ut si etiam Dolen. Ecclesia in causa succumberet, usum pallii nichilominus retineret: quod per quasdam litteras eiusdem Gregorii ostendere nitebatur; propter quod Urbanus ei pallium indulsit. Ceterum cum R. Turonen. archiepiscopus ad eius presentiam accessisset et quod per eumdem Gregorium et legatos eius diffinitum fuerat demonstrasset, idem Urbanus de consensu partium certum terminum partibus assignauit: ad quem si qua partium non ueniret, cause sue periculum sustineret. Unde Turonensi ad terminum ueniente, Dolensi uero per nuntium suum excusationes solummodo pretendente, minus legitimas, causa cognita, de consilio fratrum suorum sanciuit  ut tam Dolensis quam ceteri episcopi  Britannie Turonen. Ecclesiam suam esse metropolim recognoscerent et debitam ei reuerentiam exhiberent, nec ullo ulterius tempore post Roll. obitum ad usum pallii Dolen. episcopus aspiraret; sicut in eius authentico perspeximus contineri. Idem etiam Urbanus episcopis Britannie suam sententiam denuntians, precepit ut Turonen. sicut archiepiscopo suo in posterum obedirent. Cum autem postmodum tempore bone memorie Lucii pape secundi causa eadem fuisset ad apostolice sedis audientiam procurante Dolen. Ecclesia reuocata, ipse utraque parte presente latam ab eodem Urbano papa sententiam confirmauit, et Turonen. Ecclesiam super Dolensis et aliorum episcoporum Britannie obedientia  per baculum inuestiuit; precipiens ut tam Dolensis quam ceteri episcopi Britannie Turon Ecclesie tanquam proprie metropoli subiacerent et ei debitam obedientiam et reuerentiam exhibere curarent; hac tamen moderatione habita, ut G. tunc Dolen. episcopus retineret usum pallii, quoad uiueret, et Romano tantum pontifici subiaceret, sed post ipsum nullus Dolen. episcopus ad usum pallii aspiraret, sicut in ostenso nobis ipsius authentico priuilegio continetur. Qui etiam Briocen. et Trecor. episcopos ab obedientia Dolen. absoluit et ut Turonensi archiepiscopo reuerentiam et obedientiam exhiberent iniunxit; adiiciens quod, si  mandati essent apostolici contemptores, sententiam quam Turonensis proferret in eos, ratam haberet et faceret inuiolabiliter obseruari. Mandans etiam comiti et baronibus Britannie ut sententie nullatenus obuiarent, sed eam paterentur exsecutioni mandari, alioquin, ratam haberet sententiam quam Turonensis archiepiscopus in contradictorem quemlibet promulgaret. Hanc autem eiusdem Lucii sententiam Eugenius et Anastasius successores ipsius auctoritate apostolica confirmarunt et idem Eugenius ratam habuit excommunicationis sententiam quam in Dolenses et Briocenses clericos E. tunc Turon. archiepiscopus, propter eorum inobedientiam, promulgarat. Tandem uero Dolensi Ecclesia sententie parere coacta, Hugonem tunc electum suum consecrandum per decem  Dolen. canonicos et clericos cum decreto capituli subscriptiones canonicorum omnium continente absolutione recepta ab archiepiscopo Turon eidem archiepiscopo presentauit et ei professionem fecit, sicut alii suffraganei archiepiscopo suo facere consueuerunt, ac rediens a clero et populo Dolen. fuit cum processione receptus. Et licet idem H. postmodum, sicut ab aduersa parte proponitur, pallium et absolutionem obedientie, quam in consecratione sua exhibuerat Ecclesie Turonensi, tacita de latis sententiis ueritate et falsitate suggesta, scilicet quod ille qui tunc in Dolenen. Ecclesia presulatus gerebat officium, fraudem adhibuerat nec sufficienter partem Dolen. Ecclesie defenderat,  a sede apostolica impetrasset, rediens tamen eidem archiepiscopo debitam obedientiam exhibere curauit et se teneri recognouit eidem, ad concilium eius uocatus accessit et tam ei quam I. eiusdem archiepiscopi successori obedientiam, sicut suo Metropolitano, reuerenter impendit, sicut per testes fuerat legitime comprobatum. Qui cum tandem, quia transgressus fuerat proprium iuramentum, ab eodem I. fuisset excommunicationis uinculo innodatus  , tandem cecitate percussus, penitens et de periurio sponte confessus, absolutionis ab eo beneficio impetrato, annulum etiam ei resignauit: quod totum per testes fuerat comprobatum. Idem quoque Adrianus in litteris quas pars aduersa super pallio eidem H. concesso inducit, inter cetera protestatur quod  quia super controuersia proposita plenam non potuerat cognitionem habere, cum altera pars in negatione consisteret et se non habere mandatum penitus affirmaret, nichil ab eo fuerat super eodem negotio terminatum. Felicis etiam recordationis Alex. papa predecessor noster de sententia Lucii, confirmatione Eugenii et Anastasii, concordia H. et pallio ipsi H. ab Adriano papa concesso habita mentione, Turonensi Ecclesie in Dolensem ius metropoliticum reseruauit, mandans Dolen. capitulo ut si forsan in personam idoneam conuenisset, eam Turonensi archiepiscopo confirmandam et consecrandam, si electionem factam inueniret canonice, presentaret  et consecraturus ei debitam obedientiam et reuerentiam secundum Ecclesie consuetudinem exhiberet; adiiciens, quod si per legatos sedis apostolice eorum esset electio confirmata et electus etiam consecratus, nichilominus ad eumdem archiepiscopum uocatus accederet et ei obedientiam exhiberet. Quod si forsan ab eo uocatus ad presentiam eius infra tres menses accedere non curaret, ex tunc idem Alexander ipsum ab administratione temporalium et exsecutione officii, quod post electionem susceperat, suspendebat; sicut per eius authentica patuit manifeste. Nec nocuit nec nocere potuit Ecclesie Turon. quod idem Alexander forte in fauorem Dolen. electi citauit partes, testes recepit et aliis recipiendos commisit, cum non in preiudicium  alterutrius partium id intelligatur egisse; presertim cum tibi etiam ad Turon. metropolim euocato, Dolen. diecesis in pulsatione campanarum et causarum delatione detulerit, et abbas Sancti Iacuti, qui est de Dolen. diecesi, ad concilium tuum uocatus accesserit et tibi etiam curauerit obedientiam exhibere. Nos ergo, diligenter auditis que fuerunt hinc inde proposita et rationibus et allegationibus partium cum instrumentis et attestationibus sufficienter inspectis, de fratrum nostrorum et tam archiepiscoporum quam episcoporum existentium apud apostolicam sedem consilio petitionem Dolen. Ecclesie interlocuti sumus non esse aliquatenus admittendam, cum probatum non esset Dolen. Ecclesiam in libertatis possessione, sed Turonensem  potius in subiectionis ipsius possessione manere. Ad abundantiorem autem cautelam, ab eodem electo coram fratribus nostris quesiuimus si Dolen. Ecclesia iam probasset uel adhuc posset probare dolum quem prefatus G. Dolen. archiepiscopus dictus est commisisse, per quem pars Dolen. Ecclesie remansisse proposita fuerat indefensa. Qui respondit quod dolus ille nec probatus fuerat nec poterat comprobari; cum sepedictus G. et qui cum eo uenerant in Apuliam transeuntes nunquam postea remearint. Et quamuis causa non super proprietate, super qua sepe fuerat sententialiter diffinitum, sed super possessione tantum subiectionis et libertatis commissa sub certa forma fuisset, ad omnem tamen occasionem tollendam, liberam ei concessimus facultatem  ut ex his que acta fuerant adhuc summatim de proprietate proponeret, si quid posset rationabiliter allegare. Audientia ergo sibi propter hoc publica in consistorio bis indulta, quia preter premissa nichil ad commodum partis sue potuit allegare, cum quasi prenosceret quod deberet in causa succumbere, electioni renuntiare uoluit in manibus nostris et a commissa sibi et sociis suis a Dolen. capitulo super eadem causa procuratione cessare. Nos autem nolentes hominum malitiis indulgere, nec renuntiationem recepimus nec passi fuimus ut a commisso sibi et sociis suis a Dolen. Ecclesia super eadem causa procuratoris officio resiliret. Ipso igitur nichil quod ad causam suam faceret postmodum  proponente, cum ipsum negotium diu quidem cum multa diligentia nos et fratres nostri sufficientissime discusserimus, premissis et aliis multis rationibus per idoneos aduocatos ab utraque parte prudenter inductis, quas propter prolixitatem superfluam in hac pagina pretermisimus adnotare, de communi fratrum nostrorum consilio, auctoritate Dei omnipotentis et beatorum apostolorum Petri et Pauli et nostra, utraque parte presente, predictas predecessorum nostrorum sententias confirmantes, decernimus, statuimus et sancimus ut Dolen. Ecclesia perpetuis semper temporibus suffraganea plene subiaceat Ecclesie Turonen. et debitam ei tanquam sue uere metropoli reuerentiam et obedientiam cum aliis suffraganeis Ecclesie Turon. impendat,  nec unquam Dolen. episcopus ad pallii usum aspirêt. Et ne causa toties diffinita de cetero ualeat in contentionis scrupulum refricari, si qua posthac instrumenta uel argumenta pro parte Dolen. Ecclesie possent quomodolibet inueniri, nos auctoritate apostolica nichil ea penitus ualitura censemus. Nulli ergo, etc., diffinitionis, etc.

Datum Laterani, per manum Rainaldi domini pape notarii, cancellarii uicem agentis, Kal. Iunii, indictione II, incarnationis Dominice anno 1199, pontificatus uero domini Innocentii pape III anno secundo.



LXXXIII. ARCHIEPISCOPO ET CAPITULO TURONENSI. De eodem argumento. 


Ad conuincendam malitiam et improbitatem eorum qui contra rationes et iura uenire non metuunt, sedes apostolica consueuit rigorem et seueritatem aliquoties temperare; ut uincens in bono malum, omnem auferat materiam murmurandi. Hoc enim quidam predecessorum nostrorum in causa que uertebatur inter Turon. et Dolen. Ecclesias fecisse noscuntur, qui, contra res iudicatas et per sententias sedis apostolice sepius diffinitas, Dolensi audientiam in iudicio prestiterunt: cum contra res iudicatas nullo iuris remedio ualeat attentari; ita quod et iudicis inferioris sententia, que legitima non est appellatione suspensa, postquam in rem  transierit iudicatam, ut contra ius litigatoris prolata, retractari de iure non debet, ut sic finis litibus imponatur. Nos quoque postquam causam illam, que commissa fuerat a bone memorie Alexandro et Lucio predecessoribus nostris inter ipsas Ecclesias super possessione tantum subiectionis et libertatis, rationibus utriusque partis et allegationibus cum instrumentis et attestationibus diligenter auditis et cognitis, pro Turonensi contra Dolensem canonice terminauimus, ad abundantiorem cautelam benignam adhuc ipsis Dolensibus indulsimus facultatem ut, quoniam in examinatione illius cause multa fuerunt in diuersis articulis coram nobis et fratribus nostris utrinque de proprietate proposita, summatim, non quasi litem contra  priores sententias contestando, sed ut ex his que fuerunt actitata, de proprietate, si possent, aliquid plenius et efficacius allegarent, per quod forte posset ostendi an aliquid fuerit omissum, sicut ipsi frequentius asseruerant, propter quod ipsa Dolen. Ecclesia in prioribus iudiciis remanserit aliquatenus indefensa. Sed cum preter illa que prius multipliciter allegauerant, nichil postea commodius allegarent, Nos ex allegationibus ipsis nichil penitus audientes quod contra uires priorum sententiarum animum nostrum posset aut deberet aliquo modo mouere dictas predecessorum nostrorum sententias confirmauimus, statuentes ut Dolen. Ecclesia tanquam sue uere metropoli perpetuis semper temporibus suffraganea plene subiaceat Ecclesie Turonen.  nec unquam Dolen. episcopus ad pallii usum aspiret. Et, ad omnem malitiam conuincendam, decreuimus ut ne lis toties diffinita posset ulterius refricari, si qua post hec argumenta uel instrumenta pro parte Dolen. Ecclesie contingeret inueniri, tanquam nichil penitus ualitura, omni prorsus utilitate carerent. Ut autem de ordine processus istius nulla possit in posterum dubitatio suboriri, has uobis litteras ipsum processum compendiosius continentes duximus in testimonium concedendas.

Datum Laterani, Iu Nonas Iunii.



LXXXIu. REGI FRANCORUM. De eadem re. 

 uentilata diutius et quasi frustra sepius sopita contentio, que inter Turonen. et Dolen. Ecclesias uertebatur, usque adeo statum generalis Ecclesie hactenus molestauit, ut non solum Dolen. doleret Ecclesia, et metropolis Turon. turbaretur, sed predecessorum nostrorum aures utriusqus sepius querela pulsaret, et ipsi frustra quodammodo uisi fuerint laborasse. Nam etsi frequenter ad Romanam curiam questio ipsa perlata fuisset, et per multos predecessores nostros non tantum semel sopita, sed sepe, nichilominus tamen super ea nos oportuit laborare; nec fuit per Dei gratiam labor noster inanis, sed principium nostrum finis est debitus subsecutus. Siquidem cum utraque partium ad citationem  nostram apostolico se conspectui presentasset, auditis que fuerunt hinc inde proposita, rationibus, allegationibus et attestationibus, et instrumentis partium diligenter inspectis, de communi fratrum nostrorum consilio sententiam dictauimus pro Ecclesia Turonensi, auctoritate apostolica decernentes ut Dolen. Ecclesia suffraganea semper existat Ecclesie Turonensis, et ei tanquam sue uere metropoli reuerentiam, honorem, et subiectionem semper impendat, nec ullo unquam tempore ad usum pallii episcopus Dolensis aspiret. Ideoque serenitatem regiam monemus et exhortamur attentius, ac per apostolica tibi scripta mandamus quatenus latam a nobis sententiam, quantum in te fuerit, et tu ipse conserues ulterius et facias ab aliis obseruari,  eamdem Ecclesiam Turon. in suis iustitiis et manutenens et defendens.

Datum Laterani, II Kal. Iunii.



LXXXu. 

In eumdem modum comitisse et A. filio eius et uniuersis baronibus Britannie, usque ad uerbum obseruari, Turon. Ecclesiam uestram recognoscentes metropolim et ad eam in quibus necesse fuerit, deuote et humiliter currentes. Alioquin, sententiam quam in uos propter hoc canonice tulerit Ecclesia Turonensis, ratam habebimus et faciemus auctoritate nostra inuiolabiliter obseruari.

Datum eadem.



LXXXuI. 

 In eumdem modum clero et populo Dolen., usque ad uerbum aspiret. Ideoque uniuersitati uestre per apostolica scripta mandamus et districte precipimus quatenus late a nobis sententie deuote ac sine omni contradictione parentes, Turonen. Ecclesiam, uidelicet metropolim uestram, curetis humiliter reuereri et ad eam in quibus necesse fuerit et ius metropolitanum postulat, recurratis. Alioquin, sententiam quam in uos propter hoc canonice tulerit, ratam habebimus et faciemus auctoritate nostra inuiolabiliter obseruari.

Datum eadem.



LXXXuII.

In eumdem modum capitulo Dolen., usque ad uerbum  recurratis. uolumus etiam et sub eadem sententia districte precipimus quatenus dilectum filium electum uestrum consecrandum uenerabili fratri nostro Turon. archiepiscopo, omni appellatione, contradictione et occasione cessantibus, presentetis; qui ei more suffraganeorum Turon. Ecclesie professionem faciat et obedientiam promittat. Quod nisi infra duos menses, postquam requisiti fueritis, uolueritis adimplere, sententiam quam propter hoc idem archiepiscopus in uos canonice tulerit ratam habebimus et faciemus, auctore Domino, inuiolabiliter obseruari.



LXXXuIII. 

In eumdem modum archiepiscopo Rothomagen. et  suffraganeis eius usque ad uerbum aspiret. Ideoque fraternitati uestre per ap. scripta mandamus quatenus latam a nobis sententiam, quantum in uobis fuerit, et uos obseruetis ulterius et faciatis ab aliis obseruari nec alicui de Dolen. diecesi chrisma uel alia sacramenta ecclesiastica ministretis, nisi de consensu Ecclesie Turonensis. Sententiam insuper quam uenerabilis frater noster archiepiscopus Turonen. in dilectos filios electum et capitulum Dolen. propter contumaciam seu inobedientiam eorum canonice tulerit, usque ad satisfactionem congruam per dieceses uestras ratam faciatis et firmam haberi.

Datum, ut supra.



LXXXIX. PRIORI ET CONuENTUI DE NOSTLAT. De confirmatione priuilegiorum. 


Cum a nobis petitur, etc., usque ad uerbum assensu, de Felechiurche, de Fedrestam, de Batteleya et de Warnefeld ecclesias, quas monasterio uestro bone me. B. Eboracen. archiepiscopus canonice contulit, sicut eas iuste ac pacifice possidetis, et in authentico ipsius archiepiscopi plenius continetur, uobis et per uos monasterio uestro auctoritate apo. confirmamus et presentis scripti pagina communimus. Decernimus ergo, etc.

Datum Laterani, II Nonas Iulii.



XC. PRIORI ET CANONICIS DE S. OSWALDO. Eiusdem argumenti. 


Iustis petentium, etc. usque ad uerbum assensu, Ecclesias de Boolton, de Sudcherchebi, de Rouuelle et de Felechurche, sicut eas iuste ac pacifice possidetis, ad exemplar felicis recordationis C. pape predecessoris nostri, uobis et per uos Ecclesie uestre auctoritate apostolica confirmamus, et presentis scripti pagina communimus. Nulli ergo, etc.

Datum Laterani, III Idus Iunii.



XCI. MASSILIEN. ET AGATEN. EPISCOPIS. Ut curam suscipiant restaurandi monasteria in insulis Arearum. 


 Cum dilectus filius abbas de Floreia nuper ad nostram presentiam accessisset, nobis exposuit diligenter et hoc ipsum abbatis insularum et aliorum quorumdam littere continebant, quod in insulis Arearum fratres Cistercien. quondam fuerant commorati; sed eis in captiuitatem paganorum deductis, quoniam locus mari erat uicinus, illuc se quidam regulares canonici transtulerunt, qui licet iam per annos triginta canonicorum regularium habitum portauissent, opera tamen contraria regularibus faciebant; sed ad se, Domino inspirante, reuersi, monasticum ordinem ibidem plantari uolebant  secundum Cistercien. instituta, quod etiam diecesanus episcopus affectabat. Unde nos ad abbatis ipsius instantiam uenerabili fratri nostro Arelaten. archiepiscopo dedimus in mandatis ut si diecesani episcopi et eorumdem fratrum in idipsum desideria conuenirent, Cistercien. monachos institueret in insula memorata facturus de canonicis quod crederet expedire secundum canonicam honestatem. His igitur litteris impetratis, idem abbas de Floreia reuersus ab propria, prius quam eas ad dictum archiepiscopum detulisset, cum uenerabili fratre nostro Tolonen. episcopo ad locum memoratum accessit et omnium fratrum ibidem  manentium in tantum obtinuerunt assensum pariter et fauorem, quod abbas insularum claues domus et seipsum in manibus alterius abbatis tradidit, professione facta cum quibusdam ex canonicis de Cistercien. ordine in posterum obseruando. quod et quidam canonicorum in manu eiusdem abbatis de Floreia sacramento prestito firmauerunt, osculo dato eidem, quod usque in finem in eodem ordine permanerent. Aliis promittentibus per iuratoriam cautionem quod per se uel alios contra factum istud de cetero non uenirent; iurantibus reliquis quod super prouisione sua starent arbitrio episcopi memorati, et nobilis uiri G. de Fossa sacriste, qui aberat, assensu probato per testes: quod postmodum rediens est confessus. Consequenter uero idem  episcopus et abbas de Floreia dicto archiepiscopo Arelaten. per suas litteras intimarunt quod diecesanus episcopus et canonici memorati translationem Cistercien. fratrum illuc fieri unanimiter appetebant, quod acceptans archiepiscopus memoratus, factum eorum auctoritate qua fungebatur apostolica confirmauit, uices suas eis in hac parte committens, ut que bene inceperant de instituendo ibi ordine Cisterciensi, uice ipsius perducerent ad effectum. Cuius mandatis parentes humiliter et deuote, que ipsis iniuncta fuerant curauerunt ducere ad effectum, dantes generali Cisterciensi capitulo in mandatis ut in predicto loco suum ordinem instituere procurarent. Petebatur itaque pro iamdicto abbate de Floreia translationem factam ratam a  nobis haberi et auctoritate sedis apo. confirmari, transgressores etiam et contradictores omnes, qui contra uota et iuramenta prestita nitebantur quod ab eis factum fuerat impedire, canonica pena percelli. Ceterum. F. sacrista, P. Warardi, et P. Guil. coram uenerabili fratre nostro P. Portuen. episcopo, quem ipsis et parti alteri dedimus auditorem, processum negotii aliter proponebant. Cum enim predicto Arelaten. archiepiscopo causa fuerit a nobis sub forma, quam premisimus, delegata, prefatus abbas accedens ad locum cum episcopo Tolonen. prius quam litteras nostras archiepiscopo presentasset, qui iuxta tenorem ipsarum de singulis debebat inquirere diligenter, motu proprio cum socia multitudine insulam occupauit, constanter  affirmans quod eis uolentibus uel nolentibus, locus idem pure ac simpliciter a nobis sibi fuerat assignatus. Cumque se in his grauari sentirent, abbate ipsorum eis omne auxilium denegante, qui contra quosdam de canonicis odium dicebatur et ingratitudinem concepisse, (unde in ipsorum dispendium super munitione armatos ponere non expauit, amota inde scala, ne facultas esset canonicis ascendendi (sedem apostolicam appellarunt. Sed dicti abbates nichilominus ab incepta uiolentia desistentes, cum quosdam ex ipsis non possent corrumpere pecunie sponsione, quod super his starent mandatis episcopi Tolonensis per uiolentiam cogere uoluerunt.  Cum autem nec quindecim dierum possent inducias obtinere, quas quidam ex ipsis ad deliberandum plenarie postularant, iurare compulsi fuerunt mandato dicti episcopi et G. de Fossa laici, qui eis ardue rupis precipitium fuerat comminatus, se super premissis questionibus parituros. Alii promiserunt in manu abbatis, probatione sibi annua reseruata, quod regulam Cistercien. obseruarent. Aliqui uero nec iurauerunt, nec promissionem aliquam facere uoluerunt. Horum ergo tacita ueritate, nominati episcopus et abbas de Floreia dicto archiepiscopo suggesserunt quod diecesanus episcopus et omnes loci canonici super institutione Cistercien. unanimiter concordabant, et ita fuit eius confirmatio impetrata. Sed cum paucis diebus elapsis, prefati canonici archiepiscopo  cuncta que gesta fuerant intimassent, ipse quod in preiudicium eorum factum fuerat, ipsis compatiens, reuocauit, restituens eos ad omnia que habuerant tempore illo quo littere fuerant impetrate; licet posmodum possessionem eorum pretermisso iuris ordine sequestrarit, contradictores omnes excommunicationis gladio percellendo. Et cum, canonicis ad restitutionem instantibus, confessiones et attestationes utriusque partis audisset, ad nos duxit ipsum negotium remittendum. Partibus itaque apud sedem apost. constitutis, canonici spoliati sepedictum abbatem de Floreia multipliciter arguebant. Primo, quod litteras a nobis per ueritatis suppressionem et expressionem falsitatis studuerat impetrare. Suppressum enim fuerat in illis, quod  Ecclesia de insulis Arearum ad Ro. Ecclesiam solummodo pertineret; sicut ipsius priuilegia, quorum ad nos transcripta prefatus archiepiscopus destinauit, indicant euidenter. Falsitatis uero suggestio inde perpenditur, quod omnes canonici translationem ordinis cum diecesano episcopo pariter affectabant: quod aliter esse ipsorum contradictio liquido arguebat. Sed neque sepedictus Tolonensis episcopus diecesanus erat ipsorum, qui nullo mediante ad Ro. Ecclesiam pertinebant; unde ipsius consensus in hac parte pro nullo erat penitus reputandus. Secundo, quod per uim et dolum eos seduxit pariter et cegit ut quidam eorum uotum emitterent, alii iuramenta prestarent. Nos ergo rationibus et allegationibus partium per iamdictum episcopum  Portuensem  , qui eas in scriptis nobis exhibuit, plenius intellectis, quia constitit nobis de uoto emisso et prestito iuramento a canonicis Insularum quod regulam Cistercien. obseruarent, uel quod ordinationem huiusmodi nullatenus impedirent, cum utrumque seruatum non uergat in dispendium salutis eterne, nolentes uiam periuriis aperiri, non obstante uiolentia que proponebatur illata, cum neque metum mortis continuerit neque corporis cruciatum, et ideo non debuerat cadere in constantes, nec obsistente dolo quo se proponebant fuisse seductos, cum talis dolus non tam ad circumuentionem abbatis quam ad fatuitatem eorum debeat retorqueri,  super restitutione petita silentium eis de consilio fratrum nostrorum duximus sententialiter imponendum. uerum quoniam sepedicti episcopus et abbas de Floreia, fines mandati per sue temeritatis audaciam excedentes, quod per iamdictum Arelaten. archiepiscopum, cui causa fuerat delegata, fieri debuisset, per se ipsos facere presumpserunt et quia littere per suppressionem ueritatis et falsitatis expressionem fuerant impetrate, factum ipsorum tanquam minus legitimum per sententiam duximus irritandum. Et quia, secundum Apostolum, instantia nostra quotidiana est omnium Ecclesiarum sollicitudo continua, ne occasione premisse discordie locus idem remaneat destitutus et delictum personarum in damnum Ecclesie conuertatur, fraternitati  uestre per ap. scripta mandamus atque precipimus quatenus Deum habentes pre oculis, ad ordinationem ipsius Ecclesie uice nostra sollicitius intendatis; in qua per uiros eiusdem ordinis, si fieri poterit, regularium canonicorum professionem et ordinem uolumus reformari. Alioquin, ne locus idem remaneat deformatus, per fratres Cistercien. ordinis eumdem reformari uolumus et mandamus, correctione predictorum excessuum nobis in hoc articulo reseruata: ita quod si per sollicitudinem et prouidentiam uestram locus idem Cisterciensibus fuerit assignatus, nullum, quo ad ius proprietatis, Ecclesie Romane preiudicium generetur: quod in plerisque monasteriis eiusdem ordinis nouimus obseruari. Taliter autem mandatum apostolicum exsesequamini,  ut fraternitatem uestram, de qua plene confidimus, debeamus merito commendare. Quod si premissum locum Cistercientibus duxeritis conferendum, canonicis memoratis in locis idoneis per uos prouideri uolumus competenter. Nullis litteris, etc., preter assensum partium, etc

Datum Laterani, Iu Idus Iunii.



XCII. EISDEM. De confirmatione priuilegiorum. 

Cum a nobis petitur, etc., usque ad uerbum assensu, ecclesiam de Cucheuuald. cum capell. de Silton. et de Brudeford et omnibus aliis pertinentiis suis, sicut  eam iuste ac sine controuersia possidetis, uobis et per uos Ecclesie uestre auctoritate apostolica confirmamus, etc. Decernimus ergo, etc.

Datum Laterani, II Idus Iunii.



XCIII. M. PRIORI ET CANONICIS DE NOuO BURGO. De confirmatione priuilegiorum. 

Iustis petentium, etc., usque ad uerbum assensu, ecclesiam de Houingham cum omnibus pertinentiis suis, sicut eam iuste ac sine controuersia possidetis, ad exemplar felicis recordationis C. pape predecessoris nostri, uobis et per uos Ecclesie uestre  auctoritate apostolica confirmamus, etc. Decernimus ergo, etc.

Datum, ut supra.



XCIu. MAGISTRO ET FRATRIBUS MILITIAE TEMPLI. Pronuntiatur pro illis aduersus canonicos Sancti Quintini. 

Cum ex conquestione uestra iampridem ad audientiam sedis apostolice peruenisset quod canonici Sancti Quintini uobis quasdam subtrahebant de illarum prebendarum oblationibus portiones quas, decedentibus canonicis seu quocunque modo cedentibus, percipitis annuales, felicis recordationis Lucius papa predecessor noster causam ipsam sub hac  forma uenerabili fratri nostro Atrebaten. episcopo delegauit, ut, inspectis litteris quas super illis annualibus habebatis, si qua contra ipsarum continentiam substracta existerent, ea uobis, omni appellatione postposita, faceret resignari et iamdictis canonicis inhiberet districtius ne quid de prouentibus quos percipere in Ecclesia ipsa debetis subtrahere aliquo modo presumerent; quod si aliquatenus attentarent, ipsos districtione canonica cerceret. Episcopus uero, sicut ex authentico ipsius cognouimus, per authentica uestra cognouit quod quocunque modo prebende illius Ecclesie de persona ad personam transirent, earum annualia in integrum percipere debeatis et in usus uestros perpetuo possidere. Canonici uero quasdam obuentiones, quas  uocant panem, uinum, capones et quadragesimam exceperunt, occasione cuiusdam transactionis quam inter eos et quemdam fratrem uestrum intercessisse coram Sansone bone memorie Remen. archiepiscopo affirmabant. Ad quod probandum licet testes plurimos induxissent, utrum tamen frater ille potestatem uel auctoritatem habuerit transigendi uel excipiendi, quod ex parte uestra constantissime negabatur, probare minime potuerunt. Episcopus autem, licet ex abundanti, nichilominus tres ex uobis bone opinionis uiros, tactis sacrosanctis Euangeliis, iurare fecit predictum fratrem sic transigendi uel excipiendi potestatem uel auctoritatem nullatenus habuisse; nec quod litteras de ratihabitione  habuerit, per dictos testes dictum fuerat uel probatum. Unde episcopus ipse totam integritatem ipsorum annualium uobis auctoritate apostolica adiudicauit, uos in adiudicate rei possessionem inducens; a cuius sententia, licet in commissione appellationis fuisset subterfugium interdictum, canonici tamen nichilominus appellarunt. Cumque postmodum tidem fratres ad sedem apostolicam accessissent, felicis recordationis Urbanus papa predecessor noster bone memorie Boboni Sancti Angeli diacono cardinali ipsum commisit negotium audiendum, ac postmodum fine debito terminandum. Qui, intellecta et cognita ueritate, quod in commissionis litteris appellatio interdicta nec suam canonici fuerant persecuti, imo ei ex parte ipsorum interposito sacramento  fuerat renuntiatum, iamdictam sententiam episcopi de mandato et auctoritate apostolica roborauit. Ne igitur sedatum litigium ulterius malignitate aliqua suscitetur. Nos episcopi memorati sententiam, sicut a predicto cardinale de mandato est apostolico confirmata, ad exemplar memorati Urbani pape predecessoris nostri ratam esse decernimus et presentis scripti pagina communimus, statuentes ut nulli omnino hominum, etc.

Datum Laterani, Idibus Iunii.



XCu. P. SANCTAE MARIAE IN uIA LATA DIAC. CARDINALI, APOSTOLICAE SEDIS LEGATO. Electio Camerac. episcopi cassatur. 

 Cum enormes excessus relinqui non debeant impuniti, ne forte trahantur a presumptoribus in exemplum, nos, qui, licet indigni, speculatoris officium super uniuersam Ecclesiam exercemus, summo debemus studio prouidere ne, quod contra disciplinam ecclesiasticam enormiter attentatur, in confusionem ipsius remaneat segniter incorrectum; quia quod contra leges presumitur, per leges dissolui meretur. Sane cum olim nobis denuntiatum fuisset quod H. Cameracen. electus electionis sue tempore in minoribus esset ordinibus constitutus, et quod post electionem suam per uenerab. fratrem nostrum Remen. archiepiscopum Sancte Sabine cardinalem confirmatam, de mandato ipsius per uenerab. fratrem nostrum Atrebaten. episcopum fuerat in acolythum  et subdiaconum ordinatus et quod uiduam duxerat in uxorem, de qua filium susceperat qui in prepositura Sancti Petri Duacen. ei nullo mediante successit et quod ita incuruus existeret quod de iure non posset aliquatenus promoueri, uenerabili fratri nostro episcopo Parisiensi dedimus in mandatis ut uocatis ad presentiam suam quos nosceret euocandos, et inquisita tam super premissis omnibus quam publica fama diligentius ueritate, quod inueniret, per suas nobis litteras intimaret, Mandauimus etiam ei, ut Cameracen. capitulo ex parte nostra districtius inhiberet ne, si etiam dictus electus electioni renuntiaret spontaneus, ad nominationem uel electionem procedere attentarent;  cum in eo essent merito puniendi, in quo uidebantur taliter deliquisse. Dicto etiam Atrebaten. episcopo dedimus in mandatis ut huiusmodi ueritatem negotii per suas litteras nobis intimaret. Ceterum memoratus Parisiensis episcopus mandati nostri diligens exsecutor, inhibitione facta Cameracen. capitulo iuxta formam apost. mandati ne ad electionem procederent, etiamsi idem electus uoluntate propria resignaret, ipsius electi confessionem audiuit, testium depositiones recepit et omnia redacta in scriptis sub sigillo suo ad nostram curauit presentiam destinare: que ad maiorem cautelam sub bulla nostra tibi duximus remittenda. Nos igitur cum fratribus nostris super hoc deliberatione habita diligenti, de ipsorum consilio discretioni  tue per apostolica scripta mandamus quatenus cum, sicut ex litteris ipsius Parisien. tibi plene patebit, per ipsius electi confessionem constiterit quod electionis sue tempore solam clerici tonsuram habuerit et ex litteris dicti Atrebaten. episcopi nobis constiterit quod ipse eum de mandato dicti archiepiscopi post confirmationem ipsius in acolythum et subdiaconum ordinauerit et, sicut ex depositionibus testium patuit, non in ieiuniis quatuor temporum, sed potius eodem die Dominico, cum etiam idem electus confessus fuerit quod de uidua filium suscepisset, qui ei per electionem capituli Sancti Petri Duacen. in preposituram nullo successerat mediante, cum ex inspectione corporis eius, ipsius sit incuruitas manifesta, etsi tanta non  sit quin posset reprehensionis uitio promoueri, si alia non obstarent, cum ipse etiam electionis sue tempore fuerit protestatus quod quia solam tonsuram habebat et erat corpore debilis, eligi non poterat nec debebat, cum conscientia dicti Parisien. episcopi, cui uolumus, quia prudenter processit in inquisitione, deferri, memoratum electum et capitulum Cameracen. ad locum conuoces competentem et si electus ipse uel uenire distulerit uel ueniens infra triduum cedere sponte noluerit, electionem ipsius, omni prorsus contradictione et appellatione ces., denunties irritam et inanem. Inhibens districtius capitulo memorato ne ad electionem procedere ulla prorsus occasione presumant, cum in eo sint puniendi in quo peccarunt.  Postmodum uero personam aliquam scientia et honestate perspicuam, per quam Cameracen. Ecclesia in spiritualibus proficere ualeat et in temporalibus reformari, ei appellatione remota preficias in pastorem; tam canonicos quam homines Cameracen. Ecclesie ad impendendam ei reuerentiam et honorem per censuram ecclesiasticam appel. remota compellens et compescens districtione simili resistentes.

Datum Laterani, XIII Kal. Iulii.



XCuI. ILLUSTRI REGI UNGARIAE. Ut episcopo Watiensi de ablatis ex ecclesia thesauris satisfaciat. 

 Inter uniuersi orbis prouincias apostolica sedes regnum Ungarie speciali quadam prerogatiua dilexit ob merita regum ipsius ac precipue ob feruentis deuotionis constantiam et inuiolabilis sinceritatis affectum, quem inclyte recordationis Bela rex Ungarie, pater tuus, circa sacrosanctam Rom. Ecclesiam matrem suam fere semper exhibuit, ad exaltationem ipsius, augmentum Ecclesiarum regni sui et honorem omnium clericorum tam humiliter quam potenter intendens. Nos etiam sperantes quod in filio paterne uigeat deuotionis affectus et tua regia celsitudo sic eidem patri tuo in proposito sicut in regno, sic in uoluntate sicut in dignitate succedat, ad integritatem regni et tui honoris augmentum efficaciter intendimus hactenus et adhuc intendere  non cessamus; sperantes quod et tu eo fortius in nostra et Ecclesie Rom. deuotione persistas, quo amplius nostram circa te ac regnum tuum expertus fueris gratiam et fauorem fratrum. uerum, quanto sincerius regie serenitatis diligimus incrementum, tanto amplius contristamur, quando ea de tuis actibus ad nostram audientiam perferuntur, que circa te prouocent diuine indignationis offensam, et in iniuriam apostolice sedis et tue uideantur fame dispendium redundare. Sane peruenit ad audientiam nostram quod in prima transacte obseruantie quadragesimali hebdomada, quarta feria quatuor temporum, circa crepusculum noctis, uenerabili fratre nostro Watiensi episcopo cum canonicis suis completorium decantante, accedens  ad ecclesiam Watiensem, claues sacrarii exhiberi tibi et episcopum de ecclesia egredi precepisti. Cumque ipse positas sibi formidans insidias, cum ipsa hora ei multe suspicionis certius ingereret argumentum, obtemperare iussioni regie recusaret, ostium sacrarii mandasti uiolenter infringi; et cum idem episcopus et canonici propter hoc conuersi ad Dominum cum lacrymis decantarent, Aspice, Domine, de celo sancto tuo et cogita de nobis , tu, quasi moleste ferens quod diuinum auxilium implorabant, irruens in episcopum, ipsum a summo gradu, quod est ante altare, usque in pauimentum uiolentis manibus attraxisti et pauimento allisum tradidisti non minus uiolentis tuorum manibus de ecclesia extrahendum. Ipso igitur  de ecclesia uiolenter eiecto et relicto quodammodo semiuiuo, fracto sacrarii ostio et scriniis uiolatis, thesaurum ecclesie occupasti et patrimonium eiusdem episcopi, quod domui cuidam religiose, quam ipse de nouo fundauerat, concesserat intuitu pietatis, fecisti pro motu uoluntatis proprie confiscari. Postmodum uero, cum idem episcopus propter hoc in ecclesia sua taliter uiolata diuina prohibuisset officia celebrari, tu decimas sibi denegari fecisti, ac uetuisti nuntiis eius sub pena priuationis oculorum, ne regnum tuum egredi attentarent, quasi tacite prohibens ne ad apostolicam sedem accederent super his querimoniam delaturi. Quia igitur saluti tue consulere cupimus et potius anime  quam corpori prouidere, cum nobis non constiterit de predictis, serenitatem regiam monemus et exhortamur in Domino, et in remissionem iniungimus peccatorum, per apost. scripta mandantes, quatenus taliter que predicta sunt corrigas per te ipsum, taliter episcopo satisfacias memorato, imo potius sedi apostolice, quam lesisti, taliter Watien, ecclesie damna restaures, quod nos ad id seueritatis ecclesiastice manum apponere non cogamur. Alioquin, quantumcunque personam tuam in Domino diligamus, quia tamen potius Deo quam homini uolumus complacere, dissimulare non poterimus quin in te et terram tuam exerceamus canonicam ultionem. Certe priorum exempla te potuerant ab huiusmodi reuocare et a tanta presumptione  tuam debuerant compescere uoluntatem. Legisti enim, uel forsan audiuisti quod cum Heliodorus erarium quod erat Hierosolymis spoliaret, percussus ab angelo exspirasset, nisi pia ei subuenisset oratio sacerdotis. Balthasar, dum, spoliato templo, uasis sacris in conuiuio uteretur, articulos manus regni sui terminum notauit in pariete depingentis. Pompeius  , non quia spoliauit, sed quia intrauit solummodo sancta sanctorum, de semper uictore uictus effectus, commissum iugulo expiauit. Sano igitur ductus consilio, per condigne satisfactionis effectum tante presumptionis reatum studeas abolere; ne preter canonice districtionis rigorem, quem debes merito formidare, Deus, ultionum Dominus, qui reddit retributionem superbis, in te ac  regnum tuum iniurias dicti pontificis, imo suas potius grauiter ulciscatur.

Datum Laterani, XI Kalendas Iulii.



XCuII. 

In eumdem fere modum scriptum est Colocen. archiepiscopo usque ad uerbum cogamur. Ideoque fraternitati tue per apostolica scripta mandamus et districte precipimus quatenus regem ipsum ad implendum mandatum apostolicum salubriter moneas et tam efficaciter quam diligenter inducas. Quod si nec mandatis nostris nec monitis tuis acquiescere forte uoluerit, tu cum suffraganeis tuis, si unquam fieri poterit, id studeas ad honorem apostolice sedis et nostrum et tam predicti episcopi quam ecclesie  Watien. utiliter emendare. Quod si per studium et sollicitudinem tuam id fieri forte non poterit, presentium tibi auctoritate in uirtute obedientie districte precipiendo mandamus ut, postpositis gratia et timore, solum Deum habens pre oculis, sicut de tua discretione confidimus, inquiras de predictis omnibus diligentius ueritatem, et quod inueneris per tuas nobis cures litteras intimare; ut, re cognita, apostolicum a nobis procedat edictum per quod tante presumptionis audacia districtione canonica feriatur. In hoc enim proposuimus experiri, si magis terrenum regem metuas quam celestem et an honorem Ecclesie gratie regi anteponas

Datum, ut supra.



XCuIII. ABBATI SANCTAE CRUCIS ET SANCTI LEUFREDI CONFESSORIS, EIUSQUE FRATRIBUS, TAM PRAESENTIBUS QUAM FUTURIS, REGULAREM uITAM PROFESSIS IN PERPETUUM. De confirmatione priuilegiorum. 


Pie postulatio uoluntatis, etc., usque ad uerbum statuentes ut ordo monasticus, qui secundum Deum et beati Benedicti Regulam in eodem loco institutus, etc., usque ad uerbum uocabulis. Locum ipsum in quo ecclesia memorata sita est cum omnibus adiacentiis que ad eamdem ecclesiam pertinent, ex dono Auduini quondam Ebroicen. episcopi, ecclesiam  Sancti Petri de Fontanis cum decimis et manso presbyteri et aliis que ad eamdem ecclesiam pertinent; ecclesiam Sancti Germani de Escardenuilla cum decimis suis et triginta solidis solite pensionis, ecclesiam Sancti Pauli de Cruce cum medietate eiusdem uille, decimis et annua pensione quindecim librarum Andegauensium; ecclesiam Sancti Remigii de Calliaco cum eadem uilla et appendiciis suis, cum decimis et annua pensione quadraginta solidorum, ecclesiam de Grouilla cum decimis et uno manso, ecclesiam de Wiuilla cum decimis in toto feudo de Monteforti, excepto dominico Thome de Planca et dominico Rog. de Wiuilla, quantum pertinet ad mensam eorum, ecclesiam de Trunco cum decimis suis in feudo Galerani de Mara et uno  manso, et 20 sol. Andegauen. solite pensionis. Ecclesiam de Alpegart cum decimis de feudo Willelmi de Essarris et de feudo Hugonis militis et uno manso et aliis quatuor hospitibus; ecclesiam de Campenart cum eadem uillula et pertinentiis suis et pensione solidorum quinque Andegauensium; ecclesiam de Mersi cum decimis suis, ecclesiam de Allega cum decimis suis, ecclesiam de Cahaniis cum decimis suis et tribus partibus hospitum, ecclesiam de Dardeis cum decimis suis et pensione 10 solidorum Andegauensium; ecclesiam de uenabulis cum decimis suis et terris eidem ecclesie pertinentibus; ecclesiam Sancti Albini de Wallon cum decimis suis, ecclesiam de Bruolio cum decimis et pertinentiis suis, ecclesiam de Salleio cum decimis et terris  eidem pertinentibus, ecclesiam de Tonaio cum medietate Altenag. terris et decimis de feudo Ric. eiusdem uille domini; ecclesiam Sancti Georgii de Esserra cum eadem uilla et pertinentiis suis et 20 sol. sterlingorum annue pensionis; capellam Sancte Marie in eadem parochia sitam, ecclesiam Sancti Remigii de Besu cum hospitibus, terris et decimis de feudo Ioannis de Gisorz, et aliis hospitibus et terris, et nemore allodiariorium Reg.; ecclesiam Sancti Albini de Besu cum terris ei pertinentibus, capellam Sancte Austreberte cum pertinentiis suis; capellam Sancti Dionysii de Bansicort cum decimis de feudo Osmundi monnarii apud sanctum Eligium, decimam de feudo Hugonis de Seusei apud Nenuillam;  decimam Wil. de Maudiut apud Luderuillam, de feudo Willel. Pelet. apud Aamercort.; decimam de feudo Matthei de Gamachiis apud Maneuillam, duas partes decimarum de feudo Pagani de Sancto Luciano et de feudo Orselli et de feudo Flooldi; in parochia Sancti Dionysii de Formam, ecclesiam ipsam cum parte decimarum, ecclesiam Sancti Andree de Autuliolo cum tertia parte decime, et pensione duorum sol., eleemosynam de insula que dicitur Guernere, quartam partem oblationum de feria et de festo Sancti Christophori de Roilli., decimam de Heudieruilla et de Sesseuilla in feudo Autulii; decimam de Beleio in feudo Roberti filii Wil., decimam de Mesnilla in feudo Hugonis de Lace  et decimam de Buison in feudo Hug. Bigot; quartam partem decime de Autulio, decimam de feudo Almarici Desnel apud Wateuillam, totam decimam Essarrorum de Louiers, de feudo Galerani comitis Melloten; ex dono Galerani comitis centum solidos sterlingorum annuatim reddendos in Dorserta apud Scellentonam et decimam denariorum suorum de Cruce, ex dono Willielmi Alliacen., medietatem Escardenuille in eleemosynam; decimam quam habetis in feudo Galterii Arou de Anesus cum aliis decimis. Possessiones preterea, terras, uineas, nemora, prata, molendina, furnos, aquas, piscarias, redditus et alia que superius expressa sunt et que a quadraginta annis usque ad hec tempora iuste et sine controuersia tenuisti et  nunc pacifice possidetis. Sane noualium, etc. Liceat quoque uobis, etc. Prohibemus insuper ut nulli fratrum, etc. In parochialibus uero ecclesiis, etc. Libertates etiam, etc. Immunitates a Rothomagen. archiepiscopis, Ebroicen. et aliis episcopis uobis pia deuotione indultas, et usque ad hec tempora sine controuersia conseruatas ratas habemus et auctoritate apostolica confirmamus. Cum autem generale interdictum, etc. Sepulturam preterea, etc. Obeunte uero te, etc. Decernimus ergo, etc. Salua sedis apostolice auctoritate et diecesani episcopi canonica iustitia. Si qua igitur, etc.

Datum Laterani, per manum Rainaldi domini pape notarii, Acherontin. electi, cancellarii uicem agentis, XIII Kal. Iunii, indict. II, Incarnationis Dominice  anno 1199, pont. uero domini Innocentii pape III anno secundo.



XCIX. F. SANCTAE MARIAE IN uIA LATA DIACONO CARDINALI, APOSTOLICAE SEDIS LEGATO ET EPISCOPO PARISIEN. Ut Niuernensis abbas, hereticus et depositus, carceribus monasterii includatur. 

Quod legimus in Apocalypsi predictum ecce nunc uidemus impletum, quia de fumo putei abyssi exierunt locuste similes equis paratis in prelium, facies quidem habentes humanas, sed caudas similes scorpionum, et aculei sunt in caudis earum. Hi sunt heretici, qui de puteo confusionis egressi, non  ut ipsi confusionem euadant sed ut alios in confusionem inducant, faciem pretendunt humanam, ut seducant incautos, quibus tandem in similitudinem scorpionum damnationis infligunt aculeum, dum eis iuxta Scripture sententiam uel draconis in aureo calice Babylonis propinant. In tantum autem iam eorum excreuit audacia, ut uelut equi parentur ad prelium, cum in aperto sue falsitatis doctrinam disseminare presumant; contra quos nisi gladius exeratur ecclesiastice discipline, ut iam non solum capiantur sed exterminentur uulpecule que uineam Domini demoliri moliuntur, uerendum existit ne, quoniam error eorum serpit ut cancer, pars etiam sincera trahatur. Nuper enim, sicut  ex tenore litterarum uenerabilis fratris nostri Senonen. archiepiscopi et relatione dilectorum filiorum R. et B. nuntiorum eius nobis innotuit, multa de hereticis et eorum sectis in partibus Gallicanis, que ab huiusmodi fece prorsus olim intacte manere solebant, increbrescente iam uehementer infamia  , cum idem archiepiscopus ad uillam que Charitas appellatur, in qua plurimi dicebantur professores hereseos delitescere, rogatus a uenerabili fratre nostro Antissiodoren. episcopo, in cuius diecesi predicta uilla consistit, accessisset perscrutaturus diligentius ueritatem, clero et populo conuocatis, post diligentem indagationem, preter alios quamplures qui erant ibi de heresi publice infamati, Rainaldum quondam abbatem S. Martini Niuernen.  comperit huiusmodi contagione respersum, et publica super hoc infamia laborantem. Et quoniam in eo plurimum scandalizabatur et populus et clerus, de consilio predicti Antissiodorensis, Meldensis et Niuernensis episcoporum, qui aderant, et plurium prudentum uirorum, eum officio beneficioque suspendit, diem apud Antissiodorum illi prefigens ubi coram eo forte, si posset, se de tanto crimine tueretur. Cumque die prefixa suam coram eodem archiepiscopo exhibuisset presentiam, assistentibus predictis Antissiodoren. et Niuernen. episcopis, multisque aliis uiris discretis, et prior ecclesie S. Martini de heresi, adulterio et usura et quibusdam aliis eum intenderet et paratus esset protinus accusare, ante litis ingressum,  licet nullum inferretur ipsi grauamen, sedem apostolicam appellauit: cuius appellationem frustratoriam quoniam propter infamiam et publicam notam criminis dictus archiepiscopus non admisit, et prefatus prior paratus fuit in continenti obiecta probare, spontaneus causam subiit et obiecta crimina penitus denegauit. Prior autem confestim quosdam ex canonicis suis testes produxit; qui cum a prefato archiepiscopo recepti canonice ac diligenter examinati fuissent et attestationibus, prout debuit fieri, publicatis, ipsi etiam R. postulanti copiam earum sufficienter exhibitis, ei dies esset apud Senon. assignata, ut in concilio suffraganeorum exciperet, si uellet, contra testes et eorum dicta et sue defensionis proponeret rationes,  die prefixa et loco etiam assignato suis libere ac plenarie propositis rationibus, interrogatus pluries si pro se uellet aliquid aliud allegare, probationibus et allegationibus omnino renuntians, sententiam postulauit et postmodum sepedicto archiepiscopo pariter cum uenerabilibus fratribus nostris Trecensi, Antissiodorensi, et Niuernensi episcopis aliisque prudentibus uiris secrete deliberationis tractatum habente, aduocatus predicti R. sine illo ad consilium eorum intrauit et proposuit ipsam appellationem, quam ante litis ingressum interposuerat, ratam habere et eam iterum innouare. Cumque postmodum ad ferendam sententiam exeuntes comperissent  pro certo eum clanculo recessisse, dictus aduocatus eius, sicut fecerat in secreto, appellationem denuo publice innouauit. Unde memoratus archiepiscopus, quamuis non fuisset appellationi huiusmodi deferendum, noluit eum de heresi condemnare. Pro adulterio tamen et aliis que in damnationem eius erant manifestius diuulgata et quoniam propter infamiam heresis et scandalum, quod in populo fuerat inde subortum, nullatenus etiam ad tempus in administratione abbatie sine omnimoda desolatione monasterii poterat tolerari, de communi consilio cepiscoporum et aliorum prudentum qui aderant, ipsum in perpetuum per sententiam diffinitiuam officio priuauit abbatis, et canonici Sancti Martini de licentia eius quemdam alium elegerunt.  Ceterum idem archiepiscopus attestationes contra eum receptas nobis transmisit redactas in scriptis; ex quibus duo grauia satis probata esse uidentur: uidelicet eum serio et assertiue dixisse, disputando et defendendo hereticorum errorem, quod corpus Domini mittitur in secessum, et, iuxta uerbum Origenis, omnes tandem fore saluandos. Allegationes autem et rationes predicti R.  nobis per litteras uel per nuntios exponere non curauit. Propter quod diutius exspectauimus, si forte alii nuntii super hoc instructi plenius aduenirent. Quoniam igitur causam transmisit ad nos minus sufficienter instructam, et ex hoc nobis scrupulus non modice dubitationis emersit, maxime  cum sit plena maturitate in tam arduo negotio procedendum, discretioni uestre per apostolica scripta mandamus quatenus Deum habentes pre oculis, et catholice fidei ueritatem, tam attestationibus que contra predictum R. nobis transmisse fuerunt, quas uobis sub bulla nostra transmittimus, quam etiam allegationibus et rationibus sepedicti R. quas coram prelato archiepiscopo proposuisse proponitur, attente ac diligenter inspectis, publica quoque fama nichilominus inquisita, nisi ex eis aliquid perpendere poteritis quod a ferenda condemnationis sententia contra eum merito animum uestrum debeat retardare, sublato cuiuslibet contradictionis et appellationis obstaculo, ut in eo puniatur in quo  peccauit, ipsum a sacerdotali officio deponatis. Et, quoniam metuendum est ne in laqueum desperationis incidens et ad perfidorum hereticorum infidelitatem ex toto conuersus, eorum preuaricationibus contaminet gregem intactum, retrudi eum in districto monasterio faciatis et ibi ad agendam penitentiam sub arcta custodia detineri; attentius prouisuri ut ita mandatum apostolicum exsequamini, quod deuotionem uestram debeamus merito commendare. Nullis litteris, etc., harum tenore tacito, etc. Quod si ambo, etc., alter, etc. Tu uero, fili card., diligens studium et operam efficacem impendas, sicut de tua discretione confidimus, ut per diligentiam et sollicitudinem tuam, ascitis tecum quos noueris necessarios heretica prauitas  exstirpetur et heretici cum suis falsis dogmatibus confundantur. Quod ut melius et plenius possis efficere, plenam tibi super hoc, app. remota, concedimus potestatem.

Datum Laterani, XIII Kal. Iulii.



C. ABBATI SANCTAE MARIAE DE CANNETO EIUSQUE FRATRIBUS, TAM PRAESENTIBUS QUAM FUTURIS, REGULAREM uITAM PROFESSIS IN PERPETUUM. De confirmatione priuilegiorum. 

Pie postulatio uoluntatis, etc., usque ad uerbum ordo monasticus qui secundum Deum et beati Benedicti Regulam in eodem monasterio institutus esse  dignoscitur, etc., usque ad uerbum uocabulis. Locum ipsum in quo prefatum monasterium situm est cum omnibus pertinentiis suis; ecclesiam Sancti Andree apostoli in insula que uocatur Minerua cum tota insula; ecclesiam Sancti Bartholomei, que est in ciuitate Polan., cum redditibus suis; ecclesiam Sancti Laurentii de Camponoso cum campis, uineis, pascuis, pratis, montibus, uallibus, aquariis et omnibus ad eam pertinentibus; ecclesiam Sancte Marie Bauran. cum omnibus possessionibus suis, et ecclesiam Sancti Blasii Sauinian. cum omnibus pertinentiis et possessionibus suis; ecclesiam Sancti Pauli; et locum Barcilian. cum montibus, uallibus, habitationibus, pascuis, aquariis, syluis, arboribus fructiferis et infructiferis, piscariis, atque ripis ad  eumdem locum pertinentibus; et piscariam de Muccla de mezo, locum ualbendonii cum habitationibus, terris cultis et incultis, arboribus, oliuis, pratis et omnibus pertinentiis suis; piscariam portus ualbendonii; locum Florian. cum oliuis, terris cultis et incultis, habitationibus, domibus, curtibus et omnibus pertinentiis suis; Sancti Georgii et Sancti Nicolai ecclesias cum omnibus pertinentiis et possessionibus; locum Philippani cum mansibus, curtibus, pascuis, terris, aquariis, syluis, campo de puteo, terris Carse plane et Cisterneole; fundum uolasii cum molendino; ecclesiam Sancti Laurentii cum tota ualle; turri, curia, gurgo et omnibus pertinentiis suis; ecclesiam Sancti  Leonardi cum horto maiori et curia que est ante portam monasterii, cum omni circuitu suo; terram de Ducende et terram de Bagnole, cum omnibus pertinentiis suis. Sane noualium, etc. Liceat quoque uobis, etc. Prohibemus insuper, etc. Cum autem generale interdictum, etc. Libertates preterea, etc. Sepulturam quoque, etc. Obeunte uero te, etc. Decernimus ergo, etc. Salua sedis ap. auctoritate et diecesani episcopi canonica iustitia. Si qua uero, etc.

Datum Laterani, per manum Rainaldi Acheruntini archiepiscopi, cancellarii uicem agentis, XI Kal. Iunii, indictione II, Incarnationis Dominice anno 1199, pontificatus uero domini Innocentii pape III anno secundo.



CI. GOSTADIGIN. FUNDATRICI ET FATRIBUS AC SORORIBUS ECCLESIAE BEATAE MARIAE DE ROCCA MAIORI SITAE IN LOCO QUI DICITUR PUTEUS DE CHARTARIIS. De confirmatione priuilegiorum. 


Cum a nobis petitur, etc., usque ad uerbum assensu, ecclesiam ipsam et personas ibidem diuinis obsequiis mancipatas, cum omnibus bonis que in presentiarum eadem ecclesia rationabiliter possidet, aut in futurum iustis modis prestante Domino poterit adipisci, sub beati Petri et nostra protectione suscipimus et presentis scripti pagina communimus. Ad indicium autem percepte huius a sede apost. protectionis, unam libram cere nobis nostrisque successoribus  annis singulis persoluetis. Nulli ergo, etc.

Datum Lat. Kal. Iulii



CII. ROMANO ARCHIPRESBYTERO ET CLERICIS SANCTORUM MARTYRUM SERGII ET BACCHI, TAM PRAESENTIBUS QUAM FUTURIS IN PERPETUUM. De confirmatione priuilegiorum. 

Licet omnium Ecclesiarum sit nobis cura et sollicitudo commissa, illis tamen que in Urbe consistunt tanto sollicitius nos conuenit preuidere et earum iura illibata seruare, quanto amplius ad iurisdictionem nostram noscuntur specialius pertinere. Eapropter, dilecti, etc., usque ad uerbum annuimus et prefatam ecclesiam beatorum martyrum Sergii et  Bacchi, in qua diuino, etc., usque ad uerbum uocabulis. Medietatem arcus triumphalis, qui totus in tribus arcubus constat, de quo unus de minoribus arcubus propinquior est uestre ecclesie, supra quem una ex turribus edificata esse uidetur, et medietatem de arcu maiori qui est in medio cum caminatis iuxta minorem arcum, cum introitibus et exitibus suis et aliis omnibus suis pertinentiis, que sub his finibus concluduntur. A primo latere est altera medietas eiusdem arcus triumphalis, iuris heredum Cimini; a secundo latere est aliud claustrum suprascripti Cimini et curtis et uia publica; a tertio latere est curtis ecclesie uestre; et a quarto latere est uia publica, que pergit ante supradictam ecclesiam, sicut in instrumento locationis  facte a bone memorie Gregorio eiusdem ecclesie diacono cardinali plenius continetur; ecclesiam Saluatoris de Statera cum pertinentiis suis, ecclesiam Sancti Laurentii positam sub Capitolio, cum casis, cryptis, hortis et omnibus aliis suis pertinentiis; omnes domos positas in Gallicis, que his finibus concluduntur: a duobus lateribus tenet ecclesia uestra, a tertio tenet ecclesia Sancte Martine, a quarto latere uia publica que pergit ante dictam ecclesiam. Omnes domos que sunt posite in regione Piri cum casalinis et hortis et aliis pertinentiis suis, preter unum casalinum iuris Sancti Sabe et unam domum Pantalei addextratoris; domum unam positam in regione Sancti Adriani iuxta columnas  Sancti Ioannis ante portam Latinam; domum unam positam iuxta domum Ioannis de Ascesa; quatuor cryptas cum casalinis ante se, usque ad uiam publicam post ecclesiam Saluatoris de statera, quas emistis ab heredibus Petri de Ascesa; unum casalinum in regione Sancti Theodori in pede Canaparie; duo casalina iuxta columnam perfectissimam; unum casalinum iuxta domum Rogerii de Rozo et iuxta domum Urb. turrim in casale Barbarian. cum terris, uineis, syluis, pratis, montibus, collibus, pascuis, salictis, arboribus fructiferis et infructiferis, puteis, fontibus, riuis, edificiis parietinis et aliis suis omnibus pertinentiis, que infra subscriptos terminos continentur: a primo latere riuus de Luzan et tenimentum heredum Fusci de Berta et tenimentum  Sancte Anastasie: a secundo latere uia publica Ardeatina usque ad fossatum Sancti Nicandri: a tertio latere idem fossatus inter uos et ecclesiam Sancte Marie de Auentin. et tenimentum Sancti Georgii et quatuor Sanctorum Coronatorum: a quarto latere tenimentum Sancte Marie Maioris et tenimentum monasterii Sancte Marie in Campo Martis, usque ad predictum riuum Luzan; quatuor uinealia iuxta Cantarum Alban.; terram quam habetis in territorio Aricie supra lacum de Nemo; duo fila salinarum in Bordanaria, in loco qui dicitur Caput bouis, iuxta filum Sancti Pancratii; tenimentum Tusculani uobis et ecclesie Sancte Marie in Porticu a felicis recordationis Celestino papa predecessore nostro concessum, quod infra hos fines concluditur:  a primo latere uia Cauonis: a secundo latere fossatus qui ascendit ad columnam felleris usque in caput pantani: a tertio latere super caput pantani usque ad limitem maiorem, et per eumdem limitem usque ad fossatum Berardi Anagnini: a quarto latere per idem fossatum usque ad uiam Cauonis; inferioris uero camellarie parochiam et eiusdem camellarie proprietatem, ita quod nulla iniuria inferatur habitatoribus ipsius camellarie ab habitatoribus superioris camellarie; hortum quoque Sancti Laurentii, siue supra Sanctum Laurentium; terram que quondam fuit oliuetum a caua usque ad Saluatorem; terram supra oliuetum usque ad balneariam siue uascam; hortum Sancti Sergii siue post Sanctum Sergium et hortum inter columnas usque ad  abscidam et usque ad custodiam mamortinam: super quibus inter uos et ecclesiam Sancte Marie de Capitolio questio diutius fuerat agitata, et ex delegatione felicis memorie Celestini pape predecessoris nostri per dilectos filios I. tt. Sancti Stephani in Celio Monte et Sofr. tt. Sancte Praxedis presbyteros cardinales amicabili compositione sopita, sicut in scripto eorumdem cardinalium exinde confecto plenius continetur, uobis et per uos Ecclesie uestre auctoritate apostolica confirmamus. Duas insuper petias uinearum in uiuario infra muros Urbis et unam extra portam Sancti Pauli in Castannola et aliam petiam foris portam Latinam, cum cryptis, torcularibus et aliis earum pertinentiis, uobis nichilominus  confirmamus. Decernimus ergo, etc. Salua sedis apostolice auctoritate. Si qua igitur, etc.

Datum Laterani, per manum Rainaldi Acheruntini archiepiscopi, cancellarii uicem agentis, uI Nonas Iulii, indictione II, Incarnationis Dominice anno 1199, pontificatus uero domini Innocentii pape III, anno secundo.



CIII. PETRO COMPOSTELLANO ARCHIEPISCOPO. Decernit episcopatus Ulixbonensem et Elborensem esse subiectos archiepiscopo Compostellano. 

In causa duorum episcopatuum, uidelicet Ulixbonen. et Elborensis, que inter te ac uenerabilem fratrem nostrum Bracaren. archiepiscopum uertebatur,  cuius examinationem plenariam, sola sententia sedi apostolice reseruata felicis recordationis Urbanus papa predecessor noster uicedomino Brixiensi et magistro I. Bergomen. commisit in Hispaniam destinatis, te coram ipso uicedomino, altero iam collega post citationem defuncto, contra dictum archiepiscopum in initio proposuisse cognouimus quod Bracaren. archiepiscopus post litteras citationis receptas, post appellationem et inhibitionem a te interpositas ne in predictis episcopatibus aliquid in tuum preiudicium attentaret, electos illius temporis consecrauit. Unde te offensum grauiter querebaris. Ubi a te nichilominus fuit propositum contra ipsum, quod ante inuasionem barbaricam Ulixbona et Elbora ciuitates ad Emeriten. metropolim pertinebant;  sed ea postmodum captiuata, et ipse cum ea captiue fuerunt donec dignitas eius cum omni iure suo in Compostellanam Ecclesiam est translata  . Dicte quoque ciuitates Christianorum cultui sunt, faciente Domino, restitute; de quibus usque ad tempora iamdicti predecessoris nostri non fuit in dubium reuocatum quin ad Compostellanam Ecclesiam pertinerent; licet rex Portugal. ad suggestionem Bracaren. Ecclesie ius Ecclesie Compostel. pluries molestarit, pro cuius prohibitione secundus Elboren. electus in tantum distulit consecrari, quod absque consecratione decessit: cuius successor et tertius Ulixbonen. electus, prefato rege uiuente non fuerunt ab aliquo consecrati. Huius autem uiolentiam successor filius superauit, cogens  Bracaren. archiepiscopum, cogi uolentem, ut iamdictos electos, quod pater nunquam fecerat, consecraret. Contra quod ex parte tua prius fuerat ad sedem apostolicam appellatum; a qua commissionem, de qua premisimus, impetraras; proponens coram dicto uicedomino Brixien. te illos duos episcopatus possidere ac possedisse, atque ad tuam ipsos Ecclesiam pertinere; petens nichilominus ut Bracaren. archiepiscopus tibi de illatis iniuriis satisfaceret et cohiberetur de cetero ne in predictis episcopatibus te libere uti iurisdictione metropolitica impediret, quos ad Ecclesiam tuam indubitate spectare per apostolice sedis priuilegia, concilia quoque, diuisiones  et historias et publicam famam, sicut in causa quatuor episcopatuum feceras, ostendere nitebaris; parte altera respondente Bracaren. Ecclesiam illos duos episcopatus et possidere tunc et ab eo tempore possedisse quo per gratiam Dei et uirtutem A. regis Portugalen. due ciuitates predicte de manu paganorum fuerant liberate atque ad cultum fidei Christiane per Bracaren. archiepiscopi predicationem reducte et iure suo sic usum archiepiscopum Bracaren. asserebat tibi aliquatenus iniuriam non fecisse. Ex his ergo circa iniuriarum possessionis et proprietatis articulos intentionem tuam asserebas esse fundatam, et ad singulos articulos partem alteram respondisse: ad iniurias quidem et possessionem expresse, ad proprietatem uero latenter; cum, iuxta  canonicas sanctiones  , quicunque ad suam cathedram pertinentia loca lucrari negligunt in catholicam unitatem, si post tempus canonicum id moniti non effecerint, ad eum perueniant qui poterit ea sua predicatione lucrari. Porro Bracaren. archiepiscopus respondebat quod cum in premisso iudicio satisfactio tantum iniuriarum petita fuisset et ut cohiberetur archiepiscopus Bracaren. ne impediret te uti iurisdictione metropolitica in illis duobus episcopatibus, sicut ex forma libelli coniicitur manifeste, profecto nec proprietatem nec possessionem ab eo iam petere poteras in presenti iudicio, presertim cum te diceres possessorem; unde proprietatem uel possessionem ab eo petere non ualebas, que non nisi a possidentibus repetuntur: adiungens quod, etsi  ad proprietatem uel possessionem aliquid pertinens a parte sua coram nobis fuerit allegatum, cum ius suum fuerit protestata, non debebat in eius dispendium redundare. Interdictum quoque Uti possidetis quod in hoc casu locum uidebatur habere, cum utraque partium se possidere diceret, tibi non competere proponebat, cum te, sicut dicebat, non probaueris possessorem nec interdicto illo alius agere ualeat quam possessor; in quo ille debet per sententiam obtinere, nec ui nec clam nec precario ab altero possidet. Tu uero possessionem Ecclesie tue multipliciter ostendere satagebas, tam per confessiones aduerse partis quam per electorum et episcoporum recognitiones et professiones et obedientiam eorumdem  quam etiam per exsecutiones Rom. pontificum, que singula tam instrumentis quam testibus asserebas esse probata. Interrogatus enim in iure G. Bracaren. archiepiscopus proximus antecessor istius, si credebat aliquem predecessorum suorum hos episcopatus aliquando possedisse, respondit: »Quidam dicunt sic, quidam non, et ideo nescio quibus credam;« et addidit postea: »Nec inde certus sum, nec incertus.« Que uerba in id eum uidebantur inducere ut nullum predecessorum suorum crederet possedisse. Primus autem post liberationem Ulixbonen. episcopus G. nomine, nec non et Aluarus successor ipsius professionem fecerunt in scriptis et etiam manualem Compostellan. archiepiscopo  et ei sicut metropolitano suo reuerentiam et obedientiam impenderunt. Tertius quoque, qui superest, dum adhuc esset electus, idem cum tota sua Ecclesia recognouit, ueniens ut confirmationem electionis et munus consecrationis reciperet ab archiepiscopo memorato, nisi de medio fere itineris per prohibitionem regis sui fuisset ad propria reuocatus; sicut per multos testes asserebas esse probatum. Exsecutiones quoque Rom. pontificum, uidelicet Alexandri, Lucii et Celestini, qui possessionem quam te habere, licet cum perturbatione, credebas, declarare uoluerunt, demonstrant quod te in plenum iurisdictionis usum inducere curauerunt, facultatem tibi liberam tribuentes suspendendi, excommunicandi et electionem cassandi, precipientes  etiam sententias a te latas inuiolabiliter obseruari, sicut in eorumdem litteris continetur. Pro iurisdictionis autem exsecutione libere obtinenda in Elboren. episcopatu punitus est Bracaren. archiepiscopus in episcopatibus Gallecie tibi per sedem apostolicam assignatis, sicut in litteris bone memorie Alexandri pape contineri dicebas. Ex litteris etiam Ulixbonen. episcopi, quas ostendebas bullatas, ostendere nitebaris quod Elboren. episcopus sententiam a te latam ipsum inceperat obseruare. Bracaren. autem archiepiscopus respondebat professiones predictas non esse per testes approbatas, quamdam ipsis testibus de ratione temporis impossibilitatem obiiciens, asserens etiam quod per professiones huiusmodi  clam ignorante Bracaren. archiepiscopo factas non potuit Ecclesia Bracaren. sua possessione priuari; cum et quedam earum facte fuisse probentur cum Ulixbonen. episcopus exsulabat; possessionem suam multo plenius et efficacius satagens comprobare, cum omnes episcopi a liberatione ciuitatum illarum in illis duobus episcopatibus per Bracaren. archiepiscopum fuerint consecrati, qui ei tanquam suo metropolitano reuerentiam et obedientiam impenderunt, uenientes ad concilia Bracaren. tanquam proprii suffraganei, et querelas suas coram eodem archiepiscopo proponentes, sicut per multos testes asserebat et tue partis quedam etiam instrumenta sufficienter esse probatum. Litteras autem bone memorie Celestini pape predecessoris nostri  super eodem negotio pro te contra Bracaren. ecclesiam impetratas in nullo sibi posse preiudicare dicebat, cum lite pendente fuerint impetrate, quando non licet etiam supplicare. Tu uero preter premissa fortius allegabas quod cum G. Bracaren. archiepiscopus et M. canonicus et clericus tuus olim essent in presentia bone memorie Alexandri pape predecessoris nostri pariter constituti, eodem M. clerico tuo firmiter proponente quod Bracaren. archiepiscopus plures de suffraganeis tuis, et precipue Ulixbonen. et Elboren. episcopos, occupauerat, dictus archiepiscopus e contra respondens asseruit quod prefatos episcopos nullatenus detineret nec ab eis obedientiam uel reuerentiam aliquam exigeret, nec etiam quomodolibet impediret quominus tibi et  Ecclesie tue obediant et subiectionem impendant. Adiecit etiam quod cum nobilis uir dux Portugalen. ciuitatem Elboren. cepisset, ne in paganismum rediret, instantia eius . . . . predecessor suus ibidem episcopum consecrauit, sed tamen ab eo nullam obedientiam uel reuerentiam requisiuit, imo ut Ecclesie Compostellane obediret mandauit; qui nondum propter paupertatem, et quia nimium remotus est, ad tuam accessit Ecclesiam. De aliis uero episcopatibus, quos idem M. clericus tuus dicebat ad tuam Ecclesiam pertinere, dixit quod ad Ecclesiam suam spectant et sibi iure metropolitico debent subesse, et super hoc priuilegia Rom. pontificum multa produxit. Cumque ab eodem nuntio tuo idem predecessor noster instantius requisisset  si qua exinde priuilegia Ecclesia tua haberet et ipse asseuerasset se id omnino nescire, statuit ut episcopi quos Bracarensis non recognouit ad te pertinere, asserens ad Ecclesiam suam ipsos spectare, ei et Ecclesie sue, quousque hoc iudicio diffiniretur, obedientiam et reuerentiam impendant, et ipse predictos duos episcopos libere tibi et Ecclesie tue obedire permittat. Licet autem Bracaren. archiepiscopus contra predictas litteras allegaret quod illa confessio sibi preiudicare non poterat, cum in iure facta non fuerit, eo quod prefatus M. non procurator aut responsalis, sed canonicus tantum et clericus in illis litteris appellatur, quia tamen sepedictus Bracaren. archiepiscopus illas litteras impetrauit et eis pro se usus est in iudicio magnumque  de illis commodum acquisiuit, et tu quod per eumdem M. canonicum et clericum tuum super hoc factum fuit ratum habes et approbas, unde iam ille non potest obiicere quod nullus pro parte tua ibi fuerit procurator. Nam et quod per falsum procuratorem agitur in iudicio ualet utique, si postea per dominum approbatur, tum etiam presumendum sit pro facto Rom. pontificis. Unde coniicitur quod coram Alexandro papa, qui statutum illud emisit, lis fuerit contestata: Nos, attendentes quod forma petitionis, quam tu in hoc iudicio porrexisti, eadem est cum forma constitutionis quam dictus predecessor noster Alex. papa fecisse probatur, cum forma quoque aspectionis, quam Bracaren. archiepiscopus  coram eodem Alex. fecisse dignoscitur, super quo testes in hoc iudicio producti fuerunt et attestationes etiam publicate, nec non et super ipsis attestationibus disputatum, rationibus et allegationibus utriusque partis diligenter auditis et cognitis, attestationibus quoque ac instrumentis uisis et intellectis, habito fratrum nostrorum consilio de communi deliberatione decernimus et sententialiter diffinimus ut Bracaren. archiepiscopus uel Ecclesia Bracaren. nullatenus te uel Ecclesiam Compostellan. impediat quominus in predictis duobus episcopatibus plene ac libere iurisdictionem metropoliticam ualeas exercere. Nulli ergo, etc., diffinitionis, etc.

Datum Laterani, uI Nonas Iulii.



CIu. CANTUARIENSI ARCHIEPISCOPO. Aduersus Simoniacos. 


 In tantum, peccatis exigentibus, corda quorumdam simoniaca prauitas deprauauit, ut in exterminium canonice sanctionis et elusionem quodammodo diuini iudicii, lucris turpibus inhiantes, ac dicentes in corde suo, Non est Deus, Simoniam sub honesto nomine pallient, quasi mutato nomine culpa transferatur et pena, uerum nec Deus, secundum Apostolum, irridetur nec tales Simonis sectatores, etsi temporalem in presenti forsan eludant, in futuro penam effugient sempiternam, cum nec honestas nominis criminis malitiam palliabit  nec uox poterit abolere reatum. Sane peruenit ad audientiam nostram quod cum olim quidam suffraganei tui pro chrismate contra canonicas sanctiones certam accipere consueuerint pecunie quantitatem, metuentes penam canonicam, et correctionem tuam eludere cupientes, tempus faciende solutionis anticipant, recipientes in media quadragesima quod recipere consueuerunt post Pascha; et, ut causam accipiendi dissimulent, nomen etiam uariarunt, denarios, quos prius chrismales, secundo paschales dicebant, consuetudinem medie quadragesime nuncupantes. Quidam uero nec tempus solutionis nec soluendorum nomen in aliquo uariarunt, ueterem per omnia consuetudinem imitantes. Quia uero expressius exprimit uenditionis speciem  qui prius percipit pretium quam rem conferat pretiosam, quam qui tempus recipiende mercedis dissimulando distulerit et dissimulauerit differendo, licet utrumque in talibus periculosum existat, cum gratis gratia conferenda sit, ne ipsam contingat et rem et nomen gratie demereri, fraternitati tue per apostolica scripta mandamus et districte precipimus quatenus, auctoritate nostra fretus et tua, taliter excessus corrigas supradictos, suffraganeos tuos et eorum officiales, monitione premissa, per censuram ecclesiasticam, sublato appell. obstaculo, a tam illicita exactione compescens, quod ad nos de cetero super hoc querimonia deferri non possit, nec aliorum culpa tibi ob tue negligentie meritum  imputetur ad penam. Eadem quoque auctoritate suffultus prauam illam consuetudinem de tua prouincia studeas abolere, per quam pro ecclesiarum inuestitura archidiaconi marcam argenti, minores uero decani uaccam albam sibi dari postulant, uel certam solui pecunie quantitatem.

Datum Laterani, uI Kal. Iulii.



Cu. BRACAREN. ARCHIEPISCOPO. Quod sententia lata pro archiepiscopo Compostellano non preiudicet Bracarensi. 

Cum simus in sede iustitie, disponente Domino, constituti, questiones que perferuntur ad sedem  apostolicam terminande, subtili nos oportet examinatione discutere iustoque iudicio diffinire; quia, sicut eius sententia non potest ab alio retractari, sic aliis formam tribuit iudicandi. Sane inter alias controuersias que inter Compostellan. et Bracaren. Ecclesias uertebantur, super sententia quoque lata pro Compostell. metropoli super episcopatu Zamoren. non leuis fuit questio uentilata: pro qua te ac uenerab. fratre nostro Compostellano archiepisc. in nostra presentia constitutis, quod idem episcopatus ad tuam Ecclesiam pertineret, sententiam super eo latam pro Compostellan. Ecclesia petendo penitus infirmari, ostendere nitebaris. Olim enim a paganis capta ualentia ciuitate, ualentin. episcopis per terre principem impetrauit ut ad sustentationem  suam ab Astoricen. episcopo Zamora, que pars erat Astoricensis diecesis, cum quibusdam aliis locis et terminis sibi daretur, ubi tanquam episcopus pontificalia cepit officia exercere, obediendo archiepiscopo Toletano, cuius exstiterat suffraganeus et a quo fuerat consecratus. uidens autem hoc Astoricen. episcopus, ad quem Zamoram cum locis predictis pertinere dicebas, ad Deusdedit presbyterum cardinalem, tunc apostolice sedis legatum, accessit, tam de archiepiscopo Toletano quam de . . . . tunc episcopo Zamoren. proponens in eius auditorio questionem: per cuius sollicitudinem taliter proponebas fuisse compositum inter partes, quod dictus episcopus honore Zamoren. Ecclesie, dum uiueret, uteretur, nisi de auctoritate apostolice sedis loco  mutato transiret ad sedem aliquam que uacaret; quod si contingeret, Zamoren. Ecclesia et campus tauri Astoricen. Ecclesie modis omnibus redderentur; alioquin, eo defuncto, idem penitus seruaretur. Cum autem in eodem loco multitudo populi excreuisset, dictus Toletanus et princeps terre nepos bone memorie Calixti pape predecessoris nostri, qui tunc sedi apostolice preminebat, rogauerunt eum ut sepedictum episcopum in Zamoren. presulem confirmaret; quorum precibus acquieuit, dans eidem episcopo in mandatis ut interim nulli professionem faceret nec Ecclesiam sibi commissam permitteret alii subiugari, donec instrueretur ab ipso quid eum facere oporteret. Audiens autem hoc archiepiscopus  Toletanus, ad apostolicam sedem iuxta tuam assertionem accessit; ubi de obedientia sibi a Zamoren. episcopo impendenda litteras, ut dicebas, apostolicas impetrauit: qui post obitum primi episcopi etiam alium ibi episcopum consecrauit. Propter quod . . . . tunc archiepiscopus Bracaren. ad felicis recordationis Eugenium papam predecessorem nostrum accedens, multis argumentis et rationibus asseuerauit Zamoren. Ecclesiam ad Bracaren. metropolim pertinere. Unde ab eodem citatus fuit archiepiscopus Toletanus: in cuius presentia utraque partium constituta, eorum auditis rationibus et plenius intellectis, de consilio fratrum predictam Zamoren. Ecclesiam perpetuo subiectam esse decreuit  Ecclesie Bracarensi, sicut in authentico sententie continetur, mandans episcopo, clero et populo Zamoren. ut Bracaren. archiepiscopo eiusque successoribus tanquam metropolitano proprio debitam obedientiam et reuerentiam exhiberent. Cuius auctoritate sententie, a pie record. eodem Eugenio, Adriano et Alexandro Romanis pontificibus confirmate quod, a Bracarensi archiepiscopo apprehensa fuerit possessio corporalis, per depositiones testium et rescripta quedam, ostendere satagebas. Consequenter uero Compostellanus archiepiscopus, qui a tempore Calixti semper tacuerat, ut dicebas, ad eumdem Alexandrum accessit, et, ueritate tacita, cum instantia nimia commissionem, satis insolitam, impetrauit ut Zamoren. episcopum ad exhibitionem iustitie  de subiectione Zamoren. Ecclesie, quam sibi uindicare uolebat, pro debito cogeret officii pastoralis. Quamuis enim Bracarensis archiepiscopus tempore patris et predecessoris sui Eugenii pape per sententiam eius contra Toletan. obtinuerit subiectionem Ecclesie Zamorensis, quia tamen possessionem non habuit et res inter alios acta aliis non preiudicat, in conscientia sua idem Alexander papa, de consilio fratrum suorum, inuenit quod Compostellanus archiepiscopus conuenire posset episcopum Zamorensem et episcopus deberet ei secundum iuris ordinem respondere. Unde Tirasonensi, Abulensi et Portugalen. episcopis mandando precepit ut episcopum Zamoren. monere curarent et ipsius auctoritate compellere, quod de subiectione sue Ecclesie  Compostellano archiepiscopo sub eorum examine, occasione et contradictione cessantibus, non differret iustitie plenitudinem exhibere. Bracarensi quoque auctoritate apostolica nuntiarent ut, si sue uoluntatis existeret, eumdem episcopum coram eis ab ipsius Compostellani, si quo modo de iure posset, studeret impetitione tueri. Qui si a Zamoren. non uocatus ad causam duceret appellandum, propter hoc cognitionem et decisionem ipsius cause inter Compostellanum et Zamoren. pretermitti uel differri nolebat. Si uero Portugalensis exsequendis premissis nollet uel nequiret adesse, alii duo ea nichilominus adimplerent. Has siquidem litteras commissorias de suggestione falsitatis, iniquitate forme  ac inequalitate mandati tu coram nobis arguere satagebas. Suggesserat enim Compostellanus archiepiscopus quod non habueras possessionem Ecclesie Zamorensis: quod falsum fuisse per attestationes ostendere nitebaris. Mandabatur etiam delegatis iudicibus ut si Bracarensis a Zamorensi non uocatus ad causam duceret appellandum, decisio cause nullatenus tardaretur: quod iniquum admodum prima facie uidebatur; cum quorum interest audiri soleant appellantes. Et si Portugalensis, qui erat suffraganeus Bracarensis, nollet cause uel non posset adesse, alii duo procedere non differrent: quod in suffraganeo Compostellane Ecclesie non mandabatur aliquatenus obseruandum, ut scilicet  in eius absentia reliqui duo possent aliquid diffinire. Contra processum quoque delegatorum iudicum allegabas quod, cum tres iudices locum idoneum partibus communiter assignassent, duo ex ipsis, suffraganei scilicet Ecclesie Compostellane aliusque tanquam medius delegatus in absentia tertii, qui erat suffraganeus Bracarensis, mutato loco communi deliberatione prouiso, alium fere inaccessibilem partibus assignarunt. Qui cum esset in Saracenorum faucibus constitutus et per decem dietas distaret ab Ecclesia Bracarensi, propter regum discordias et alia multa impedimenta illuc ire non potuit archiepiscopus Bracaren., petens per duos de sociis suis cum litteris excusationis ad eosdem iudices destinatos ut loco mutato alium assignarent  partibus competentem. Quod cum facere noluissent, iidem nuntii sedem apostolicam appellarunt; sicut etiam idem archiepiscopus per suas litteras appellabat. Sed ipsi iudices, appellatione contempta, in causa nichilominus processerunt, Zamoren. Ecclesiam per iniquitatem et colludium, ut dicebas, Compostellano archiepiscopo assignantes. Quorum sententiam asserebas multipliciter irritandam; propter manifestam suspicionem duorum iudicum, qui sine tertio pro loco idoneo inaccessibilem elegerunt, nec receperunt excusationes et appellationem Ecclesie Bracarensis, tam arduum negotium in momento temporis decidentes, cum etiam in causis minimis dilationes uarie postulantibus non negentur  . Unde propter hec et similia, tam coram ipso uicedomino  prius propositam quam postmodum coram nobis, petebas premissam sententiam infirmari, et consequenter quidquid ex ea uel ob eam fuit postea subsecutum. Ceterum, prefatus Compostellanus archiepiscopus pro Ecclesia sua factum aliter proponebat, Zamoram ab antiquo partem episcopatus Salamantini asserens exstitisse, cumque Salamantina ciuitas post paganorum persecutionem restituta fuisset cultui Christiano, diecesis illa, sicut nunc pertinet ad episcopum Zamorensem, fuit Salamantino episcopo totaliter restituta. Cuius subiectionem, mediantibus Hieronymo, Geraldo et Munione Salamantinis episcopis, Compostellana Ecclesia facta metropolis noscitur habuisse. Quod, sicut ipse dicebat,  multa documenta, fama publica, et recens memoria hominum protestantur. Processu uero temporis in tantum excreuit in loco eodem hominum multitudo, quod per studium regis proprius fuit ibi episcopus institutus et ad instantiam regiam per Toletanum tunc legatum totius Hispanie consecratus: qui mandatum a Calixto papa recepit, sicut est superius prelibatum, quod nulli professionem faceret, donec super hoc sibi denuo scriberetur, in quo tamen, tum pro debito consecrationis impense, tum propter legationis officium, Toletanus cepit sibi speciale aliquid usurpare, qui successorem primi episcopi similiter consecrauit. Accidit autem quod tempore illo, prout Compostellanus  dicebat, in causa primatie condemnatus Bracarensis archiepiscopo Toletano, compulsus fuit ab Eugenio papa  debitam illi obedientiam recognoscere. Propter quod ei amicabiliter sociatus, sperare cepit quod episcopatum Zamoren. per ipsum posset euincere, ad cuius metropolim non spectabat. Unde in eiusdem pape presentia propter causam Zamoren. episcopatus dictis archiepiscopis constitutis, nichil fuit contra Bracaren. a Toletano responsum quod ipsius propositum impediret, sicut ex tenore sententie declaratur. In his autem omnibus defuerat Zamoren. qui de mandato apostolice sedis secundum assertionem Compostellani archiepiscopi pro libero se gerebat. Unde in ipsius preiudicium, sicut neque aduersus Compostellanam  Ecclesiam indefensam tunc temporis et absentem, nulla sententia uel rescriptum impetrari poterat cum effectu. Ex qua tamen sententia non fuit possessio acquisita. Cumque postea Bracarensis resiliret ab obedientia Toletani, et ipse suspensus fuit et ab eius obedientia omnes suffraganei absoluti. Unde per factum uel mandatum ipsius possessio spiritualis et que ad sacramenta spectabant, secundum assertionem Compostellani archiepiscopi, non potuit obtineri. Sed, cum successor ipsius contra Zamoren. episcopum exsecutionem sententie sepius postularet, responsum accepit quod nisi prius acquiesceret sententie de primatia, hoc nullatenus impetraret. Unde usque ad tempora bone  memorie Alexandri pape remansit negotium in suspenso. In cuius presentia presens Compostellanus presentem Zamoren. compelli petiit, ut dicebat, sibi de subiectione Zamoren. Ecclesie respondere. uerum, quia idem Alexander sententie late ab Eugenio papa presentialiter interfuerat nec contra factum ipsius uenire uolebat, rationibus tamen inductus, de fratrum consilio plena tandem deliberatione statuit, prout idem Compostellanus dicebat, ut quia res inter alios acta aliis non preiudicat, non obstante priori sententia Zamorensis teneretur de subiectione sua Compostellano archiepiscopo respondere. Sic ergo sub certa forma, que superius est expressa, fuit commissio impetrata. Cumque per litteras ipsius Alexandri non fuisset in  causa processum, successor eius Lucius commissionem innouauit eamdem; cuius tenore iudices denuntiauerunt uiua uoce archiepiscopo Bracarensi, et duo ex ipsis, Tirasonensis scilicet et Salamantinus, diem et locum eidem per litteras intimarunt, tertio rescribente duobus quod non poterat interesse, quemadmodum Compostellanus archiepiscopus referebat. Conuenientibus autem tam duobus predictis iudicibus quam partibus ad diem et locum, neque Bracarensis comparuit neque eius aliquis responsalis. Et cum Zamorensis iudicibus respondisset quod ipsum ad defensionem sui uocare nunquam  uoluerat nec uolebat, ipsi iuxta formam commissionis procedentes in causa, sicut Compostellanus archiepiscopus proponebat, inspectis rationibus partium et plenius intellectis, quod Ecclesia Zamoren. de cetero Compostellane tanquam sue metropoli esset subiecta sententialiter decreuerunt. Cum autem ab Urbano Lucii successore late sententie confirmatio peteretur, propter contradictionem Bracaren. archiepiscopi non potuit obtineri; non quod super ipso episcopatu possessionem uel proprietatem eius petendo Compostellanam Ecclesiam conueniret, sed super sola sententia confirmanda, uel infirmando in ea, si quid existeret infirmandum, litteras ad Brixien. uicedominum, quem pro hac causa et aliis, que inter Compostellanam  et Bracaren. Ecclesias uertebantur, destinauerat in Hispaniam, impetrauit. Ipse uero inter alia super possessione Zamoren. episcopatus et lata sententia super ipso duabus uicibus multos testes productos ab archiepiscopo Bracaren. recepit, qui de proprietate dixit neminem eorum scire aliquid, ut credebat; uerum si quis inde aliquid diceret iuri suo renuntiare nolebat, quamuis Compostellanus archiepiscopus testes prefatos, non super possessione Zamoren. episcopatus, sed super sententia tantum diceret admittendos, super qua sola commissio a parte altera impetrata et in receptione suorum testium de Zamoren. episcopatus possessione non fuerat in forma iuramenti expressum aliquid,  ut dicebat. Et quoniam dictus delegatus usque ad sententiam diffinitiuam procedens, gesta omnia sub sigillo suo ad sedem apostolicam destinauit, pretaxatam sententiam tanquam canonice latam confirmari a nobis Compostellanus archiepiscopus requirebat, non obstante quod contra commissionem de falsi suggestione uel aliis fuerat intentatum, cum nec ante sententiam obiectum fuerit nec, si ueritas illa fuisset expressa, commissionem nullatenus impedisset: nec Bracaren. intererat appellare, cum sibi per ea non fieret preiudicium que inter alios agebantur; sicut nec ultimam clausulam litterarum, que a forma communi et solita, non sensu, sed uerbis tantummodo discrepabat. Nos ergo rationibus et allegationibus, attestationibus  quoque ac instrumentis utriusque partis diligenter auditis et intellectis, uisis et cognitis, post longam discussionem et examinationem perfectam, de communi fratrum nostrorum consilio decernendo pronuntiamus, et pronuntiando decernimus, sententiam illam in nullo prorsus obsistere tibi uel Ecclesie Bracarensi. Nulli ergo, etc. diffinitionis, etc.

Datum Laterani, III Nonas Iulii



CuI. MARTINO BRACAREN. ARCHIEPISCOPO. Concordiam inter ipsum et Compostellanum archiepiscopum initam confirmat. 


Sepe contingit ex contentionibus litigantium, quod in tantum se partes laboribus aggrauant et expensis, ut non solum que uincitur, sed que uincit, tandem peniteat litigasse. Nos ergo, qui sollicitudine pastorali singulorum tenemur grauaminibus precauere, ne pre multitudine ac magnitudine questionum que inter te ac uenerabilem fratrem nostrum Compostellanum archiepiscopum uertebantur, importabile uobis grauamen incumberet, super questione de usu crucis aliquandiu  uentilata uos ad concordiam duximus inuitandos; qui nostris acquiescentes consiliis, in hunc modum concorditer conuenistis, ut uterque per prouinciam alterius uniuersam, crucem ante se faciat sine contradictione deferri. uolentes igitur ut hec forma concordie nostro mediante studio procurata inter uos et successores uestros inuiolabiliter obseruetur, eam auctoritate sedis apostolice confirmamus, statuentes ut nulli omnino hominum, etc.

Datum Laterani, II Nonas Iulii.

In eumdem modum Petro Compostellano archiepiscopo.



CuII. PRAEPOSITO S. SEuERINI, DECANO, ET L. CANONICO MAIORIS ECCLESIAE IN EUPHURDIA. Sectiones beneficiorum et successiones uetantur. 


Transmissam nobis dilecti filii H. magistri scholarum Wirseburgen. recepimus questionem, quod canonici sancti Ioannis contra Turonensis statuta concilii stipendia quatuor clericorum personis sexdecim assignarunt; ea conditione adiecta, ut quatuor tandiu essent stipendio uno contenti, donec tot morerentur quod quilibet posset integrum beneficium obtinere, quod dilecti filii nostri P. tituli Sancte Cecilie et Ioannes tituli Sancti Stephani in Celio monte presbyteri cardinales, tunc in partibus illis legationis officium exercentes, sicut  decuit, irritarunt. Iidem quoque canonici prebendam unam uu. et A. clericis sub eo tenore dederunt, ut alter succederet proximo morienti. Cum itaque successorium edictum a sanctuario Domini sit exclusum, nec illa sint in clericis sustinenda que ipse quoque leges reprobant seculares, discretioni uestre per apostolica scripta precipiendo mandamus quatenus prefatis donationibus et concessionibus, tanquam iuri contrariis, penitus irritatis, prefatos canonicos ad faciendam ordinationem canonicam et de personis idoneis monitione premissa per censuram ecclesiasticam, appellatione postposita, compellatis. Quod si omnes, etc. duo, etc.

Datum Laterani, u Nonas Iulii.



CuIII. ERMILINDAE ABBATISSAE MONASTERII S. MARIAE AQUILEGIENSIS EIUSQUE SORORIBUS, TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. De confirmatione priuilegiorum. 


Prudentibus uirginibus, etc., usque ad uerbum uocabulis. Locum ipsum in quo prefatum monasterium situm est cum omnibus pertinentiis suis. Preterea specialiter prouentus decimarum de insula, tam olei quam aliarum rerum omnium, quas illustris memorie Engelbertus comes de Goriza a Tergestin. ecclesia in feudum habuit et in manibus bone recordationis Ulrici patriarche tunc apostolice  sedis legati resignauit, sicut eas recolende memorie . . . . . quondam Tergestinus episcopus monasterio uestro rationabiliter contulit et predictus Aquilegiensis patriarcha confirmauit et uos sine controuersia possidetis: Nos denuo ad instar felicis recordationis predecessorum nostrorum Alexandri, Lucii, Urbani et Celestini Romanorum pontificum, secundum compositionem que facta est propter controuersiam que inter bone recordationis Aldigerum Iustinopolitanum episcopum et uestram Ecclesiam super prefatis decimis postea uertebatur, sicut ex utriusque partis consensu in presentia felicis memorie Gotefridi Aquilegien. patriarche terminatum esse eiusque scripto confirmatum fuisse  dignoscitur, uobis et per uos monasterio uestro in perpetuum auctoritate apostolica confirmamus. Decernimus ergo, etc. Salua sedis apostolice auctoritate, et diecesani episcopi canonica iustitia. Si qua igitur, etc.

Datum Laterani per manum Rainaldi Acheruntini archiepiscopi, cancellarii uicem agentis, uIII Idus Iulii, indictione II, Incarnationis Dominice anno 1199, pontificatus uero domini Innocentii pape III anno secundo.



CIX. ABBATI ET CONuENTUI S. CRUCIS DE WALTHAN. De confirmatione priuilegiorum. 

Iustis petentium, etc., usque ad uerbum assensu,  institutiones ecclesiarum de Nesinges et de Netlesuuille factas uobis et concessas per archidiaconum, cum sedes episcopalis uacaret, substituto episcopo concessionem ipsius postmodum approbante, que utique ecclesie in fundis uestris constructe sunt et in quibus patronatum antea habebatis, sicut eedem institutiones uobis iuste concesse sunt et uos ipsis hactenus rationabiliter ac pacifice usi estis, saluo tamen iure canonico diecesani episcopi, sicut hucusque solitus est habere, ad exemplar bone memorie C. pape predecessoris nostri auctoritate apostolica confirmamus et presentis scripti pagina communimus. Nulli ergo, etc.

Datum Laterani, Nonis Iulii.



CX. ABBATI ET FRATRIBUS ECCLESIAE SANCTAE CRUCIS DE WALTHAN. De eadem re. 


Licet ex iniuncte nobis administrationis officio uniuersas Ecclesias oculo debeamus benigniori respicere et earum tranquillitati et paci studio intendere pietatis, circa prouisionem tamen illarum que ad ius beati Petri nullo mediante pertinent, eo maiorem diligentiam habere nos conuenit, quo specialius ad nostrum regimen pertinere noscuntur. Eapropter, dilecti in Domino filii, uestris iustis postulationibus clementer annuimus et felicis recordationis Clementis pape predecessoris nostri  uestigiis inherentes, Ecclesiam uestram, in qua diuino mancipati estis obsequio, que beati Petri iuris existit, sub ipsius et nostra protectione suscipimus et presentis scripti pagina communimus. In primis siquidem statuentes ut ordo canonicus, qui secundum Deum et beati Augustini regulam in eadem Ecclesia noscitur institutus, perpetuis ibidem temporibus inuiolabiliter obseruetur. Statuimus autem ut quascunque possessiones, quecunque bona, eadem Ecclesia in presentiarum iuste et canonice possidet aut in futurum iustis modis, prestante Domino, poterit adipisci, uobis et Ecclesie uestre firma et illibata permaneant. Statuentes insuper ut quicunque in eius Ecclesie fuerit abbatem  electus, postquam munus benedictionis receperit, se non alienaturum bona ipsius Ecclesie iuramento promittat; sicut tu, fili abbas, fecisse dignosceris, cum a bone memorie Lucio papa predecessore nostro benedictionis gratiam recepisti. Sane cum possessionum uestrarum Ecclesie, quarum uobis presentatio competit, decedente pastore uacauerint, uos presbyteros, qui in eis ministrent, diecesano episcopo presentetis, qui ei in spiritualibus, uobis autem in temporalibus debeant respondere. Interdicimus insuper et auctoritate apostolica prohibemus ne aliquis in Ecclesias uestras indebitas exactiones uel grauamina, contra statuta Rom. pontificum et precipue Lateran. concilii, exercere presumat. Cum uero generale interdictum terre  fuerit, liceat uobis clausis ianuis, excommunicatis et interdictis exclusis, non pulsatis campanis, suppressa uoce, diuina officia celebrare. Nulli ergo, etc., protectionis, confirmationis, constitutionis et prohibitionis, etc.

Datum Laterani, uI Idus Iulii.



CXI. CRIM. PLACENTINO ELECTO. Electionem ipsius confirmat. 

Accedentes ad presentiam nostram dilecti filii Hugo uicedominus Maioris Ecclesie, magister Alb. Sancti Antonini canonicus et Al. prior Sancti Sauini Placentin. cum litteris dilectorum filiorum archidiaconi, cleri et populi Placentini, sua nobis  relatione monstrarunt, et hoc ipsum premisse littere continebant, quod, defuncto bone memorie episcopo Placentino, clerici eiusdem ciuitatis conuenientes in unum, et de substituendo pastore longum tractatum habentes, tandem, faciente illo qui diuisa congregat et congregata conseruat, in te uota sua unanimiter contulerint, suppliciter postulantes ut electionem de te canonice factam ratam habentes, eam curaremus auctoritate apostolica confirmare. Nos ergo, uolentes de forma electionis fieri certiores, sicut moris est approbati, de processu ipsius per uenerabilem fratrem nostrum I. Albanen. episcopum et dilectum filium I. tt. Sancte Prisce presbyterum et G. Sancte Marie in Aquiro diaconum cardinales inquiri fecimus diligenter; et tam per examinationem  nuntiorum ipsorum, quam ex decreti tenore nobis exhibiti, cognouimus euidenter electionem canonicam exstitisse. uerum, quoniam in huiusmodi duo tanquam potissima requiruntur, quod scilicet electio sit et idonea sit electi persona, quorum primum eligentium factum, secundum autem electi meritum respicit et ob hoc duplex sit examinatio necessaria, electionis uidelicet et electi; licet per examinationem premissam de forma electionis canonice redditi fuerimus certiores, tuam tamen personam, uelut absentem, examinare nequiuimus. Ceterum, quia quorumdam fratrum nostrorum assertio, qui te plenius cognouerunt, super uita pariter et scientia laudabile tibi testimonium perhibebant et hoc ipsum presumi poterat euidenter ex eo quod in ordine  Cistercien. et ad prioratus officium et ad abbatie regimen assumptus fuisti et in utroque laudabiliter conuersatus, nos tam tue persone quam Ecclesie Placentine ampliorem uolentes gratiam exhibere, de consilio fratrum nostrorum electionem ipsam, sicut canonice facta est, approbantes, eam duximus auctoritate apostolica confirmandam; confidentes in Domino et in potentia uirtutis eius quod cum honoris augmento uirtutum tibi dabitur diuinitus incrementum, quibus potenter adiutus, feliciter maiora procures, qui minoribus hactenus laudabiliter insudasti. Et quoniam ad episcopale onus pariter et honorem non duxisti absque nostra licentia transeundum, ne gregi dominico diu desit cura  pastoris, discretioni tue per apostolica scripta precipiendo mandamus quatenus ad regimen Ecclesie Placentine, tanquam sponse tibi diuinitus preparate, securus accedens, auctoritate apostolica premunitus, circa utilitatem cleri et populi tibi commissi sollicitudinem uigilantem impendas et operam efficacem, ut sub regimine tuo plus per Deum quam per hominem, sicut creditur, procurato, prefata Ecclesia, quam predecessoris tui obitus ad uesperam contristauit, de promotione tua letitia matutina recepta, spiritualibus et temporalibus proficiat institutis.

Datum Laterani, u Idus Iulii.



CXII. 


Scriptum est super hoc in eumdem fere modum clero et populo Placentin., usque ad uerbum institutis. Quocirca uniuersitati uestre per apostolica scripta precipiendo mandamus quatenus eidem electo, tanquam patri et pastori animarum uestrarum, debitam obedientiam et reuerentiam impendentes, tam circa spiritualia quam etiam temporalia sibi pareatis humiliter et deuote, recipientes firmiter et tenentes ipsius salutaria monita et precepta, ut subsidio uestre deuotionis adiutus, diuina precedente gratia et sequente, ad honorem Dei, salutem suam, utilitatem uestram et profectum Ecclesie Placentine, iniunctum sibi officium ualeat feliciter consummare

 Datum, ut supra.



CXIII. ALDIGERIO DECANO ET CANONICIS AQUILEGIEN. Deciditur controuersia decani et capituli Aquilegiensis contra suum prepositum. 

Orta nuper inter uos et dilectum filium Poponem prepositum Aquilegien. super administratione possessionum Aquilegien. Ecclesie ad canonicos pertinentium contentione non parua, cum propter hoc utroque partium ad nostram presentiam accessisset, nos uobis et ipsi preposito dilectum filium nostrum S. tt. Sancte Praxedis presb. cardinalem concessimus auditorem; coram quo fuit ex  prepositi parte propositum quod, uacante prepositura Ecclesie Aquilegien., uos eum absentem in prepositum pure ac simpliciter elegistis et electionem uenerab. fratri nostro Aquilegiensi patriarche secundum consuetudinem presentantes, postulabatis eam secundum tenorem cuiusdam transcripti, quod sumptum esse dicebatis ex priuilegio Ol. bone memorie Aquilegien. Ecclesie patriarche, auctoritate metropolitica confirmari. Cumque ipse, deliberatione premissa, requisisset a uobis utrum iuste in prepositum fuisset electus, uobis respondentibus electionem fuisse de ipso canonice celebratam, se pure recipere quod sibi iuste offerebatur, adiecit, tenoris eiusdem priuilegii et precedentis canonicorum status  ignarus. Requisitus autem postmodum ut uobis iuramento caueret ne uos ultra id quod in priuilegio predicti patriarche continebatur aliquatenus molestaret, quod id Simoniacum esset asseruit, renuntiationi uobis faciende renuntians et se negans super hoc cautionem uobis aliquam prestiturum. Deinde, patriarcha predictus electionem ipsius simpliciter confirmauit et precepit ei locum secundum predecessorum suorum consuetudinem assignari. Accepto uero postmodum a ministerialibus suis quod ad eum de iure prepositure administratio pertineret, ad uillas Ecclesie Aquilegien. accessit et officiales eum in prepositum humiliter receperunt, iuramentum ei super fideli uillicatione prestantes. Cumque postmodum regressus Aquilegiam, sibi uellet  administrationem cellarii uindicare, quasi possessionem eius per seram, quia clausum erat cellarium, apprehendit. Propter quod postmodum quidam uestrum et ipse cum eis ad nostram audientiam appellarunt, appellatione ab utraque parte denuo postmodum innouata. Ceterum, cum utraque partium in patriarche fuisset presentia constituta, licet patriarche, querenti si contra uos aliquid uellet proponere, quod nichil proponeret respondisset, sed paratus esset potius respondere quia esse se in administrationis possessione credebat, nuntius uester ad impetitione ipsius uos postulauit absolui; et uos postmodum preposito regresso Aquilegiam, uetuistis ne uos aliquatenus aggrauaret et super hoc ad eiusdem patriarche audientiam appellastis. Qui patriarcha  cum prepositum uellet inducere ne administrationi se aliquatenus immisceret, ipse ad nostram audientiam uocem appellationis emisit, unde dictam administrationem sibi dari, sicut antecessores sui eam habuerant, postulabat. uerum ad hoc fuit ex parte uestra responsum quod Ol. quondam Aquilegien. Ecclesie patriarcha, uolens necessitati canonicorum et ipsius Ecclesie consulere honestati, auctoritate felicis recordationis Alexandri pape predecessoris nostri et legationis qua fungebatur, et sua, in eadem Ecclesia communem uitam instituit et prouentus Ecclesiarum et prediorum, que prius ad preposituram spectauerant, nec non et obedientiarum redigi statuit in usus communes; preposito omni prorsus iurisdictione, potestate ac utilitate in eisdem  bonis sublata; cui tamen uassallos, ministeriales et ipsorum beneficia reseruauit, sicut in ipsius priuilegio continetur. Hanc autem ipsius patriarche institutionem et possessionem predictorum bone memorie Lucius papa predecessor noster auctoritate uobis apostolica confirmauit. Postmodum uero cum G. secundum formam priuilegii memorati electus fuisset in prepositum et etiam confirmatus, quosdam canonicorum precibus, quosdam uero terroribus adeo circumuenit, magistro scholarum a consanguineis eiusdem G. prepositi iurare coacto quod se ipsi super administratione non opponeret obtinenda, quod administrationem ipsi, salua institutione predicta et confirmatione ipsius, personaliter  commiserunt, sic tamen quod in administratione non predecessorum suorum sequeretur exempla, sed prefixam sibi a capitulo formam potius obseruaret. quod idem prepositus se fideliter impleturum fide data in manu patriarche firmauit. Eo uero uiam uniuerse carnis ingresso, ad petitionem patriarche ipsius dictum P. secundum formam institutionis predicte in prepositum elegistis et electione cum institutionis transcripto patriarche postmodum presentata et in presentia ipsius P. lecta, et exposita in Teutonico idiomate diligenter, idem P. requisitus a patriarcha si secundum formam eiusdem rescripti electionem recipere uellet, secessit in partem et institutionis tenore perlecto, per uenerab. fratrem nostrum episcopum Concordiem. respondit quod  cum esset patrimonio diues et ecclesiasticis beneficiis abundaret, de prepositura ipsa nomen uolebat solummodo et honorem, adiiciens per se ipsum quod preposituram recipere uolebat secundum institionis predicte tenorem; et secundum hoc ab eodem patriarcha de prepositura fuit postmodum inuestitus. Deinde uero, licet institutionis auctoritate predicte administrationem et possessionem predictorum omnium haberetis, ea tamen ad maiorem cautelam de patriarche, qui nunc residet, manibus suscepistis: qui etiam institutionem communis uite ante litem motam suo priuilegio roborauit. ueniens uero prepositus Aquilegiam, postulauit a uobis ut beneficium ei aliquod conferretis. Et, cum ad respondendum certum terminum statuissetis eidem,  possessiones uestras inuadere uoluit et officiales uestros contra formam iuramenti uobis prestiti iurare cegit. Propter quod prouisor uester ad sedem apostolicam appellauit; eodem prouisore possessiones retinente, ut prius, et administrationis officium exercente. uerum prepositus ad cellarium uestrum cum armatis accedens, ipsum frustra nixus est occupare; ac, cum iterum ecclesiam intrasset armatus, ex parte uestra fuit ad nostram audientiam appellatum. Tandem uero idem prepositus, ad memoratum patriarcham accedens, et appellationi et inuasioni quam fecerat in manibus renuntiauit ipsius. Cum autem idem patriarcha ex delegatione dilecti filii nostri S. tt. Sancte Praxedis presb. card. tunc apostolice sedis legati partes ad suam presentiam  conuocasset et dixisset eidem preposito ut proponeret si quid aduersus uos questionis haberet, eo respondente quod nichil contra uos proponere uellet, sed paratus esset potius proponentibus respondere, uos ab impetitione ipsius postulastis absolui et, ne possessiones uestras inuaderet, ad sedem apostolicam appellastis. Quod autem hec sibi obesse non possent pars prepositi nixa est multiplici ratione monstrare, asserens institutionem illam Ol. patriarche in ipsius non debere preiudicium retorqueri, cum obtenta fuerit contra ius commune, consuetudinem Ecclesie Aquilegiensis et institutionem patriarche Poponis, et in prepositure lesionem enormem facta fuerit prepositura uacante. Contra ius  commune: quia ex iure communi procedit ut prepositus bona Ecclesie, cuius est prepositus, administret. Contra consuetudinem Aquilegien. Ecclesie: quoniam per centum annos et ultra prepositus administrationem bonorum eius habuerat, a tempore uidelicet patriarche Poponis usque ad tempus Olrici. In enormem lesionem prepositure ipsius: quia per ipsam ius prepositure usque adeo fuerat decurtatum, ut non nisi nomen et onus relictum preposito uideatur. Preterea, si etiam institutio memorata teneret, iuri prepositi non obesset, cum per ipsam non fuerit preposito administratio expresse sublata et post eam predecessor ipsius usque ad hec tempora administrationem habuisse probetur. Nec nocet nec nocere potest quod in eadem  institutione subiungitur: Preposito omni iurisdictione, potestate et utilitate sublata, cum dictus L. predecessor noster illud in confirmationis sue litteris non apponat. Cum enim ipse in confirmatione sua quedam minuat, ut de duplici portione in uestitu conferenda decano et magistro scholarum, quedam addat, ut de his que pro uestitu canonicis conferenda fuerint, per manum unius uel plurium, qui ad hoc ordinati fuerint, conferendis, quedam corrigat, ut super uestimentis presentibus et absentibus pariter impendendis, ubi addidit, si ex rationabili causa defuerint, si quid in eadem institutione reperiatur de quo mentio in eiusdem Lucii confirmatione non fiat, id intelligitur reprobatum. Aut enim capitulum illud ei cum aliis expressum fuerat,  aut dolose suppressum. Si expressum fuit, et illud idem predecessor noster noluit confirmare, intelligitur reprobasse. Quod si suppressum fuerat, confirmatio eadem probabitur fuisse surrepta. Quod uerisimilius uidetur, cum in ipsa confirmatione de iure prepositi nichil penitus exprimatur. Preterea in eadem institutione administratio non aufertur preposito, sed iurisdictio, utilitas et potestas. Quod sane intelligendum est, ut canonicorum utilitati proficiat et iura prepositi non offendat; sic uidelicet, ut non liceat preposito contra tenorem institutionis eiusdem extra commune refectorium ministrare fratribus alimenta, uel prepositure prouentus, sicut prius, suis usibus applicare. Unde uos, uerba illa contra  prepositum minus sufficere cognoscentes, institutionem predictam uobis fecistis per patriarcham, qui nunc residet, innouari et opponi in capitulo memorato: Preposito omni iurisdictione, potestate, utilitate et dispositione sublata; et quasi conscii quod administrationis uobis officium presumpseratis indebite usurpare, institutioni patriarche predicti, ubi habebatur ut omnia bona que de prepositura, de Ecclesiis uidelicet et prediis et obedientiis prouenirent, redigerentur in usus communes utilitati uestre omnimodis profutura, dispositioni fecistis apponi. Fuit etiam ex eadem parte adiectum quod prepositus ipse quidquid ei fuisset electionis sue tempore sub quacunque forma propositum, quod sibi iuste offerebatur, se recipere  simpliciter et pure respondit. Nec adiecit secundum formam institutionis predicte, imo cum postmodum quereretur ab eo ut caueret ne quid sibi ultra formam institutionis predicte aliquatenus uindicaret, quod non caueret asseruit, quia id Simoniacam saperet prauitatem. Nec nocuit quod in prima responsione sua non contradixit expresse, cum sciret ius suum ubique durare nec adhuc plene nosset tenorem institutionis eiusdem, utpote qui in Aquilegien. Ecclesia nunquam fuerat conuersatus. Ex responsione quoque facta per Concordien. episcopum, qui responderat eum ex prepositura non querere nisi nomen solummodo et honorem, nullum iuri suo asseruit preiudicium generari, cum in hoc nomen dignitatis intellexerit et administrationis  honorem. Adiecit etiam uos esse quodammodo de Simonia confessos, cum ipsum in prepositum secundum formam institutionis predicte, ut seruaret uidelicet quod continebatur in ea, uos elegisse dixistis; cum huiusmodi conditio Simoniacam sapiat prauitatem. Ceterum pars uestra rationes inductas taliter suis rationibus repellebat, asserens quod predicta institutio et tenuerat et tenebat, cum utilitatem communem et Ecclesie respiceret honestatem et memoratus Ol. patriarcha in ea et auctoritate legationis et metropolitica usus fuerit potestate et de totius Aquilegien. capituli eadem fuerit instituta consensu. Nec oberat quod consummata fuerat prepositura uacante, cum uiuente adhuc priore preposito sepius fuerit de ipsa tractatum et successor  ipsius tanquam canonicus faciende, iam facte uero factus ipse prepositus suum expresse prestitisset assensum; cum et ante electionem et confirmationem ipsius per annum et plus, et post per septem menses et amplius, in plena et pacifica possessione iuxta ipsius institutionis formam libere fuissetis, donec eidem administrationem non tanquam canonico personaliter commisistis, sicut per testes fuerat legitime comprobatum. Per illa etiam uerba, scilicet omni iurisdictione, potestate, et utilitate sublata, omnem administrationem sublatam preposito dicebatis; cum in iurisdictione statuendi auctoritas, in potestate ministrandi facultas, et in utilitate conuertendi, sicut prius, in suos usus prepositure prouentus ei fuerit licentia denegata.  Sic enim in talibus potestas accipitur, secundum canonicas sanctiones, ut cum dicitur quod omnes res Ecclesie in episcopi potestate consistant et ad eius dispositionem pertineant; sic etiam, et secundum constitutiones legales, bona pupilli dicuntur esse in potestate tutoris. Cumque consuetudo sit optima legum interpres, qualis illorum uerborum fuerit intellectus, ex eo quod continue subsecutum est declaratur. Statim enim capitulum, ut dictum est, sine contradictione cepit administrare ante electionem G. substituti prepositi per annum et plus, et post electionem et confirmationem ipsius per septem menses et amplius administrans; imo ex tunc administrare nunquam cessauit, cum G. prepositus  non ratione prepositure sed ex commissione capituli ministrarit, sicut per testes sufficienter fuerat comprobatum; et is utique possideat, cuius nomine possidetur. Adiecistis etiam quod, etsi predicta institutio non teneret, idem tamen prepositus sibi nichilominus preiudicium irrogarat; cum secundum formam institutionis eiusdem, electionem, sicut per testes probatum fuerat, recepisset, et nichil aliud nisi nomen et honorem ex prepositure officio postularet. Nec oberat quod in confirmatione dicti Lucii predecessoris nostri de iurisdictione, potestate et utilitate sublata preposito nichil expressum exstiterat; cum non semper quod simpliciter est suppressum, intelligi debeat reprobatum, imo fortius id exprimi soleat  quod approbatis ceteris reprobatur; cum non minor in reprobatione quam in approbatione sit solemnitas requirenda. Nec fuerat Simoniacum, si eum secundum formam sepe dicte institutionis in prepositum elegistis, cum determinatio illa non conditionem denotet, sed modi uel status sit potius expressiua. Nos igitur his et aliis diligenter auditis per cardinalem eumdem que fuerant hinc inde proposita et diligentius intellectis, de fratrum nostrorum consilio ab impetitione prepositi memorati sententialiter Ecclesiam et capitulum Aquilegien. absoluimus, eidem preposito super hoc perpetuum silentium imponentes. Decernimus ergo, etc., diffinitionis, etc.

Datum Laterani, uII Idus Iulii.



CXIu. CANTUARIENSI ARCHIEPISCOPO. Ut Ecclesiis parochialibus iuste decime persoluantur. 


Peruenit ad audientiam nostram quod multi in diecesi tua decimas suas integras uel duas partes ipsarum non illis Ecclesiis, in quarum parochiis habitant, uel ubi predia habent, et a quibus ecclesiastica percipiunt sacramenta, persoluunt, sed eas aliis pro sua distribuunt uoluntate. Cum igitur inconueniens esse uideatur et a ratione dissimile, ut Ecclesie, que spiritualia seminant, metere non debeant a suis parochianis temporalia et habere, fraternitati tue auctoritate presentium indulgemus ut liceat tibi super hoc, non obst. contradictione  uel appellatione cuiuslibet seu consuetudines hactenus obseruata, quod canonicum fuerit ordinare et facere quod statueris per censuram eccle. firmiter obseruari. Nulli ergo, etc., confirmationis, etc.

Datum Laterani, II Nonas Iulii.



CXu. EIDEM. Ut onera et pensiones Ecclesiis imposite rescindantur. 

Que in derogationem sanctorum canonum attentantur, tanto potius infringi uolumus et carere robore firmitatis, quanto auctoritas uniuersalis Ecclesie, cui, licet immeriti, presidemus, ad id nos prouocat et inducit. Significasti nobis siquidem  quod plures sunt in Cantuarien. diecesi, qui contra iuris canonici sanctionem nouas pensiones Ecclesiis quibusdam imposuerunt, et ueteres temeritate presumpserunt culpabili augmentare. Cum igitur id in contemptum ecclesiastice institutionis redundet, fraternitati tue auctoritate presentium indulgemus ut liceat tibi pensiones de nouo impositas in irritum reuocare et in statum priorem appellatione remota reducere augmentatas. Nulli ergo, etc.

Datum Laterani, uI Kal. Iulii.



CXuI. SIMONI ARCHIDIACONO WELLENSI. De confirmatione priuilegiorum. 

Iustis petentium desideriis, etc., usque ad uerbum  suscipimus. Specialiter autem archidiaconatum Wellen. cum ecclesia de Iuuis et ecclesia de Subrent. ad ipsum archidiaconum pertinentibus, sicut ea iuste possidetis, etc. Nulli ergo, etc.

Datum, ut supra.



CXuII. EPISCOPO TUDENSI, DECANO ZAMORENSI ET PRIORI SANCTI ISIDORI LEGIONEN. Committitur illis cognitio cause episcopi Aurien. et abbatis atque monasterii Celle Noue. 

 Controuersiam que inter uenerabilem fratrem nostrum episcopum Aurien. ex una parte, et abbatem et conuentum Celle Noue ex altera uertebatur, super libertate ac subiectione ipsius monasterii, et  sententiis excommunicationis et suspensionis in abbatem prolatis et in monasterium interdicti, uenerabili fratri nostro Lucen. episcopo et dilectis filiis abbati de Melon. et P. Ioannis archidiacono Astoricen. commisisse recolimus fine debito terminandam. Qui, cum eis de cause meritis constitisset, ad diffinitiuam sententiam processerunt, adiudicantes subiectionem monasterii Ecclesie Auriensi, abbatem uero et monasterium ab episcopi sententiis absoluentes; quemadmodum ex ipsorum authentico nobis exhibito demonstratur; quam idem episcopus petebat auctoritate sedis apostolice confirmari. uerum ex parte dictorum abbatis et monachorum fuit propositum ex aduerso, ipsam sententiam nullius esse momenti, tanquam post appellationem prolatam  et a suspectis iudicibus et super articulo de quo lis non fuit contestata. Contra eamdem quoque alia quedam coram uobis expressius designanda nichilominus eorumdem nuntius apponebat. Quia uero nobis non constitit de premissis, causam ipsam discretioni uestre de assensu partium duximus committendam; per apostolica scripta precipiendo mandantes quatenus de prefata sententia cognoscentes, si eam inueneritis rationabiliter fuisse prolatam, confirmantes ipsam faciatis auctoritate nostra remoto appellationis obstaculo firmiter obseruari. Alioquin, ex integro de causa cognoscentes, iuxta formam prioris commissionis, quod canonicum fuerit statuatis, appellatione remota, cogentes partes per censuram ecclesiasticam,  etc. Nullis litteris obstantibus preter assensum partium, etc. Quod si omnes, etc. duo, etc.

Dat. Lat., u Idus Iulii.



CXuIII. ABBATI ET CONuENTUI DE WALTHAN. De presentatione clericorum. 

Cum uos et Ecclesia uestra, in qua estis de noue plantationis origine et assumptione religionis Dei obsequio mancipati, de gratia sedis apostolice tanquam speciales filii, specialibus merueritis priuilegiis honorari, prouidere uolumus ne in his que de  iure et dudum obseruata consuetudine obtinetis, iniuste uexationis dispendium subeatis. Ut itaque religio que in Ecclesia uestra laudabili noscitur inchoata principio, bonis secundum Deum progressibus amplietur et uos a matre uestra Ecclesia Romana iura uestra sentiatis illibata seruari, ad exemplar bone memorie Celestini pape predecessoris nostri presentibus litteris uobis duximus indulgendum ne in Ecclesiis ad representationem et ordinationem uestram spectantibus aliqui clerici, nisi a uobis presentati fuerint, ordinentur, uel ad earum regimen preter assensum uestrum et conniuentiam admittantur. Si uero contra hec ausu temerario aliqui uenire presumpserint, et iura uobis debita sibi usurpare tentauerint, factum et presumptionem  eorum uiribus carere decernimus, et per uos auctoritate apostolica, qui taliter intrusi fuerint, concedimus amoueri; nisi forte, quod absit! presentationem et ordinationem eorum constiterit uos malitiose differre. Nulli ergo, etc., indulgentie nostre, etc.

Datum Laterani, III Nonas Iulii.



CXIX. EISDEM. De procurationibus immodicis reprimendis. 

 Ad notitiam apostolatus nostri peruenisse noueritis quod archidiaconi et officiales eorum contra statuta Lateran. concilii ad Ecclesias uestras maiore quam debeant numero euectionis accedunt,  et aliis eas grauaminibus indebite opprimentes ita graues in procurationibus suis existunt, quod nonnunquam longi temporis uictum breuis hora consumat. Eapropter, ne de cetero talia prefati archidiaconi uel officiales eorum attentare presumant, ad exemplar bone memorie Celest. pape predecessoris nostri auctoritate presentium districtius inhibemus. Et si ab huiusmodi grauaminibus non duxerint abstinendum, liceat uobis receptiones, exactiones et procurationes indebitas denegare. Quod si propter hoc interdicti uel excommunicationis sententiam in clericos uel Ecclesias uestras temere iaculari presumpserint, indulgemus uobis ut eam non teneamini, utpote latam contra sedis apostolice  statuta, seruare. Nulli ergo, etc. inhibitionis et indulgentie nostre, etc.

Datum, ut supra.



CXX. EISDEM. De confirmatione priuilegiorum. 

Incumbit nobis ex debito pastoralis officii, etc. usque ad uerbum annuimus et prefatum monasterium, quod specialiter beati Petri iuris existit, in quo diuino mancipati estis obsequio, sub beati Petri et nostra protectione suscipimus et presentis scripti pagina communimus. Libertates preterea et immunitates  antiquas et rationabiles consuetudines monasterio uestro per priuilegia Romanorum pontificum et scripta regum et principum preuia ratione concessas et hactenus obseruatas ratas habemus et eas perpetuis temporibus illibatas permanere sancimus. Decernimus ergo, etc. protectionis et concessionis, etc.

Datum Laterani, Nonis Iulii.



CXXI. EISDEM. De eodem argumento. (Laterani, uI Id. Iulii.

Feruor religionis et deuotionis uestre nos mouet propensius et inducit ut preter commune debitum petitiones uestras, que rationi conueniunt, debeamus  libenter admittere et utilitati monasterii uestri, quod ad iurisdictionem beati Petri et nostram specialiter pertinet, pastorali sollicitudine prouidere. Eapropter, etc. usque ad uerbum assensu, auctoritate uobis apostolica indulgemus quod si episcopi in quorum diecesi ecclesias parochiales habetis in fata concesserint, et Ecclesias uestras interim uacare contigerit, capellani in ipsis instituendi, ne ordinationes Ecclesiarum inutiliter differantur, ad presentationem uestram ab eo qui, sede uacante, uices episcopi debet de iure supplere, sine contradictione qualibet admittantur, qui uobis de temporalibus, episcopis uel eorum officialibus de spiritualibus debeant respondere. Adiicimus etiam quod, sicut rationabili consilio et prouidentia capituli  uestri ecclesiam de Windesores ad cellarium et ecclesiam de Alricheseia et ecclesiam de Herford et ecclesiam de Nesinges ad uestimenta fratrum uestrorum inuenienda, ecclesias uero de Epinges et de Wdeford et de Neclesuuelle et de Luchenton ad usus sacristie uestre de assensu diecesani episcopi assignastis, ita uobis uestrisque successoribus in perpetuum permaneant ad hos usus. Et ne in posterum hec assignatio uestra possit uel debeat in aliquo mutilari, ipsam auctoritate apostolica confirmamus et pres., etc. Decernimus ergo, etc. concessionis et confirmationis, etc.

Datum Laterani, uI Idus Iulii.



CXXII. FRATRI RAINERIO, APOSTOLICAE SEDIS LEGATO. Creat ipsum legatum apostolice sedis in nonnullis prouinciis Gallicanis. 


 Licet solite solitudinis locum affectes, fugans uel fugiens potius tumultus secularium potestatum, ut Rachelis fouearis amplexu et in lege diuina iugiter mediteris, sedens secus pedes Domini cum Maria, cum tamen in lege mandatorum ipsius legeris quod obedientia preferenda sit uictimis, et proximum diligere debeas ut te ipsum, nec potes nec debes sic uiuere soli tibi ut uel recedas ab obedientia presidentis uel proximorum salutem negligere uidearis, sed a contemplatione Marie ad actionem  Marthe teneris saltem ex obedientie uirtute descendere, ut in Lia Rachelis sterilitatem tua predicatione fecundes, dum quod in solitudinis et claustri silentio didicisti, iuxta mandatum euangelicum predicaueris super tecta, et talenta tibi credita erogaueris ad usuras. Nos autem, qui, licet immeriti, uices eius tenemus in terris qui discipulis suis officium predicationis iniunxit: Ite, inquiens, in orbem uniuersum, predicate Euangelium omni creature, plene de tua conscientia et religione confisi, plene tibi legationis officium per Ebredunensem, Aquensem, Arelatensem et Narbonensem prouincias duximus committendum; corrigendi et statuendi tam in monasteriis quam aliis Ecclesiis que correctione uel institutione cognoueris indigere, audiendi  et decidendi uel etiam committendi causas et absoluendi eos qui, ob uiolentam manuum iniectionem in clericos, uinculo sunt excommunicationis astricti, si ex iniectione tali uel enormis lesio uel homicidium non fuerit subsecutum; confutandi hereticos et cogendi eos redire ad catholice fidei unitatem et plene legationis officium super his et aliis exsequendi et percellendi pena canonica contumaces, indulgentes tibi auctoritate apostolica liberam facultatem. Nulli ergo, etc. concessionis, etc.

Datum Laterani, Iu Idus Iulii.



CXXIII. ARELATEN. ARCHIEPISCOPO ET SUFFRAGANEIS EIUS Ut Rainerium sedis apost. legatum reuerenter et benigne tractent. 


Is, cuius omnes uie misericordia sunt et ueritas, testante Psalmista; cuius omnia uerba doctrinam sapiunt salutarem, cuius opus exemplum nobis uite sanctioris ostendit, licet solo uerbo uirtutis sue possit et poterit uniuersa, utpote qui dixit et facta sunt, mandauit et creata sunt, operarios tamen in uineam suam et messem induxit et, preter sacrum duodenarium discipulorum numerum quibus potestatem ligandi contulit. et soluendi, alios septuaginta duos elegit, et binos illos ad predicandum direxit, indulta eis calcandi super scorpiones et regulos potestate, nobis relinquens exemplum ut uestigia eius, quantum fragilitas humana permittit, in  debite humilitatis deuotione sequamur. Hoc sane apostolica sedes, que cunctarum Ecclesiarum a Domino in beato Petro magisterium obtinuit et primatum, assidua meditatione reuoluens, multos in partem credite sollicitudinis euocauit, ut in diuersis mundi partibus per eorum presentiam ipsius absentia suppleretur et defectum unius multorum releuaret affectus, quorum sollicitudo diligens et sollicita diligentia expeditius in singulis prouinciis et eradicaret noxia et profutura plantaret. Nos etiam, qui, licet immeriti, uicem Christi tenemus in terris, nostram insufficientiam attendentes, quorum mentem diuerse diuersarum Ecclesiarum iugiter necessitates urgent, quorum corpus  assidui conquerentium clamores affligunt, preter eos quibus pars est sollicitudinis nostre commissa, cum necessitas exigit, uel requirit utilitas, in diuersas prouincias legatos a nostro latere destinamus, quibus tanto amplius credatur a subditis, quanto specialius eis apostolice sedis auctoritas delegatur. Dilectum itaque filium nostrum fratrem Rainerium, uirum uite probate ac conuersationis honeste, Deo et hominibus obtentu sue religionis acceptum, cuius scientiam et industriam in similibus iam sumus experti, commisso ei plene legationis officio ad partes uestras duximus destinandum, ut euellat que euellenda cognouerit et plantet que plantatoris cognouerit officio indigere, specialiter autem et precipue ad confutandam hereticam prauitatem assurgat  et scorpionum illorum aculeos omnipotentis Dei uirtute reprimat et conculcet, qui uirus draconis in aureo calice Babylonis propinant, habentes, secundum Apostolum, speciem pietatis, uirtutem autem eius penitus abnegantes; quorum principium religionem palliat, medium non docet sed seducit indoctos, finis perpetuum interitum comminatur: qui etiam secundum euangelicam ueritatem ad nos ueniunt in uestimentis ouium, intrinsecus autem sunt lupi rapaces. Monemus igitur fraternitatem uestram et exhortamur in Domino, ac per apostolica uobis scripta districte precipiendo mandamus quatenus eumdem legatum sicut personam nostram recipientes humiliter et deuote, que ipse inter uos statuenda duxerit seu etiam corrigenda recipiatis humiliter, et  inuiolabiliter obseruetis; presertim autem contra hereticos taliter ipsi curetis adesse, ut per sollicitudinem uestram et diligentiam eius, uobis cooperantibus, de partibus uestris gens exstirpetur iniqua, et confutata hereticorum perfidia, doctrina preualeat salutaris, et falsis dogmatibus reprobatis, uiuat et inualescat apud uos ueritas in eternum.

Datum Laterani, Nonis Iulii.

In eumdem modum Narbon. archiepiscopo et suffraganeis eius, Aquen. archiepiscopo et suffraganeis eius, Ebredunen. archiepiscopo et suffraganeis eius.



CXXIu. DECANO ET CAPITULO AQUILEGIENSI. Ut prepositum suum spoliatum restituant. 


Constitutus in presentia nostra dilectus filius P. Ecclesie uestre prepositus sua nobis conquestione monstrauit quod uos ipsum uilla de Dranis, que est inter beneficia uassallorum, ad ipsum ratione prepositure de iure spectante, sicut in priuilegiis uestris perspeximus contineri, pretermisso iuris ordine contra iustitiam spoliastis, eam uenerabili fratri nostro patriarche uestro motu proprie uoluntatis, in dicti prepositi preiudicium, assignantes. Cum itaque non sit alicui consulendum cum alterius detrimento, uniuersitati uestre per apostolica scripta mandamus et districte precipimus quatenus prefatam uillam cum omnibus pertinentiis suis et fructibus inde perceptis et omni integritate in qua tempore  donationis exstitit, memorato preposito restituere non tardetis; famulos quoque a suis predecessoribus infeudatos quo minus dictus prepositus instituere possit et etiam infeudare, prout ad ipsum de iure pertinet, impedire minime presumatis. Alioquin, dilecto filio G. Tergestino electo precipiendo mandamus ut ipse uos ad ea que premisimus, prout iustum fuerit, per censuram ecclesiasticam appellatione remota compellat. Nullis litteris, etc.

Datum Laterani, Iu Idus Iulii.



CXXu. POPON. CANONICO FRISAGEN. Ut prebende sue fructus percipiat. 

Cum de consuetudine Frisagen. ecclesie fructus  prebende tue proponaris hactenus, sicut et alii canonici faciunt, libere percepisse, nolentes ut super his iuri tuo processu temporis preiudicium generetur, ut eos de cetero, sicut fecisti hactenus, percipere ualeas et habere, non obstante si quid in absentia tua factum est in preiudicium tuum contra priorem consuetudinem Ecclesie memorate, auctoritate tibi presentium indulgemus. Nulli ergo, etc.

Datum Laterani, II Idus Iulii.



CXXuI. ABBATI ET CONuENTUI DE WALTHAN. 

Cum a nobis petitur, etc. usque ad uerbum assensu, ius quod habetis in ecclesia de Scerninges, sicut illud iuste et canonice possidetis, auctoritate  uobis apostolica confirmamus et presentis scripti patrocinio communimus. Nulli ergo, etc.

Datum Laterani, XuI Kal. Iulii.



CXXuII. EISDEM. 

Iustis petentium, etc. usque ad uerbum assensum, Ecclesiam de Lamburn. quam ex concessione diecesani episcopi obtinetis, sicut illam iuste ac pacifice possidetis et in authentico scripto diecesani episcopi confecto exinde plenius continetur, uobis et per uos monasterio uestro auctoritate apostolica confirmamus et presentis scripti patrocinio communimus. Nulli ergo, etc.

 Datum, ut supra.



CXXuIII. 

Cum a nobis petitur, etc. usque ad uerbum assensu, ecclesiam de uurengle uobis a uenerab. fratre nostro Lincolnien. episcopo concessam, sicut eam iuste et canonice possidetis, etc. Nulli ergo, etc.

Datum Laterani, XuII Kal. Iulii.



CXXIX. 

Iustis petentium, etc. usque ad uerbum assensu, ecclesiam Sancti Andree de Geiste, ecclesiam omnium sanctorum de Geistetorp, ius quod habetis in ecclesia Sancti Petri de Wdennorton, sicut ea iuste  ac pacifice possidetis, et in authentico scripto diecesani episcopi confecto exinde plenius continetur, uobis et per uos monasterio uestro auctoritate apostolica confirmamus, etc. Nulli ergo, etc.

Datum Laterani, XuI Kalendas Iulii.



CXXX. ARCHIEPISCOPO CANTUARIENSI, DE CERESIA ET DE CIRESTRIA ABBATIBUS. Ut abbatem S. Crucis legitime constitutioni per papam approbate obedire cogant. 

Ad audientiam apostolatus nostri noueritis peruenisse quod cum olim tam a dilecto filio abbate Sancte Crucis de Walthan quam capitulo suo communi  consilio fuerit ordinatum pecuniam eorum integre in uno marsupio congregari et seruari per duos uel tres canonicos ad hoc per eosdem abbatem et capitulum uoluntate unanimi deputatos, qui in presentia ipsius abbatis et dilectorum filiorum prioris et subprioris nec non et trium aliorum de senioribus per eumdem abbatem et capitulum electorum singulis tribus mensibus de predicta pecunia redderent rationem, constitutione ipsa postmodum a sede apostolica confirmata, sepedictus abbas, capituli sui non requisito assensu, et custodes eligit et computationem solus recipit propria uoluntate. Unde nos eidem abbati per scripta nostra mandauimus ut constitutionem ipsam studeat, sicut sine prauitate facta est, inuiolabiliter obseruare, ne utilitatem Ecclesie  uideatur in aliquo impedire. Quocirca discretioni uestre per apostolica scripta mandamus quatenus si sepedictus abbas iuxta mandatum nostrum constitutionem predictam obseruare neglexerit, uos eum ad obseruationem eiusdem auctoritate presentium per censuram ecclesiasticam, sicut iustum fuerit, appellatione remota, cogatis. Quod si omnes, etc. tu, frater archiepiscope, etc.

Datum Laterani, Nonis Iulii.



CXXXI. CANTUARIENSI ARCHIEPISCOPO ET EPISCOPO ROFFENSI. 

Sicut dilecti filii abbas et conuentus de Walthan  nobis significare curarunt, quidam, quos uobis propriis nominibus designabunt, libertatem eis et monasterio eorum ab apostolica sede concessam presumptuosa temeritate infringunt, ipsis alias damna grauia et iniurias irrogando. Ideoque fraternitati uestre per apostolica scripta mandamus quatenus eorumdem molestatores iniustos, ut ab ipsorum grauamine et indebita infestatione quiescant, permittentes eos pacifice frui libertate sibi ab apostolica sede concessa, per censuram ecclesiasticam appellatione postposita compellatis. Nullis litteris, etc. Quod si ambo, etc. alter, etc.

Datum Laterani, XuI Kal. Iulii.



CXXXII. ABBATI ET CONuENTUI DE WALTHAN. Ecclesia confirmatur monasterio. 


Iustis petentium, etc. usque ad uerbum assensu, ecclesiam de Badburgeham, quam ex concessione diecesani episcopi obtinetis, sicut illam iuste ac pacifice possidetis et in authentico scripto eiusdem episcopi confecto exinde plenius continetur, uobis et per uos monasterio uestro auctoritate apostolica, etc. Nulli ergo, etc.

Datum Laterani, Nonis Iulii.



CXXXIII. PETRO COMPOSTELLANO ARCHIEPISCOPO. Ut inter Ecclesiam Compostellanam et Bracarensem inita transactio obseruetur. 


 Licet unum sit corpus Ecclesie, in quo Christus est caput, et uniuersi fideles sunt membra, ille tamen qui a Christo petra dictus est Petrus, etiam a Christo capite uocatus est caput, ipso testante, qui ait: Tu uocaberis Cephas . Quod secundum unam interpretationem exponitur caput: quia, sicut plenitudo sensuum abundat in capite, ad cetera uero membra pars aliqua plenitudinis deriuatur, ita ceteri uocati sunt in partem sollicitudinis, solus autem Petrus assumptus est in plenitudinem potestatis: ad quem, uelut ad caput, maiores Ecclesie cause non tam constitutione canonica quam institutione diuina merito referuntur:  inter quas illa non minima reputatur que inter Compostellanam et Bracaren. Ecclesias super quatuor episcopatibus, uidelicet Colimbriensi, Lamecensi, uisensi et Egitaniensi, ex delegatione sedis apostolice longo fuit tempore sub diuersis iudicibes uentilata: quam nos auctore Domino, te, frater archiepiscope Compostellanensis, et uenerabili fratre nostro M. Bracarensi archiepiscopo pro diffinitione huius cause presentibus, exacta diligentia curauimus terminare. Petebas siquidem a dicto Bracaren. archiepiscopo quatuor prefatos episcopatus, asserens eos ad Compostellanam Ecclesiam iure metropolitico pertinere. Tuam autem intentionem fundare multipliciter nitebaris, per priuilegia,  per concilia, per historias, per diuisiones, per famam et per sententiam. uolens enim apostolica sedes Compostellanam Ecclesiam pro reuerentia beati Iacobi apostoli, cuius uenerandum corpus in ea conditum requiescit, speciali priuilegio decorare, dignitatem Emeritensis metropolis, que peccatis exigentibus a longis retro temporibus usque nunc barbarica tenetur feritate captiua, eidem Ecclesie cum integritate Lusitanie prouincie liberali concessione donauit, sicut priuilegia felicis mem. Calixti pape predecessoris nostri liquido protestantur, tres de suffraganeis episcopatibus exprimens nominatim, uidelicet Colimbriensem, Salamantinensem  et Abulensem, qui soli tunc in confessione Christiani nominis permanebant; ceteros autem generali donatione concludens. Hos autem episcopatus, de quibus questio uertebatur, ad Emeritensem pertinuisse metropolim per Emeritense nitebaris concilium demonstrare: in quo duodecim episcopi, qui conuenerant, se omnes esse de Lusitania prouincia profitentur, dicentes in primo capitulo: Conuenientibus nobis omnibus Lusitanie prouincie episcopis, etc. qui post uniuersa statuta concilii, omnes cum suo metropolitano subscribunt, tam ex nomine sedium quam etiam ex nomine personarum; inter quos Colimbriensis, Egitaniensis et Lamecensis expresse subscribunt. In octauo quoque capitulo eiusdem concilii continetur, quod, supplicante sancte  memorie Orontio episcopo, rex Recessundus inductus est ut reduceret atque restauraret episcopos huius prouincie Lusitanie ad sue prouincie nomen atque concilium; et sic demum secundum canonicas regulas decreto synodico, iudicii formula et sue clementie confirmatione ad nomen prouincie suamque metropolim sunt reducti. Quibus uerbis indubitanter exprimi asserebas quod hi quatuor episcopatus, qui usque tunc fuerant sub nomine prouincie Gallecie, per sententiam sunt reducti synodicam; quorum unus uidelicet ex reductis exprimitur fuisse Selua Egitaniensis episcopus, qui est unus de quatuor, quos omnes eadem questio apprehendit. Et ad maiorem expressionem, in subscriptionibus, post metropolitanum, Selua primus  cum tali adiectione subscribit. Ego Selua Egitanien. episcopus pertinens ad metropolim Emeriten., una cum archiepiscopo meo Proficio subscribo. Et quisque sequentium dicit ita similiter subscribo, intelligens totum cum uerbo, id est, pertinens ad Emeritensem metropolim. Isidorus autem in Chronicis de Gothis, titulo de Sueuis, testatur quod Remismundus ad Lusitaniam transiit, Colimbriam pace deceptam diripit, Ulixbona quoque ab eo occupatur. Per quod uidetur ostendi quod tam Colimbria quam Ulixbona consistit in Lusitania. Plinius quoque narrat in libro secundo naturalis Historie, circa finem, quod Durius e maximis Hispanie fluminibus iuxta Numantiam lapsus, dein Lusitanos a Gallecis disterminat.  Per quod aperte monstratur quod cum quatuor episcopatus predicti sint ultra Durium, non in Gallecia, sed in Lusitania sunt prouincia constituti. Diuisiones etiam multas produxisti de locis, ut asseris, non suspectis assumptas et exhibitas sub testimoniis et sigillis authenticis: que connumerant hos quatuor episcopatus inter Emeritensis Ecclesie suffraganeos, et eosdem ipsi metropoli euidenter assignant. Per testes etiam ab aduersa parte productos ostendere uoluisti quod publica fama testatur hos episcopatus ad Emeritam spectauisse. Felicis quoque memorie Celestinus papa predecessor noster, cum in minori ordine constitutus legationis officio in Hispania fungeretur, de hac causa  cognoscens, pro Compostellana ecclesia contra Bracarensem sententiam promulgauit, sicut per multos testes tu ipse nixus es comprobare. uerum ex aduerso dictus Bracarensis archiepiscopus rationes huiusmodi friuolas asseuerans, nixus est eas multipliciter infirmare, proponens quod priuilegia donationis per suppressionem ueritatis et falsitatis expressionem a Calixto papa fuere subrepta. Suppressum est enim uerum in illis de duobus precedentibus priuilegiis, que felicis recordationis Paschalis papa super redintegratione ipsorum episcopatuum concesserat in perpetuum Ecclesie Bracarensi. De possessione quoque quam eo tempore in prefatis episcopatibus Ecclesia Bracarensis habebat: quorum alterum per priuilegia, reliquum uero per testes  et instrumenta sufficienter ostendere satagebat. Expressum autem erat in illis falsum in eo quod Colimbriensis episcopatus dicebatur ad Emeritam pertinere, cum idem Bracarensis multis rationibus astruere niteretur tam Colimbriensem quam tres alios episcopatus ad metropolim respicere Bracarensem. In tantum enim Paschali pape, qui priuilegia super redintegratione predictorum episcopatuum Ecclesie Bracarensi concessit, constitisse uidetur hos episcopatus ad eamdem Bracarensem Ecclesiam pertinere, quod ipse in litteris quas direxit Gunsaluo Colimbriensi episcopo, manifeste testatur quod constat Colimbriensem Ecclesiam in Bracarensis prouincie catalogo contineri. Unde, quia Toletanus archiepiscopus ad mandatum ipsius Colimbriensem  episcopum non restituerat Ecclesie Bracarensi, priuauit ipsum legationis officio, ut Bracarensis archiepiscopus liberius in prouincia sua iustitiam exerceret. Emeritense uero concilium  non esse authenticum multipliciter asserebat; tum quia non inuenitur in aliquo authentico libro inter alia concilia contineri; tum quia nec constructionem nec sensum, nec latinitatem in plerisque locis continere probatur: tum etiam quia contra canonicas sanctiones et apostolice sedis primatum aliquid uidetur in eo esse statutum contra episcopum qui non uenerit ad concilium, ut uidelicet a metropolitano debeat in cella retrudi. Per undecimum quoque Toletanum concilium, quod constat authenticum,  nitebatur illud Emeritense concilium improbare ratione temporis quod in utroque reperitur expressum, cum simul utrumque stare non possit, obiiciens contra illud nonnullas alias rationes. Historias autem inductas sane ac ueraciter intellectas nichil ad propositum ualere dicebat, sicut et per quasdam alias historias ostendere nitebatur; cum et iudex ecclesiasticus ad gentiles presertim historias non debeat se conuertere, quando per constitutiones canonicas uel scripta Romanorum pontificum aut sacras auctoritates doctorum, ecclesiasticum potest negotium terminare. Diuisiones etiam quas pro se pars tua induxit, inualidas asserebat; tum quia longe plures et euidentiores diuisiones  pro sua sunt parte producte; tum etiam quod in eodem quaterno quem contra sepedictum Bracarensem archiepiscopum produxisti, Lucense concilium est inuentum: in quo episcopatuum Gallecie fuit facta diuisio, per quam episcopatus, de quibus agitur, ad Galleciam prouinciam pertinere monstrantur. Famam uero dicebat contra se nullatenus esse probatam; sed nec sententiam prefati legati alicuius fuisse momenti, cum in scriptis non inueniatur fuisse redacta, quamuis super tanto dicatur negotio fuisse prolata. Unde nec nomen sententie habere meretur. Nec obstat si forte dicatur quod fuerit amissa: quia qui casum allegat, debet casum probare. Testes autem qui de ipsa loquuntur sententia, inter se omnino discordant, et  in dicto et in tempore et in loco. Preterea, cum talis sententia non intelligatur super proprietate fuisse prolata , patet quod illa sententia super possessione duntaxat causa contumacie fuit lata: quod ipsi testes magis dicere comprobantur. Unde, cum Bracarensis Ecclesia se postea iudicio presentauerit et causa postmodum fuerit ab apostolica sede commissa,  mora purgata talis sententia exspirauit. His aliisque rationibus intentionem tue partis multipliciter elidere nitebatur. Unde, licet auctore non probante, is qui conuenitur, etsi nichil prestiterit, absoluatur, ad ostendendam tamen euidentius sue partis iustitiam, hos episcopatus ad Bracarensem metropolim pertinere satagebat ostendere, per priuilegia uidelicet et concilia, confessiones et diuisiones, prescriptiones et instrumenta. Si enim priuilegia priuilegiis conferantur, sua dicebat priuilegia debere preferri, cum et plura sint numero, decem uidelicet Romanorum pontificum, inter que post tria priuilegia Paschalis II, est et priuilegium Calixti pape, qui nominatim hos episcopatus redintegrauit  et confirmauit Ecclesie Bracarensi. Quorum uidelicet priuilegiorum septem sunt redintegrationis et confirmationis; tria uero sequentia, uidelicet Eugenii et Adriani, et Alexandri, sunt etiam concessionis perpetue, per que totum uidetur negotium diffiniri. In secundo uero Bracarensi concilio, de quo non dubitatur quin sit authenticum, continetur expressum quod episcopi Gallecie cum suis metropolitanis ad illud concilium conuenerunt, et in eorum numeratione isti quatuor continentur; qui post statuta concilii cum aliis cepiscopis tam ex nomine personarum quam ex nomine sedium expresse subscribunt. Unde liquido patere dicebat quod ex Gallecie sunt prouincie et ad metropolim pertinent Bracarensem. Confessus es etiam tu ipse  frequenter in iure quod omnes episcopi, qui primo Bracarensi concilio affuerunt, indubitanter pertinent ad metropolim Bracarensem. Sed per quoddam capitulum secundi concilii Bracarensis aperte probatur quod hi quatuor interfuerunt primo concilio Bracarensi, cum ad secundum concilium Bracarense conuenisse dicantur episcopi tam ex Lucensi synodo quam etiam Bracarensi, et inter eos qui ex Bracarensi synodo conuenisse dicuntur isti quatuor nominantur. Porro secundum Bracarense concilium non precessit Bracarensis synodus, nisi prima. Constat ergo quod isti quatuor fuerunt in prima synodo Bracarensi. Unde uidetur colligi manifeste quod isti quatuor iuxta premissam confessionem tuam indubitanter pertinent ad Ecclesiam Bracarensem.  Scriptura quoque Lucensis concilii, que continetur in libro a tua parte producto, indicat hos quatuor episcopatus, secundum diuisionem quam facis, ad Bracarensem metropolim pertinere. Quam etiam diuisionem tres Romani pontifices dicuntur in priuilegiis Bracarensi Ecclesie confirmasse. Pluralitatis quoque ratio, secundum quam dicitur quia preualet sententia plurimorum, diuisiones suas, que longe plures sunt numero, prefert diuisionibus partis tue. Sed et ratione temporum ei [f. tibi] perpetuum silentium imponere nitebatur; cum a primo Bracarensi concilio usque ad Emeritense concilium per spatium centum et septem annorum hos quatuor episcopatus Bracarensis Ecclesia deberet possedisse. A tempore quoque  Paschalis II, qui hos episcopatus redintegrauit Ecclesie Bracarensi, usque ad tempora trium iudicum quibus hec causa fuit primo commissa, prescriptionis tempus constat fuisse completum, per quod Ecclesia Bracarensis hos episcopatus iuxta suam assertionem inconcusse possedit. Rescripta quoque Paschalis transmissa Toletano archiepiscopo et episcopo Colimbriensi, de quibus est superius prelibatum, idipsum, ut asserit, euidenter ostendunt. Porro tu respondebas quod post latam pro te ab apostolice sedis legato sententiam, iam non tenebaris ad has aut alias rationes que contra rei iudicate auctoritatem inducebantur aliquid respondere; nisi quod sine preiudicio tuo, licet ex  abundanti satisfacere sustinebas, asserens possessionem Bracarensis Ecclesie per testes non esse probatam, cum quidam testium ad probationem inueniantur inutiles, alii uero probentur mendaces. Littere quoque Paschalis, quibus eamdem possessionem astruere satagebat, contrarium potius astruere uidebantur. Sed et priuilegia Paschalis eiusdem, que sue concessionis priuilegium precesserunt, in multis reprehensibilia denotabas; primo secundum formam, et in bulla et in scriptura; secundo iuxta continentiam et in enumeratione sedium et in falsitate suggestionum. Persona quoque que illa priuilegia, uidelicet secundum et tertium, impetrauit, merito sue prauitatis reddidit illa suspecta, Mauritius scilicet, qui postea fuit  heresiarcha, in apostolicam sedem intrusus; qui qualis exstiterit, littere Gelasii pape misse ad uiennensem archiepiscopum aperte depingunt. Preterea contra rei iudicate auctoritatem impetrata sunt illa rescripta, sicut probatur per Emeritense concilium; in quo per decretum synodicum et iudicii formulam secundum canonicas regulas illi episcopi uidentur fuisse reducti. Postremo dicti legati sententia lata est contra ipsa. Quibus, si tunc fuerunt exhibita, derogatum est per sententiam. Si autem exhibita non fuerunt, occasione instrumentorum nouiter repertorum auctoritas rei iudicate non potest ulterius attentari. Tua uero priuilegia multipliciter asserebas omni suspicione carere, quorum ueritas constat ex apostolice sedis  archiuiis, in cuius regestis fideliter continentur: que aduerse partis priuilegiis comparata, certa debent ratione preferri; quia tua sunt priuilegia donationis certa et absoluta; sua uero sunt priuilegia confirmationis seu redintegrationis, conditionalia tantum et respectiua. Nec oportebat in tuis priuilegiis fieri mentionem suorum precedentium, quibus nichil iuris acquirebatur quod istis posset obsistere, cum et alias nullius debeant reputari momenti. Nam inter scripturas que parilitatis aliquid habere uidentur, scilicet in litteris commissoriis, inuenitur hoc obseruari. Secundum uero Bracarense concilium, quod in superficie tantum dicebas tibi posse aliquatenus obuiare, fideliter intellectum asserebas tibi nequaquam obsistere, cum illa uerba quibus  episcopi Gallecie dicebantur ad aliud concilium conuenisse, notarii tantum seu compilatoris exstiterint: que non habent auctoritatem concilii, cum in toto concilio nichil inueniatur statutum uel factum omnino quod ad recognitionem pertineat, ut isti sint de Gallecia uel ad metropolitanum Gallecie quoquo modo pertineant. Respondebas etiam aliter, quod quia rex Gallecie, ut ex ueteribus constare dicebas historiis, occupauerat de prouincia Lusitanie has quatuor ciuitates, ad eas sui regni nomen extenderat, ut per quamdam equiuocationem totum etiam regnum Gallecie diceretur; et ita non secundum limitationem prouincie, sed secundum occupationem regni, dicti sunt illi episcopi de Gallecia.  Quod inde maxime comprobari dicebas, quia postquam illa regnorum scissura, que huic nominationi causam prestiterat, est sublata, reducte sunt he ciuitates ad sue nomen prouincie; ut iam non Gallecie, sed Lusitanie nominentur, sicut aperte probari dicebas ex sequenti postea Emeritensi concilio, in quo dicuntur ad prouincie sue nomen reducti. Nec ex eo probantur ad Bracarensem metropolim pertinere, quia interfuerunt concilio Bracarensi, uel etiam subscripserunt, cum constet Narbonensem per multa tempora uenisse ad concilia Toletana; nec tamen Toletana metropolis aliquid iuris habuit in Ecclesia Narbonensi; sed mandato regum illa fiebant: quod magis uiolentum  quam iustum presumitur exstitisse. Predictam uero confessionem, qua recognouisti in iure omnes episcopos qui interfuerunt primo concilio Bracarensi indubitanter ad Bracaren. metropolim pertinere, in nullo tibi posse preiudicare dicebas; quia siue concilium intelligantur persone, siue statuta, stare non potest quod ad secundum Bracarense concilium episcopi tam de Lucensi quam de Bracarensi concilio conuenissent; sed per illam enormitatem, que statuta fuit in suo Lucensi concilio, mandauerat rex propter dilationem prouincie, ut sex episcopatuum sui regni pontifices facerent concilium apud Lucum, et sex alii apud Bracaram. Et ideo dicebantur sex ad unum concilium et sex ad aliud pertinere et de utroque concilio apud Bracaram,  quasi de utraque concilii assignatione, uenisse. Cuiusmodi significationem nominis approbari dicebas ex epistola quam Martinus Bracarensis archiepiscopus ex certa scientia dirigit ad episcopos Lucensis concilii, non quod tunc celebraretur ibi id concilium, cum idem M. legatur illi concilio affuisse, sed ad episcopos qui tenebantur ex predicto regis mandato temporibus suis illuc ad concilium conuenire. Emeritense uero concilium authenticum esse multis rationibus astruebas: tum quia cum aliis conciliis continetur in libro qui Corpus canonum appellatur, quem Alexander papa per interlocutionem authenticum approbauit: tum quia de ipso concilio sumptum est illud capitulum  , Priscis quidem canonibus, quod continetur  in corpore Decretorum. Unde, respondens ad rationes premissas, que contra hoc concilium sunt obiecte, omnes quasi friuolas ostendere nitebaris. Diuisiones autem que pro Bracarensi Ecclesia sunt producte, omnes de locis sibi subiectis et ideo suspectis proponebas assumptas, in quorum armaria propter hanc causam facile potuerunt corrupte submitti. Tue uero diuisiones omnes sunt secundum statum antiquum, uel de locis non tibi sed sibi subiectis assumpte  uel de remotis pronuiciis, apud quas non exstitit causa corruptionis uel suspicionis predicta; quas etiam protulisti sub testimoniis et sigillis authenticis, quibus et canones et ueteres scripturas concordare  dicebas. Prescriptiones autem ex quibus etiam aduersus uerum dominum competit actio, nedum quod exceptio competat presidentibus, multis rationibus annullabas, asserens quod Bracarensis Ecclesia in predictis episcopatibus nullam possessionem obtinuit, et ideo nichil in eis omnino prescripsit. Deinde, si possessionem aliquam habuisset, sententia, que super his lata probatur, ex Emeritensi concilio uim precedentis prescriptionis penitus uacuasset. Sequentis uero prescriptionis effectum prefati legati sententia penitus interrupit. Ipse uero archiepiscopus Bracarensis contra reductionem episcoporum que dicitur in Emeritensi concilio decreto synodico et iudicii formula facta fuisse, multipliciter  allegabat. Primo, quia synodus illa, cuius auctoritate dicitur facta fuisse reductio, nequaquam apparet, nec scitur a quibus, uel ubi uel quando uel quare fuerit celebrata, utrum generalis an prouincialis exstiterit et utrum auctoritate Romani pontificis an alicuius tantum archiepiscopi fuerit ordinata. Deinde, si mentio fiat in aliquo documento de alio, nichil ex secundo probabitur documento, nisi et primum de quo mentio facta fuerat proferatur. Preterea, cum secundum concilium Bracarense precesserit Emeritense concilium et celebrius habeatur, ut de quo plura sunt assumpta capitula in corpore Decretorum, patet profecto quod illud debet isti preferri, nec illi per istud potest in aliquo derogari, sicut cautum habetur in canone; quia quoties  in gestis conciliorum discors sententia inuenitur, illud est  preferendum cuius antiquior et potior exstat auctoritas. Rursus non probantur ullatenus isti quatuor episcopi fuisse reducti, sed de solo Selua Egitaniensi episcopo dicitur quod unus fuerit de reductis; et ipse solus in subscriptione profitetur expresse se ad Emeritensem metropolim pertinere; quamuis et ipse Selua Egitanien. episcop. non intelligatur unus de reductis ad Emeritensem metropolim, sed potius ad diecesim propriam, sicut ex eodem capitulo Emeritensis concilii comprobari dicebat, in quo de illo dicitur quod ad debitam diecesim rediit. Cum igitur synodus illa minime proferatur cuius iudicio et decreto in Emeritensi concilio dicuntur reducti, patet quod illa reductio  per Emeritense concilium non probatur. Ad hec respondebas, quod maior est auctoritas approbati concilii quam unius solummodo documenti; et ideo dubitari non debet quin uerum sit quod asseritur ab episcopis in concilio congregatis, a quibus asseritur illa reductio facta fuisse decreto synodico, iudicii formula, secundum canonicas regulas; sicut et dicitur in primo concilio Bracarensi quod Thuribius notarius a papa Leone ad synodum Gallecie missus fuit, nec tamen illa synodus inuenitur; et in primo concilio Toletano mentio fit de statutis Lusitanorum episcoporum, et tamen non inuenitur synodus in qua illa fuerint constituta. Moyses quoque in libro Numeri mentionem facit de Libro bellorum Domini,  qui tamen nusquam apparet; et tamen creditur ita fuisse sicut Moyses narrat in illo uolumine contineri. Auctoritas autem alicuius concilii non ex eo solo maior existit quod exstat antiquior, sed quod potior. Alioquin Bracarense concilium Lateranensi concilio preferretur. Sed illorum duorum conciliorum par exstat auctoritas, cum prouinciale fuerit utrumque, et ambo dicantur pariter ab apostolica sede recepta. Cum autem inter episcopos Emeritensis concilii tantum hi quatuor inueniantur inter episcopos Gallecie nominati, sicut dicitur in secundo concilio Bracarensi, patet quod de his quatuor debet intelligi quod ad nomen prouincie sunt reducti; quia non possunt intelligi fuisse reducti,  nisi qui fuerunt abducti. Unde facta reductione in tertio concilio Bracarensi, quod secutum est Emeritense concilium, nullum istorum quatuor legitur exstitisse. Postquam igitur hec et alia fuerunt utrinque prudenter ac subtiliter allegata, quorum multa propter prolixitatem superfluam in hac pagina pretermisimus annotare, partes ad amicabilem compositionem induximus diligenter; que tandem per Dei gratiam, nostra sollicitudine mediante, ad hanc compositionis formam libera uoluntate uenerunt, ut de quatuor predictis episcopatibus duo assignarentur Compostellan. metropoli, et duo relinquerentur metropoli Bracarensi. Nos autem habito super hoc cum fratribus nostris diligenti tractatu, compositionem ipsam duximus approbandam, intelligentes eam equitati  canonice concordare. Cum enim uisensis episcopus cum episcopis Gallecie interfuerit secundo concilio Bracarensi, et Emeritensi concilio non affuerit, in quo plenus suffraganeorum numerus Emeritensis metropolis legitur affuisse , sepedictum archiepiscopum Bracarensem nomine Bracarensis Ecclesie ab impetitione tua, nomine Compostellane Ecclesie, super eodem episcopatu duximus absoluendum; tibi super hoc perpetuum silentium imponentes. Lamecensem autem et Egitaniensem episcopatus, quos ad Emeritensem  pertinuisse metropolim certis didicimus rationibus et ualidis argumentis, de consilio fratrum nostrorum adiudicauimus Compostellane metropoli, ipsum Bracarensem archiepiscopum super illis nomine Bracarensis Ecclesie condemnantes. Episcopatum autem Colimbriensem, licet eisdem rationibus cognouerimus ad Emeritam spectauisse, quia tamen Iriensis episcopatus auctoritate sedis apostolice subtractus est Ecclesie Bracarensi, et sede mutata, pro beati Iacobi reuerentia totus concessus est Compostelle, in recompensationem ipsi archiepiscopo et Ecclesie Bracarensi concessimus perpetuo retinendum. In tantum autem illa forma compositionis tibi complacuit, quod pro bono pacis liti cessisti et petitioni  renuntiauisti omnino, super duabus ecclesiis, uidelicet Sancti Fructuosi et Sancti uictoris, et medietate Bracare cum pertinentiis suis omnibus, de quibus cum aliis fuit facta commissio, refutans quidquid iuris in illis habuisti uel potuisti habere, renuntians quoque sententie que super eis pro Compostellana Ecclesia contra Bracarensem fuerat promulgata; super qua coram nobis aliquandiu fuerat litigatum. Nulli ergo. etc., diffinitionis, absolutionis et concessionis, etc.

Datum Laterani.

In eumdem fere modum scriptum est Bracaren. archiepiscopo.



CXXXIu. BRACAREN. ARCHIEPISCOPO. Eiusdem argumenti. 


Qualiter ueteres sed non inueteratas usque ad nostra tempora questiones inter Compostellanam et tuam Ecclesias, tam predecessorum nostrorum quam nostris etiam temporibus diutius agitatas, non sine multa sollicitudine ac labore nos et fratres notri exacta diligentia curauerimus terminare, tua fraternitas, que omnibus presentialiter interfuit, non ignorat, et hoc ipsum ex rescriptis apostolicis rei processum plenius continentibus liquido declaratur. uolentes autem ut apostolice sedis sententie perpetuam obtineant firmitatem et quod lites exstincte in  recidiuam contentionem ulterius non resurgant, fraternitati tue per apostolica scripta mandamus quatenus statutis apostolice sedis obediens humiliter et deuote, que a nobis ad perpetuam pacem predictarum Ecclesiarum sunt sine personarum acceptione salubriter instituta, de cetero studeas irrefragabiliter obseruare, uenerabiles fratres nostros Ulixbonensem, Elborensem et Lamecensem episcopos, et eorum Ecclesias, et dilectos filios clerum ac populum per Egitaniensem diesesim constitutos, Compostellano archiepiscopo et eius Ecclesie, sicut a nobis est ordinatum, obedire sine qualibet difficultate dimittens, quos tu et uenerabilis frater noster Colimbriensis episcopus in nostra et fratrum nostrorum presentia, sicut bene nouisti, ab obedientie  uestre uinculo absoluistis, et nos eosdem a uestre obedientie debito auctoritate apostolica reddidimus absolutos. Prouideas igitur ne per potentiam regiam uel alia qualibet machinatione impediantur episcopi memorati et predicti clerus et populi obedientiam secundum sententiam et preceptum nostrum eidem Compostellano archiepiscopo, ut prediximus, exhibere. Alioquin, quod a sancte recordationis Alexandro papa predecessore nostro de obedientia Compostellano archiepiscopo ab episcopis Gallecie impendenda dignoscitur olim fuisse statutum, uerendum est tibi ne nos ipsi ratum habeamus et firmum et faciamus auctore Domino inuiolabiliter obseruari, tantoque culpam inobedientie curabimus grauius castigare, quanto in contemptum apostolice  sedis et persone nostre specialiter huiusmodi rebellio amplius redundaret.

Datum Laterani, Iu Idus Iulii.

In eumdem modum scriptum est Colimbrien. episcopo.



CXXXu. ULIXBONENSI, ELBORENSI, ET LAMECENSI EPISCOPIS, ET CLERO ET POPULO EGITANIENSI. De eadem re. 

Antiquas controuersias et difficiles inter Compostellanam et Bracarensem Ecclesias tam predecessorum nostrorum quam nostris etiam temporibus agitatas, sicut uestra fraternitas non ignorat, non  sine labore multo nos et fratres nostri exacta diligentia per auxilium diuine gratie curauimus terminare; quemadmodum in rescriptis apostolicis processum causarum plenius continentibus perpendere poteritis euidenter. uolentes autem ut apostolice sedis, etc. usque ad uerbum obseruare, uenerabili fratri nostro P. Compostellano archiepiscopo eiusque successoribus tanquam metropolitano uestro, sicut alii suffraganei sui faciunt, obedientiam et reuerentiam debitam impendentes. Alioquin sententiam quam idem archiepiscopus in uos rationabiliter tulerit, auctore Domino, ratam et firmam habebimus et faciemus inuiolabiliter obseruari. Ut autem que premisimus liberius adimplere possitis, uenerabiles fratres nostri Bracarensis archiepiscopus  et episcopus Colimbriensis uos coram nobis et fratribus nostris ab omni obedientie sue uinculo absoluerunt. Nos etiam ab ipsorum obedientie debito auctoritate apostolica uos reddimus absolutos.

Datum Laterani, Iu Idus Iulii.

Scriptum est super hoc singulariter singulis nominatis episcopis et clero et populo per eorum dieceses constitutis.



CXXXuI. LUCENSI, ASTORICENSI, MINDONIENSI, AURIENSI ET TUDENSI EPISCOPIS. 

Antiquas controuersias, etc. usque ad uerbum resurgant,  fraternitati uestre per apostolica scripta precipiendo mandamus quatenus apud uenerabilem fratrem nostrum archiepiscopum Bracaren. et cariss. in Christo filium nostrum Portugal. regem illustrem partes uestras efficaciter interponere procuretis ut statutis ap. se., etc. usque ad uerbum obseruare, uenerabiles fratres nostros Ulixbonensem, Elborensem et Lamecen. episcopos et eorum Ecclesias, etc., fere in eumdem modum ut supra usque ad uerbum dimittentes. Alioquin, quod a sancte recordationis Alexandro papa, etc., fere ut supra usque ad uerbum redundaret. Et quoniam nuntius, ut accepimus, non facile reperitur, qui litteras apostolicas uel Compostellani archiepiscopi audeat super his in regnum Portugalen. deferre, sub  eadem districtione uobis iniungimus ut litteras nostras et ipsius archiepiscopi Compostellani, quibus super hoc misse fuerint, occasione et excusatione cessante, sine dilatione qualibet tandiu fideliter transmittatis, cum ab eodem Compostellano simul omnes uel seorsum singuli fueritis requisiti, donec idem archiepiscopus predictorum quatuor episcopatuum possessionem pacificam fuerit assecutus. Si uero, quod non credimus, preceptum nostrum non fuerit adimpletum, uolumus et mandamus ut cum fueritis per Compostellanam Ecclesiam requisiti, ueritatem super his nobis significare uestris litteris procuretis.

Datum, ut supra.



CXXXuII. ARCHIEPISCOPO ET CAPITULO COMPOSTELLANO. 


Cum dilectus filius A. ciuis Anagninus tutor et curator nepotum suorum, filiorum quondam G. ciuis Anagnini, a te, frater archiepiscope, apud sedem apostolicam permanente nonaginta marabutinorum uncias repeteret nomine pupillorum, dilecti filii concanonici uestri ei pro bono pacis quadraginta malachinos per manus dilecti filii Mar. capellani et subdiaconi nostri dederunt. Ipse uero coram nobis omni iuri renuntiauit quod aduersus Compostellanam Ecclesiam pupillis competeret memoratis. Ne autem quod in presentia nostra factum est, ulterius in dubium reuocetur, presentes uobis litteras in  facte resignationis testimonium duximus concedendas.

Datum Laterani, II Idus Iulii.



CXXXuIII. MART. BRACAREN. ARCHIEPISCOPO. Datas a rege Bracarensi Ecclesie decimas confirmat. 

Cum a nobis petitur, etc. usque ad uerbum effectum. Sane significasti nobis in nostra presentia constitutus quod cum carissimus in Christo filius noster Portugalie rex illustris quasdam possessiones dilectis filiis fratribus militie Templi concesserit, receptis ab eis in permutationem duobus castris, scilicet Mugatorio et Petrasroias, que idem fratres habuerant in diecesi Bracarensi, rex ipse  tertiam partem decimarum quas dicti fratres prius perceperant in Ecclesiis castrorum ipsorum, pietatis intuitu concedi fecit Ecclesie Bracarensi. Nos igitur tuis precibus annuentes, decimas ipsas, sicut legitime concesse sunt Ecclesie Bracarensi, et tu eas iuste possides, et que tibi et per te ipsi Bracarensi Ecclesie [hic aliquid deest], auctoritate apostolica confirmamus et presentis scripti pagina communimus. Nulli ergo, etc. nostre confirmationis, etc.

Datum Laterani, III Idus Iulii.



CXXXIX. PETRO COMPOSTELLANO ARCHIEPISCOPO EIUSQUE SUCCESSORIBUS CANONICE SUBSTITUENDIS IN PERPETUUM. Ut Ecclesia Compostellana posthac metropolitana habeatur. 


In eminenti apostolice sedis specula disponente Domino constituti, etc., usque ad uerbum assensu, ad exemplar predecessorum nostrorum felicis record. Calixti, Anastasii, Alexandri et Lucii Romanorum pontificum Compostellan. beati Iacobi ecclesiam, cuius in ea uenerandissimum corpus est positum, apostolice sedis priuilegio communimus, et ob ipsius a Deo electi apostoli reuerentiam archiepiscopalis cathedre dignitatem, quam opulentissima quondam et famosi nominis Emeritana ciuitas, priusquam, peccatis exigentibus, ab impia Saracenorum tyrannide possideretur, habuisse dignoscitur,  presentis scripti pagina in perpetuum confirmamus, statuentes ut eadem Emeritana ciuitas, si ad potestatem Christianorum, Domino donante, redierit, episcopum habeat, qui Compostellano archiepiscopo sicut metropolitano suo debeat perpetuo subiacere. Omnem quoque pontificalis officii plenitudinem, quam ipsius Emeritane Ecclesie antistites antiquitus habuerunt, Compostellanensis presul Ecclesie integre semper obtineat et quiete. Suffraganei uero episcopi Emeritanensis metropolis, qui per Lusitaniam prouinciam uel modo sedes proprias obtinent, uel in futurum per Domini misericordiam obtinuerint, Salamantinus uidelicet, Abulensis, Cauriensis, Ciuitatensis, Placentinensis, Pacensis, Oxonobensis et preterea Lamecensis, et Egitaniensis  nec non Ulixbonensis et Elborensis, sicut in nostris sententiis continetur, Compostellano archiepiscopo, cuius consecratio ad Romanam tantum Ecclesiam spectat, obedientiam et reuerentiam tanquam proprio metropolitano prorsus exhibeant. Ipse autem illos consecrandi ad sua concilia conuocandi, cum ipsis etiam ecclesiastica negotia terminandi et eorum Ecclesias disponendi, auctoritate sedis apostolice liberam omnino habeat facultatem. Prohibemus autem ut nulli canonicorum eiusdem Ecclesie beati Iacobi, qui ad aliarum Ecclesiarum prelationem assumpti sunt, uel in posterum assumentur, honorem uel prebendam seu canonicatum in ipsa Ecclesia liceat retinere; sed alia idonea persona in loco ipsius subrogetur, que ipsi Ecclesie  deseruiat, et eiusdem beneficium sortiatur. Illum etiam censum qui uota dicitur, quem Hispanorum catholici reges ex singulis boum paribus a flumine Pisorga usque ad mare occidentale et per totam Lusitaniam prouinciam atque etiam in Toleto et Transserram annuatim persoluendum pro salute totius terre liberaliter statuerunt, eidem Ecclesie confirmamus, et omnimodis interdicimus ut nulli fas unquam sit eum ipsi Ecclesie qualibet occasione subtrahere. Obeunte uero te, etc. Preterea quascunque possessiones, etc. usque ad uerbum uocabulis. Ciuitatem ipsam Compostellam cum castro suo, cum ecclesiis et monasteriis infra eam uel eius territorium constitutis, cum omni iure tam  diecesano quam regali et cum terminis totius episcopatus, uidelicet cum archipresbyteratibus de Morracio et de inter ambos pontes de montibus utriusque, de Taberiolis et de Ciria, de Pilonio et de insula Laonii, de utroque Coronato, de Dormian. et Superaddo, et Aranga, et monte Iaurino quomodo diuiditur, cum Parrega de Pruciis et de Bisauciis, cum tota interiacente diecesi a castello Sancti Pelagii de Luco usque Transancos, monasteria quoque omnia, et conuentuales seu alias ecclesias infra hos terminos constitutas, cum omni iure parochiali et que intra regalia beati Iacobi continentur, cum omni seu patronatus seu alio iure quod ad reges pertineat, uidelicet monasterium Sancti Pelagii de ante altaria, monasterium Sancti  Martini de Foris, ecclesiam Sancte Marie de Sara, monasterium Sancte Marie de Canogio, monasterium Sancti Petri de Foris, monasterium Sancti Iusti de Luania, monasterium de Superaddo, de Aziuario, de Codeseda, de Mosonzo, de Ciniis, de Monteferro, de Borgondo, de Nogaria, de Solandres, de Calauario, de Siauia, de Riuomalo, de Moriame, de Ozon, de Sauarde, de portu Orii, de Nometi, de Ciuitio, de Briuiis, de Meeis, de Dormian, de Calago, de Podio, de Lerze, de Armentaria, de Harcos, et monasterium Sancti Ioannis de Cauea, Sancti Christophori, Sancti uereximi, Sancti Georgii, Sancti Thome de Pimario et Sancti Iacobi de Ermello; preterea regalem capellaniam et cancellariam quam bone memorie Alfonsus illustris  Hispanie rex Ecclesie uestre concessit et scripti sui pagina roborauit; castrum quoque quod uocatur Honestum et Iriam cum seruis et omnibus appendiciis suis, castrum quod uocatur Sancta Maria de Lanceata cum ecclesiis et omnibus pertinentiis suis. Castrum quod uocatur Ciria cum ecclesiis et omnibus pertinentiis suis. Castrum quod dicitur Citofacta cum ecclesiis et omnibus pertinentiis suis; castrum quod dicitur Cathobadi cum pertinentiis suis; castrum Darauum cum uillis et ecclesiis et omnibus pertinentiis suis; castrum quod dicitur Luparia cum ecclesiis et pertinentiis suis; territorium quod uocatur Amea cum omnibus possessionibus quas ibi habetis; pistomarcos cum seruis et possessionibus quas in eo habetis, bisetium cum  seruis quos ibi habetis; Dubriam cum possessionibus quas ibi habetis, Lanias cum pertinentiis suis, Lucrosam cum seruis et pertinentiis suis, Montanos cum ecclesiis et possessionibus quas ibi habetis, Coronatum cum possessionibus quas ibi habetis, uentosam cum insula de Laonio, Montes quos quandoque Suarius Friole a uestra Ecclesia tenuit, cum altera medietate integros; burgum de Ponte ueteri, cum pertinentiis suis, Taueiriolos cum ecclesiis et possessionibus quas ibi habetis, ripam Ulie cum ecclesiis et possessionibus quas ibi habetis. Deciam cum possessionibus et ecclesiis regalibus et omnibus pertinentiis suis, terram de Superaddo integram cum pertinentiis suis. In eadem Decia monasterium Sancti Laurentii de Carbonario, quod  Ecclesie Compostellane secundum ius patronatus adiudicatum est per sententiam dilecti filii nostri G. S. Angeli diaconi cardinalis, tunc apostolice sedis legati; medietatem burgi de Faro cum pedagio nauium et iure fisci. uillas de Ceeia in Nemancos, et de Oca in Bregantin., de Leiloio in Seia, de Auegundo, Piaueladegio, Liure et de Ruiis in Endis, de Tooure in Pruciis, cum cunctis ecclesiis et pertinentiis suis, et alias ecclesias seu possessiones quas iure proprietatis extra fines regalium uestrorum per eumdem episcopatum habetis. In episcopatu quoque Mindunien. ecclesiam Sancti Laurentii de Arbore, cum castro quod dicitur uilla de Maures, et uillam Petri cum ecclesia sua, et ecclesias de Riuo Auerso, et  Sancte Eulalie Alte, et de Radigosa, et Sancte Marie de Turre, et Sancti Martini de Palatiis, cum omnibus pertinentiis suis. In episcopatu Lucensi uillas de Recelli et de Cesa. In episcopatu Auriensi, uillas de Amarante, de Iouin, et de uite, et de uillari Regis, et medietatem Souti de Parata. In episcopatu Tuden. castrum quod dicitur de Molis cum omnibus ecclesiis intra ipsum contentis, et monasterium de Cela, et uillas de Lazorio, Baldranes, Lamala, et Nugaria. In episcopatu Bracaren. uillas de Cornelian. cum ecclesiis suis, et Moaci, et Gandufi, cum montibus, exitibus et pertinentiis suis lu ualle Carceris, hospitale quod dicitur Anglorum, cum ecclesia sua, et aliam ecclesiam que ipsi ex eadem parte superiacet et uillas de Tabladelo et de  Parata. In episcopatu Astoricen. uillas de Cacauell, cum ecclesia sua et de Caruallial, et ecclesiam Sancti Iacobi de Requeixo, de Sanabria. In episcopatu Legionen. domos que fuerunt archidiaconi Thome. In ipsa ciuitate uillam de Ledigos cum ecclesia sua et partem uille de Furones, cum omni iure quod habetis in ecclesia. In ripa Estole, uillam Alexis et uillam Leandri, cum ecclesiis suis; et iuxta monasterium Sancti Facundi, uillam Cerame. In episcopatu Palentin. ecclesiam Sancti Michelis de uallouria et uillam dictam Sanugelo de Raaces, cum pertinentiis suis, et omni iure regali, sicut Alphonsus illustris Castellanorum rex ecclesie Beati Iacobi eam donasse dignoscitur. In episcopatu Ouetensi, in uilla Olerxida, omnes ecclesias;  et in Beneuento, ecclesiam Sancte Marie de uentosa. In Asturiis, ecclesias Sancti Ioannis de Cerreda et uillam Armillum, cum hospitali quod est in Strata, cum montibus et omnibus pertinentiis suis. In episcopatu Zamoren. uillas et ecclesias de Arquilinis et de Arcos, et ecclesiam Sancti Iacobi de Zamora, uillas de Palatiis et de Spino et de Aldeola cum ecclesiis suis. In episcopatu Salamantin. uillam de Munigno, Asnar cum ecclesiis suis, et uillam que dicitur Ecla, et uillam Biluestre cum iure regali, et ecclesiam Sancti Martini de Ledesma et alias ecclesias uel possessiones quas in predictis episcopatibus habetis. In episcopatu Caurien. castrum quod dicitur Attalaia Pelagii, uidelicet  cum terminis suis, et ecclesiam de Granataque dicitur Sancti Iacobi cum domibus et piscariis et aliis possessionibus quas ibi acquisistis. Ecclesias quoque et possessiones quas in uasconia et in Italia et in aliis partibus orbis per diuersos episcopatus habetis. Decernimus ergo, etc. Salua in omnibus apostolice sedis auctoritate. Si qua igitur, etc.

Datum Laterani per manum Rainaldi Acheruntini archiepiscopi, cancellarii uicem agentis, secundo Idus Iulii, indictione II, Incarnationis Dominice anno 1199, pontificatus uero domini Innocentii pape III anno secundo.



CXL. MARTINO BRACARENSI ARCHIEPISCOPO. Quod sententiam Portugalensis episcopi in causa decimarum confirmet. 


Cum a nobis petitur, etc. usque ad uerbum assensu, sententiam a uenerabili fratre nostro Portugallen. episcopo et dilecto filio I. cantore Tuden. a uenerabili fratre nostro Tuden. episcopo delegato in causa que inter te et abbatem de Castro super decimis Bracantie uertebatur, apostolice sedis auctoritate prolatam, sicut rationabiliter lata est, nec legitima appellatione suspensa, auctoritate apostolica confirmamus et presentis scripti pagina communimus. Decernimus ergo, etc.

 Datum Laterani, XuI Kal. Augusti.



CXLI. UNIuERSIS CHRISTI FIDELIBUS TAM IN URBE METENSI QUAM EIUS DIeCESI CONSTITUTIS. Laici non predicent, nec occulta conuenticula faciant, nec sacerdotes reprehendant. 

 Cum ex iniuncto nobis apostolatus officio facti simus, secundum Apostolum, sapientibus et insipientibus debitores, pro uniuersorum salute nos oportet esse sollicitos; ut et malos retrahamus a uitiis, et bonos in uirtutibus foueamus. Tunc autem opus est discretione maiori, cum uitia sub specie uirtutum occulte subintrant, et angelus Satane se in angelum lucis simulate transformat. Sane significauit  nobis uenerabilis frater noster Metensis episcopus per litteras suas quod tam in diecesi quam urbe Metensi laicorum et mulierum multitudo non modica tracta quodammodo desiderio Scripturarum, Euangelia, Epistolas Pauli, Psalterium, moralia Iob et plures alios libros sibi fecit in Gallico sermone transferri, translationi huiusmodi adeo libenter, utinam autem et prudenter, intendens, ut secretis conuentionibus talia inter se laici et mulieres eructare presumant, et sibi inuicem predicare: qui etiam aspernantur eorum consortium qui se similibus non immiscent et a se reputant alienos qui aures et animos talibus non apponunt; quos cum aliqui parochialium sacerdotum super his corripere  uoluissent, ipsi eis in faciem restiterunt, conantes rationes inducere de Scripturis quod ab his non deberent aliquatenus prohiberi. Quidam etiam ex eis simplicitatem sacerdotum suorum fastidiunt; et cum ipsis per eos uerbum salutis proponitur, se melius habere in libellis suis et prudentius se posse id eloqui, submurmurant in occulto. Licet autem desiderium intelligendi diuinas Scripturas, et secundum eas, studium adhortandi reprehendendum non sit, sed potius commendandum, in eo tamen apparent merito arguendi, quod tales occulta conuenticula sua celebrant, officium sibi predicationis usurpant, sacerdotum simplicitatem eludunt et eorum consortium  aspernantur qui talibus non inherent. Deus enim lux uera, que omnem hominem uenientem in hunc mundum illuminat, in tantum odit opera tenebrarum, ut apostolos suos in mundum uniuersum predicaturos Euangelium omni creature missurus, eis aperte preceperit dicens: Quod dico uobis in tenebris, dicite in lumine; et quod in aure auditis, predicate super tecta ; per hoc manifeste denuntians quod euangelica predicatio non in occultis conuenticulis, sicut heretici faciunt, sed in ecclesiis iuxta morem catholicum est publice proponenda. Nam iuxta testimonium ueritatis, omnis qui male agit, odit lucem; et ad lucem non uenit, ne eius opera arguantur. Qui autem facit ueritatem, uenit ad lucem, ut manifestentur opera eius, quia  in Deo sunt facta. Propter quod, cum pontifex interrogasset Iesum de discipulis suis et de doctrina eius, respondit: Ego palam locutus sum mundo, ego semper docui in synagoga et in templo, quo omnes Iudei conueniunt, et in occulto locutus sum nichil . Porro, si quis obiiciat quod iuxta preceptum Dominicum non est sanctum dandum canibus nec margarite mittende sunt ante porcos, cum et Christus ipse non omnibus quidem sed solis apostolis dixerit: uobis datum est nosse mysterium regni Dei, ceteris autem in parabolis , intelligat canes et porcos non eos qui sanctum gratanter accipiunt et margaritas libenter acceptant, sed illos qui sanctum dilacerant et margaritas contemnunt,  quales sunt qui euangelica uerba et ecclesiastica sacramenta non ut catholici uenerantur, sed abominantur potius ut heretici, oblatrantes semper et blasphemantes quos Paulus apostolus post primam et secundam commonitionem docet esse uitandos. Arcana uero  fidei sacramenta non sunt passim omnibus exponenda, cum non passim ab omnibus possint intelligi, sed eis tantum qui ea fideli possunt concipere intellectu. Propter quod simplicioribus inquit Apostolus: Quasi paruulis in Christo lac potum dedi uobis, non escam . Maiorum est enim solidus cibus, sicut aliis ipse dicebat: Sapientiam loquimur inter perfectos; inter uos autem nichil iudicaui me scire nisi Iesum Christum, et hunc crucifixum . Tanta est enim diuine  Scripture profunditas, ut non solum simplices et illitterati, sed etiam prudentes et docti non plene sufficiant ad ipsius intelligentiam indagandam. Propter quod dicit Scriptura: Quia multi defecerunt scrutantes scrutinio . Unde recte fuit olim in lege diuina statutum ut bestia, que montem tetigerit, lapidetur; ne uidelicet simplex aliquis et indoctus presumat ad sublimitatem Scripture sacre pertingere, uel eam aliis predicare. Scriptum est enim: Altiora te ne quesieris . Propter quod dicit Apostolus: Non plus sapere quam oporteat sapere, sed sapere ad sobrietatem . Sicut enim multa sunt membra corporis,  omnia uero membra non eumdem actum habent: ita multi sunt ordines in Ecclesia, sed non omnes idem habent officium; quia secundum Apostolum: Alios quidem Dominus dedit apostolos, alios prophetas, alios autem doctores, etc.  Cum igitur doctorum ordo sit quasi precipuus in Ecclesia, non debet sibi quisquam indifferenter predicationis officium usupare. Nam, secundum Apostolum: Quomodo predicabunt nisi mittantur?  Et ueritas ipsa precepit apostolis: Rogate Dominum messis ut mittat operarios in messem suam . Quod si forte quis argute respondeat quia tales inuisibiliter mittuntur a Deo, etsi non uisibiliter mittantur ab homine, cum inuisibilis missio multo sit dignior quam uisibilis, et diuina longe melior quam humana.  (Unde Ioannes Baptista non legitur missus ab homine, sed a Deo, sicut euangelista testatur: Quia fuit homo missus a Deo, cui nomen erat Ioannes , potest et debet utique ratione preuia responderi quod cum interior illa missio sit occulta, non sufficit cuiquam nude tantum asserere quod ipse sit missus a Deo, cum hoc quilibet hereticus asseueret: sed oportet ut astruat illam inuisibilem missionem per operationem miraculi uel per Scripture testimonium speciale. Unde, cum Dominus uellet mittere Moysen in Aegyptum ad filios Isrel, ut crederetur ei quod mitteretur ab ipso, dedit ei signum, ut conuerteret uirgam in colubrum, et colubrum iterum reformaret in uirgam. Ioannes quoque Baptista sue missionis speciale testimonium  protulit de Scriptura, respondens sacerdotibus et Leuitis qui missi fuerant ad interrogandum quis esset et quare baptizandi sibi officium assumpsisset: Ego uox clamantis in deserto: Dirigite uiam Domini; sicut dixit Isaias Propheta . Non est ergo credendum ei qui se dicit missum a Deo, cum non sit missus ab homine, nisi de se speciale proferat testimonium de Scripturis, uel euidens miraculum operetur. Nam et de his qui missi leguntur a Deo euangelista testatur quod ipsi profecti predicabant ubique Domino cooperante et sermonem confirmante sequentibus signis. Licet autem scientia ualde sit necessaria sacerdotibus ad doctrinam, quia iuxta uerbum propheticum labia sacerdotis custodiunt  scientiam et legem exquirunt ex ore eius; non est tamen simplicibus sacerdotibus etiam a scholasticis detrahendum, cum in eis sacerdotale ministerium debeat honorari. Propter quod Dominus in lege precepit: Diis non detrahes , sacerdotes intelligens, qui propter excellentiam ordinis et officii dignitatem deorum nomine nuncupantur. Iuxta quod alibi dicit de seruo uolente apud dominum remanere, ut dominus offerat eum diis. Cum enim iuxta uerbum Apostoli seruus suo domino stet aut cadat, profecto sacerdos ab episcopo, cuius est correctioni subiectus, debet in mansuetudinis spiritu castigari, non autem a populo, cuius est correctioni prepositus, in spiritu superbie reprehendi; cum iuxta preceptum Dominicum pater et  mater non debeant maledici, sed potius honorari: quod de spirituali patre multo fortius debet intelligi quam carnali. Nec quisquam sue presumptionis audaciam illo defendat exemplo, quod asina legitur reprehendisse prophetam, uel quod Dominus ait, Quis ex uobis arguet me de peccato? et si male locutus sum, testimonium perhibe de malo , cum aliud sit fratrem in se peccantem occulte corripere , et aliud est patrem suum etiam delinquentem reprehendere manifeste, ac precipue fatuum pro simplici appellare: quod utique nulli licet secundum euangelicam ueritatem. Nam qui etiam fratri suo  dixerit fatue, reus erit gehenne. Rursus aliud est quod prelatus se sponte, de sua confisus innocentia, subditorum accusationi supponit , et aliud est quo subditus, non tam animo corripiendi, quam detrahendi, exsurgit temerarius in prelatum, cum eum potius maneat necessitas obsequendi. Quod si forte necessitas postularit ut sacerdos, tanquam inutilis, aut indignus, a cura gregis debeat remoueri, agendum est ordinate apud episcopum, ad cuius officium tam institutio quam destitutio sacerdotum noscitur pertinere. Illud autem, tanquam de supercilio Phariseorum procedens, debet ab omnibus aspernari [sic], quod tanquam ipsi soli sint iusti, ceteros aspernantur; cum et hactenus  ab initio nascentis Ecclesie multi fuerint uiri sancti, qui nec tales fuisse leguntur, nec talibus adhesisse, cum de nouo tales surrexisse legantur: qui nisi contenti sint doceri potius quam docere, ad illos forsitan pertinebunt quibus Dominus ait: Nolite fieri plures magistri . Nos ergo, filii, quia paterno uos affectu diligimus, ne sub pretextu ueritatis in foueam decidatis erroris, et sub specie uirtutum in laqueum uitiorum, uniuersitatem uestram rogamus attentius, monemus et exhortamur in Domino, in remissionem uobis peccatorum iniungentes, quatenus ab iis que superius reprehensibilia denotauimus, linguam et animum reuocetis, fidem catholicam et regulam ecclesiasticam obseruantes,  ne uos uerbis fallacibus circumueniri uel etiam circumuenire contingat: quia nisi correctionem nostram et admonitionem paternam receperitis humiliter et deuote, nos post oleum infundemus et uinum, seueritatem ecclesiasticam apponentes; ut qui noluerint obedire spontanei, discant acquiescere uel inuiti.

Datum Laterani.



CXLII. EPISCOPO ET CAPITULO METENSIBUS. De eodem argumento. 

Sicut Ecclesiarum prelatis incumbit ad capiendas uulpes paruulas, que demoliri uineam Domini moliuntur, prudenter et diligenter intendere: sic est eis summopere  precauendum ne ante messem zizania colligantur, ne forsan, quod absit! cum eis etiam triticum euellatur. Sane sicut non debet heretica prauitas tolerari, sic eneruari non debet religiosa simplicitas; ne uel patientia nostra hereticis audaciam subministret, uel simplices impatientia multa confundat, ut nobis diruptis conuertantur in arcum peruersum, et in hereticos de simplicibus commutentur. Sane significasti nobis per litteras tuas, frater episcope, quod tam in diecesi quam urbe Metensi, etc., ut supra usque ad uerbum in occulto. Quia uero in dubiis non est de facili sententia proferenda, cum quod uel iidem errent in fide uel a doctrina discrepent salutari, nobis per tuas litteras, frater episcope, non duxeris exprimendum, cum opinionem  et uitam eorum penitus ignoremus qui sacras Scripturas taliter transtulerunt, aut eorum qui docent taliter iam translatas, quorum neutrum potest fieri sine scientia litterarum, licet in his arguendi merito uideantur quod occulta conuenticula celebrant, officium sibi, etc., usque ad uerbum non inherent; discretioni uestre per apostolica scripta mandamus atque precipimus quatenus eos commonere diligentius studeatis, rationibus et exhortationibus innitentes ut ab his in quibus apparent reprehensione notabiles, omnino desistant, nec officium sibi uindicent alienum. Inquiratis etiam sollicite ueritatem: quis fuerit auctor translationis illius, que intentio transferentis, que fides utentium, que causa docendi, si sedem apostolicam et catholicam Ecclesiam  uenerentur; ut super his et aliis que necessaria sunt ad indagandam plenius ueritatem per litteras uestras sufficienter instructi, quid statui debeat melius intelligere ualeamus. Reuocandi autem eos et conuincendi secundum Scripturas super his que reprehensibilia denotauimus, uiam uobis in litteris, quas communiter illis dirigimus, aperimus.

Datum Laterani, Iu Idus Iulii.



CXLIII. ARCHIEPISCOPO, DECANO, ET CAPITULO COMPOSTELLAN. Concordiam quamdam confirmat. 

Ea que concordia uel iudicio, etc., usque ad uerbum assensu, ad exemplar felicis recordationis  Alexandri pape predecessoris nostri concordiam que inter uos et uu. uicecomitem et G. filium eius uercellen. ciues, super hospitali et ecclesia Sancti Iacobi de Cassina, mediante uenerabili fratre nostro Taurinen. episcopo et dilecto filio Hard. Mediolan. Ecclesie canonico facta dignoscitur, sicut de beneplacito utriusque partis stabilita est et tuo, frater archiepiscope, subsequente assensu firmata, et hinc inde suscepta et hactenus obseruata, auctoritate uobis apostolica confirmamus et presentis scripti pagina communimus. Statuentes ut, sicut in authentico scripto ipsius transactionis habetur, post decessum predicti G. et Iacobi fratris eius, nullum ius siue fundationis seu aduocationis aut cuiuslibet alterius rei quisquam de cognatione eorum  in predicta Ecclesia uel hospitali ualeat uendicare; sed in potestate et regimine Compostellan. Ecclesie, sine iniuria uercellen. episcopi, remaneant absolute. Preterea, refutationem, quam super iure fundationis et aduocationis uel alterius cuiuslibet rei, quod sibi quocunque modo competere uidebatur, in prefata Ecclesia siue hospitali prefatus uu. pro se et heredibus suis per instrumentum publicum spontanee fecit, ratam decernimus permanere. Nulli ergo, etc. confirmationis et constitutionis, etc

Datum, ut supra.



CXLIu. PETRO COMPOSTELLAN. ARCHIEPISCOPO. Ut abbas et monasterium de Antealtaria Compostellano [archi] episcopo subiectum sit. 


Cum olim esses in felicis recordationis Alexandri pape predecessoris nostri presentia constitutus cum abbate de Antealtaria, uarias querelas contra eum prius in presentia quorumdam cardinalium, quibus causa commissa fuerat audienda, et postmodum in ipsius auditorio proponebas, asserens quod predictum monasterium quoad ius patronatus tibi et Compostellan. Ecclesie subtrahere uoluisset, alium eiusdem monasterii nominando patronum. Sed et ipse abbas aliqua contra te ac fratres tuos se dicebat habere. Tandem, cum ad compositionem per eumdem predecessorem nostrum  moniti fuissetis, elegit ipse abbas potius que ad pacem erant quam disceptatione contendere, et coram eo publice recognouit prescriptum monasterium Compostellan. diecesano simul et territorii iure subiectum; utpote quod non solum in cemeterio, uerum etiam in parietibus prescripte ecclesie noscitur esse constructum, ut per ecclesiam ad monasterium transitus sine aliquo interstitio habeatur, et tu et fratres tui in processionibus ad cemeterium pertinentibus per claustrum monasterii transeatis. Interrogatus autem abbas respondit in solo ecclesie Compostellanen. fundatum eamque solam ius in eo patronatus habere. Ne igitur quod eidem Alexandro de confessione abbatis in iudicio facta innotuit, ulterius in recidiue contentionis  scrupulum reducatur, idem monasterium, sicut abbas recognouit, ad exemplar eiusdem predecessoris nostri decernimus Ecclesie tue diecesano et territorii ac potronatus iure perpetuo subiacere, ipsumque tibi et Ecclesie tue auctoritate apostolica confirmamus. Nulli ergo, etc. constitutionis et confirmationis, etc.

Datum Laterani, uII Idus Iulii.



CXLu. PETRO COMPOSTELLAN. ARCHIEPISCOPO. Ut rusticos Legionenses uota persoluere cogat. 

Cum sit regula iuris, qua dicitur ut actor forum rei sequatur, preces ex parte tua nobis super hoc obtinendo porrectas libenter admittimus quod tam  canonice quam legali consonat equitati; maxime eum id quod petis, in fauorem beati Iacobi et Compostellane Ecclesie debeat adimpleri. Innotuit  siquidem nobis quod quidam laici rustici de regno illustris regis Legionensis, super uotis beato Iacobo persoluendis nolunt in presentia ipsius regis, qui ordinarius iudex eorum existit, quando conueniuntur, aliquatenus respondere. Unde petitioni tue gratum prestando assensum, ad exemplar felicis recordationis Celestini pape predecessoris nostri, fraternitati tue presenti pagina indulgemus ut tibi liceat rusticos ipsos tanquam uotorum debitores, sub examine predicti regis, quandoquidem tibi alias eorumdem uotorum solutio debita denegatur, super eisdem uotis, remoto cuiuslibet appellationis uel contradictionis  obstaculo conuenire. Decernimus ergo, etc.

Datum Laterani, III Idus Iulii.



CXLuI. TOLETAN. ET BRACAREN. ARCHIEPISCOPIS, ET SUFFRAGANEIS EORUM OBIEN. ET LEGIONEN. EPISCOPIS De eodem argumento. 

Querelam uenerabilis fratris nostri P. archiepiscopi Compostellan. accepimus quod eius Ecclesie ad mandatum etiam apostolicum sepius iteratum uota beati Iacobi a parochianis uestris non facitis, sicut debentur, exsolui. Quoniam igitur ad seruanda iura prescripte Ecclesie non decet uos existere negligentes, fraternitati uestre per apostolica scripta mandamus atque precipimus quatenus memorato  archiepiscopo et Ecclesie sue prescripta uota a parochianis uestris, ut debentur, solui de cetero faciatis. Alioquin, uenerabilibus fratribus nostris Zamorensi et Salamantinensi episcopis datum noueritis in mandatis ut parochianos uestros ad uota illa soluenda, sublato appellationis obstaculo, ecclesiastica districtione compellant. uos itaque sententiam, quam iidem episcopi uel eorum alter in eos propter hoc rationabiliter tulerunt, usque ad dignam satisfactionem denuntiari faciatis et inuiolabiliter obseruetis.

Datum Laterani, II Idus Iulii.

Scriptum est super hoc Zamorensi et Salamantinensi episcopis.



CXLuII. MAGISTRIS ET FRATRIBUS SPATARIIS ET RELIGIOSIS PER HISPANIAS CONSTITUTIS. Ut censum Ecclesie Compostellane debitum soluant 


Ad audientiam apostolatus nostri transmissa conquestione Ecclesie Compostellan. peruenit quod cum per totam fere Hispaniam auctoritate principum et prelatorum, fauore etiam cleri et populi ecclesie beati Iacobi, ob reuerentiam ipsius apostoli, census quidam  certus, qui uota dicitur, de singulis partibus boum antiquitus fuerit constitutus, plerique uestrum de terris uestris et hominum uestrorum eumdem censum prescripte Ecclesie pro sua  tantum uoluntate soluere contradicunt. uerum, quia ualde periculosum est quibuslibet aliena tenere, nedum uiris religiosis, qui perfectionis amore propria dimiserunt, per apostolica uobis scripta mandamus quatenus censum ipsum, secundum quod antiquitus statutus est, eidem Ecclesie cum integritate soluatis. Ceterum si, quod non credimus, mandatum apostolicum in hac parte duxeritis contemnendum, noueritis nos uenerabilibus fratribus nostris Salamantinensi et Zamorensi episcopis mandauisse ut ad id per interdicti et excommunicationis sententiam, sublata appellationis difficultate, sicut uisum fuerit, uos compellant.

Datum Laterani, uI Idus Iulii

Scriptum est super hoc eisdem episcopis.



CXLuIII, CAPITULO BALNEARIAE. Ne ex monachis quidquam restituatur, et de pena simoniacorum. 


Olim ad instantiam W. presbyteri conquerentis quod Ecclesiam quam ei de consensu uestro prior uester sub annua pensione concesserat, et quam ipse animalibus multis ditauerat, abstulisset, et extendisset manum ad personam pariter et res eius, astringens eum ferreis uinculis ad sedem apostolicam appellantem, causam ipsam uenerabili fratri nostro Messan. archiepiscopo meminimus commisisse. Cum autem ad citationem ipsius, sicut ex litteris eius  accepimus, partes in ipsius essent presentia constitute, dictus presbyter ea que priori in Ecclesie receptione contulerat, prior uero que ipsi presbytero pro concordia dederat sibi restitui postulabat. Cumque postmodum idem presbyter et sua sibi restitui et de uiolentia irrogata iustitiam fieri postularet, prior ipsum conuersum ac professum suum esse asseruit et ad id probandum quosdam testes induxit, quorum depositiones, priore postmodum appellante, idem archiepiscopus sub suis nobis litteris destinauit. Transcriptum etiam quoddam concessionis, quam idem prior dicto presbytero super Ecclesia de Castronouo cum omnibus eius pertinentiis concedebat, tali tenore quod eam in domibus, hortis et uineis augmentaret, et sexaginta porcos, pullum  unum equinum, mulam unam et quadringentos tarenos offerret. Ceterum, cum dictus frater W. propter hoc ad nostram presentiam accessisset, prior uero non procuratorem idoneum sed nuntium minus sufficientem solummodo destinasset, nos uenerabili fratri nostro Montis Regalis archiepiscopo et P. tunc regie capelle canonico subdiacono nostro dedimus in mandatis ut dictum priorem in expensas legitimas condemnantes, inter partes, si fieri posset, concordiam reformarent, alioquin, auditis que proponerentur hinc inde, et rationibus partium plenius intellectis, ita ut nichil restare nisi sententia uideretur, gesta omnia redacta in scriptis sub sigillis suis ad nostram presentiam destinarent, statuentes  partibus terminum competentem quo presentarent se nostro conspectui sententiam recepture. Licet autem, sicut idem archiepiscopus nobis per suas litteras intimauit, coniudex ipsius antequam partes uocarentur ad causam, uiam fuerit uniuerse carnis ingressus, ipse nichilominus de consensu partium in causa processit, et priore in expensas, quas idem presbyter in uia fecerat, condemnato, conquestionem eiusdem presbyteri super spoliatione, captione ac detentione sua, et prioris excusationem audiuit, ac testes super conuersione et susceptione habitus ipsius presbyteri ex parte prioris inductos mandauit recipi et audiri, licet idem presbyter, contra id quod prius promiserat, receptioni eorum noluerit interesse. Fuerunt etiam pro  eodem presbytero quidam ad testimonium aduocati, qui non iurati deposuerunt presbyterum ipsum fuisse carceri mancipatum. uerum, cum postmodum idem presbyter et frater Io. canonicus Balnearie procurator ad hanc causam specialiter constitutus, ad nostram presentiam cum eiusdem archiepiscopi litteris accessissent, nos eis dilectum filium nostrum G. Sancte Marie diaconum cardinalem concessimus auditorem: qui, cum omnia, que coram eo recitata fuerant, ad nostram presentiam retulisset, nos intelligentes sufficienter fuisse probatum per testes ipsum in domo Balnearie fecisse professionem, suscepisse habitum et portasse, ipsum esse professum eiusdem Ecclesie per sententiam diffiniuimus, et ab impetitione ipsius super his que sibi  restitui postulabat sententialiter absoluimus Ecclesiam memoratam; adiicientes, ut, quia pro Ecclesia de Castronouo, sicut ex assertione ipsius et concessione prioris patuit, reatum contraxerat Simonie, ad eam de cetero nullatenus reuertatur. Quia uero prior uester non minus imo magis in hoc deliquisse uidetur, uolumus et mandamus ut usque ad festum Omnium Sanctorum nostro se conspectui representet, rationem nobis super contractu Simoniaco redditurus. Nulli ergo, etc., diffinitionis et absolutionis, etc.

Datum Laterani, XIu Kal. Augusti.



CXLIX. BRACAREN. ARCHIEPISCOPO. Ut concordiam inter Ecclesiam Compostellanam et Bracaren. initam seruet. 


 Controuersiam quatuor episcopatum, Colimbriensis uidelicet, uisensis, Egitaniensis et Lamecensis inter Compostellanam et Bracarensem Ecclesias diutius agitatam, non sine multo labore nuper curauimus exacta diligentia terminare; sicut ex authentico sententie liquido declaratur. In qua re causa quoque quinque episcopatuum Gallecie, scilicet Tudensis, Auriensis, Minduniensis, Lucensis et Astoricensis, qui a bone memorie Alexandro papa predecessore nostro uenerabili fratri nostro P.  Compostellan. archiepiscopo pro illis fuerant assignati, terminata dignoscitur; cum principali questione sopita, et accessoria per consequentiam sit sublata. Ut autem super hoc nulla in posterum dubietas oriatur, fraternitati tue auctoritate presentium duximus concedendum ut super prefatis episcopatibus Gallecie indubitanter pertinentibus ad metropolim Bracarensem propter ea que hactenus gesta sunt non ualeas de cetero conueniri. Presentibus quoque litteris duximus annotandum quod prefatus Compostellanus archiepiscopus archiepiscopatus sui nomine premissis episcopatibus, Colimbriensi scilicet, uicensi, Tudensi, Auriensi, Minduniensi, Lucensi et Astoricensi, ecclesiis etiam Sancti uictoris et Sancti Fructuosi, cum omnibus  pertinentiis suis et medietati Bracaren. renuntiauit in perpetuum in presentia nostra et fratrum nostrorum, super quibus fuerat a partibus litigatum.

Datum Laterani, XIII Kal. Augusti.



CL. uIMANENSI, DE COSTA, ET DE SANCTO TORNACO PRIORIBUS. Ut archiepiscopo Bracarensi obediant. 

 Cum non liceat a capite membra recedere, non sufficimus admirari quod, sicut referente uenerabili fratre nostro Bracarensi archiepiscopo nostris est auribus intimatum, licet Ecclesie uestre in ipsius sint diecesi constitute, uos tamen nullum exemptionis priuilegium pretendentes, obedire sibi  tanquam episcopo uestro contumaciter recusatis. Cum igitur crimen hariolandi sit repugnare, et scelus idololatrie nolle acquiescere, sustinere nolentes quod subditi prelatis suis non obediant, ut tenentur, de communi fratrum nostrorum consilio per apostolica uobis scripta mandamus et in uirtute obedientie districte precipimus quatenus prefato archiepiscopo et Ecclesie Bracarensi obedientiam et reuerentiam debitam, sicut alii clerici sue diecesis faciunt, de cetero sine contradictione qualibet impendatis, prescriptione temporis non obstante. Alioquin, sententiam quam idem in uos uel Ecclesias uestras propter hoc rationabiliter tulerit, ratam habebimus et faciemus, auctore Domino, inuiolabiliter obseruari.

 Datum Laterani, XII Kalendas Augusti.



CLI. PORTUGALLEN. ET LAMECEN. EPISCOPIS, ET ABBATI DE BURIO. Ut archiepiscopo Bracarensi priorem S. Martini de Castro obedire cogant. 

Intimante uenerabili fratre nostro Bracarensi archiepiscopo, nostris est auribus intimatum quod dilectus filius prior Sancti Martini de Castro, occasione cuiusdam priuilegii quod, pendente lite, de nouo, eodem archiepiscopo ignorante, a bone memorie Celestino papa predecessore nostro dicitur impetratum,  obedientiam consuetam et reuerentiam debitam denegat exhibere. Cum igitur de iure naturali procedat, et hoc ipsum in Euangelio Dominus manifestet quod, quecunque uolumus ut faciant nobis homines, et nos eadem eis facere debeamus, sicut nobis ab aliis debitum honorem impendi, sic fratribus et cepiscopis nostris a subditis deferri uolentes, eidem priori de communi fratrum nostrorum consilio per scripta nostra precipiendo mandamus ut non obstante huiusmodi priuilegio, neque commissione ad te, frater episcope, et prius episcopum Lamecensem et dilectum filium priorem ecclesiole postea impetrata, prefato archiepiscopo et Ecclesie Bracarensi de cetero sine contradictione qualibet, sicut alii prelati sue diecesis faciunt, humiliter  obedire procuret. Quocirca discretioni uestre per apostolica scripta precipiendo mandamus quatenus, si predictus prior mandato nostro parere noluerit, uos eum ad id ueritate cognita per censuram ecclesiasticam sine appellationis obstaculo compellatis. Quod si omnes, etc.

Datum, ut supra.



CLII. OXOMENSI, PORTUGALENSI, ET PLACENTINENSI EPISCOPIS. Ut causam Compostellani et Bracaren. archiepiscopi super Ecclesia Zamorensi cognoscant. 

Cum olim inter Toletanam et Bracarensem Ecclesias super Zamorensi episcopatu, quem tunc Toletanus archiepiscopus, ut dicitur, possidebat, questio  uerteretur, felicis recordationis Eugenius papa predecessor noster, nec Compostellanensi archiepiscopo nec episcopo Zamorensi citato, nec denuntiatione aliqua, sicut uenerabilis frater noster Compostellanensis archiepiscopus asseuerat, super hoc facta eisdem, sententiam pro Bracarensi Ecclesia promulgauit, scribens episcopo, clero et populo Zamorensi ut ei et Ecclesie Bracarensi tanquam sue metropoli humiliter obedirent ac postmodum possessionem ipsius Bracarensis archiepiscopus, sicut nobis ex parte sua fuit propositum, est adeptus. Postmodum uero idem Compostellanus archiepiscopus primo a bone memorie Alexandro papa ac demum a Lucio predecessoribus nostris ad delegatos  iudices contra Zamorensem episcopum, qui tunc se iuxta eiusdem archiepiscopi assertionem habebat pro libito, litteras impetrauit; qui pro eo diffinitiuam sententiam protulerunt: cuius inquisitionem felicis recordationis Urbanus papa predecessor noster commisit ad petitionem uenerabilis fratris nostri Bracarensis archiepiscopi faciendam. Nuper autem cum idem Compostellanus et idem Bracarensis archiepiscopi propter hanc et alias causas, quas habebant ad inuicem, ad nostram presentiam accessissent et super his fuisset ab eis aliquandiu disceptatum, de consilio fratrum nostrorum sententiando decreuimus ut illa sententia in nullo prorsus obsisteret archiepiscopo uel Ecclesie Bracarensi. Ideoque fraternitati uestre per apostolica scripta  precipiendo mandamus quatenus, siue aduersus eumdem Compostellanum, siue aduersus uenerabilem fratrem nostrum Zamorensem episcopum, uel etiam aduersus utrumque super hoc agere uoluerit archiepiscopus Bracarensis, denuntiatione tamen facta prius a uobis Compostellano, ut, si uoluerit, Zamorensem episcopum tueatur, si Bracarensis Zamorensem maluerit conuenire, uos ad locum congruum accedentes, ad quem partes suos possint testes inducere, et de fama diligentius inquirentes, partibus conuocatis, et ipsius cause meritis per earum assertionem plenius intellectis, ad sententiam, appellatione postposita, procedatis, facientes, etc. Testes cogantur. Quod si omnes, etc., tu, frater Oxomen., etc., ita quod si alterum uestrum, fratres  Portugalen. et Placentin. decedere forte contigerit, liceat metropolitano suo in locum decedentis quem uoluerit ex suis suffraganeis subrogare.

Datum, ut supra.



CLIII. CLERICIS SANCTI GRISOGONI, TAM PRAESENTIBUS QUAM FUTURIS, CANONICE SUBSTITUENDIS IN PERPETUUM. De confirmatione priuilegiorum. 

Ea que a predecessoribus nostris Romanis pontificibus ratione preuia statuuntur, tanto uolumus firmius obseruari, quanto de maturiori uidentur consilio processisse; et ne inposterum alicuius ualeant temeritate turbari, apostolico sunt munimine  fulcienda. Sane cum bone memorie Ioannes Crema Ecclesie uestre presbyter cardinalis in presentia felicis recordationis Calixti pape predecessoris nostri aduersus clericos Sancti Saluatoris de Curte suam deposuisset querelam, pro eo uidelicet quod tam ei quam Ecclesie uestre debitam obedientiam subtraxissent, et iura parochialia denegarent, idem predecessor noster, utraque parte ad suam presentiam euocata et rationibus utriusque diligenter auditis et cognitis, inspectis etiam priuilegiis bone memorie tam Ioannis Xu pape, quod supradictam Ecclesiam Sancti Saluatoris de Curte in fundo Ecclesie uestre sub censu annuo constitutam monstrabat, quam Urbani II in quo euidenter diffinitum agnouit ut clerici predicte Ecclesie Sancti Saluatoris  essent in canonica subiectione, et facerent uobis et Ecclesie uestre obedientiam et deberent scrutinium, baptisma, capitulum, processiones et clericorum ordinationes uobis et Ecclesie uestre sicut proprio titulo exhibere, que idem cardinalis ad tuitionem sue cause in medium producebat, fratrum suorum habito consilio per sententiam diffiniuit prefatam Ecclesiam Sancti Saluatoris debere in predictis omnibus uestre Ecclesie respondere; quam uidelicet sententiam bone memorie Innocentius et Lucius papa secundus postmodum confirmarunt, sicut eorum uidimus priuilegiis contineri. Cumque postmodum predicti clerici eamdem nollent sententiam obseruare, bone memorie Guido Ecclesie uestre Sancti Grisogoni presbyter cardinalis, in presentia  felicis memorie Adriani pape, anno eius primo, suam deposuit questionem. Qui, auditis et cognitis que proponebantur hinc inde et inspectis priuilegiis bone recordationis tam Urbani quam Calixti Romanorum pontificum, et qualiter hanc eamdem controuersiam, cum in suis temporibus inter ipsas Ecclesias emersisset, diffinierit, controuersie ipsi debitum finem imposuit et eorum sententias priuilegii pagina confirmauit et clericos illius Ecclesie uobis uestrisque successoribus et Ecclesie uestre beati Grisogoni parochialia iura sicut proprio titulo exhibere decreuit. Postmodum autem quinto anno pontificatus eiusdem Bonadies presbyter cardinalis Ecclesie uestre, cui predicti clerici Sancti Saluatoris, tanquam contumaces et rebelles, subiectionem et obedientiam  facere noluerunt, accessit ad eumdem pontificem predecessorem nostrum Adrianum, et coram eo de illis suam deposuit questionem. Qui cum eamdem causam cognoscendam bone memorie Bernardo Portuensi episcopo commisisset, idem episcopus, predecessoris nostri Calixti sententia diligenter inspecta, de mandato eiusdem pronuntiauit eamdem sententiam a dictis clericis Sancti Saluatoris debere inuiolabiliter obseruari, sententiam ipsam proferens sicut in authentico scripto per manum scriniarii exinde facto continetur expresse, qua ad exhibitionem iuris parochialis Ioannem economum predicte Ecclesie et omnes eiusdem Ecclesie clericos condemnauit, uidelicet in scrutinio, baptismate, capitulo, processione et  clericorum ordinatione; et prefatum titulum Ecclesie uestre Sancti Grisogoni ad omne ius parochiale restituit, sicut in priuilegiis uestre Ecclesie continetur. Ceterum cum, tempore felicis recordationis Alexandri pape III, sepedicti clerici contumaces existerent et rebelles nec late sententie uellent aliqua ratione parere, ad instantiam clericorum tunc Ecclesie uestre eos ad suam presentiam euocauit; qui coram eo proponere curauerunt quod sententia illa non deberet aliqua ratione tenere, pro eo quod interposita fuerat, appellatione suspensa, et etiam lata contra libertatem Ecclesie sue per priuilegium apostolice sedis indultam: in quo uidelicet priuilegio continebatur expressum, quod Ecclesia Sancti Saluatoris de Curte nulli alii nisi Romane Ecclesie  subiaceret. Quod quidem priuilegium, sicut in publico instrumento per manum scriniarii exinde facto habetur, ab economo Ecclesie uestre in controuersia illa que actitata est coram predicto Bernardo episcopo Portuensi et alia similiter priuilegia que pro libertate sue Ecclesie pretendebant, sunt falsitate penitus confutata; tum quia recens iunctura et incollatura euidentius apparebat et multa in se mendacia continebant; tum quia nullis aliis temporibus uisa sunt uel exhibita. Auditis itaque et cognitis utriusque partis rationibus et priuilegiis predecessorum nostrorum Romanorum pontificum diligenter inspectis, habito fratrum suorum consilio, predicti episcopi sententiam confirmauit, et perpetuis temporibus firmam manere sanciuit; quam  etiam felicis recordationis Lucius papa III predecessor noster ratam habuit cum duo ex clericis Sancti Saluatoris, quos ad suam propter hoc presentiam euocarat, coram eo confessi fuissent sententiam fuisse prolatam, eamdem se seruasse ac seruare firmiter uelle asserentes. Nos igitur eorumdem predecessorum nostrorum Ioannis, Urbani, Calixti, Honorii, Innocentii, Lucii, Adriani et Alexandri uestigiis inherentes, eamdem sententiam auctoritate apostolica confirmamus et presentis scripti pagina communimus. uobis etiam uestrisque successoribus et per uos eidem Ecclesie uestre S. Grisogoni in perpetuum confirmamus ecclesias et capellas que infra eiusdem beati Grisogoni parochiam continentur, uidelicet sepedictam ecclesiam S. Saluatoris de  Curte, que etiam Felix Aquila nuncupatur, ecclesiam Sancte Bonose, ecclesiam Sancte Agathe, cum pertinentiis earum; ecclesiam Sancti Stephani, que utroque iure, parochiali uidelicet et proprietatis, ad uestram dignoscitur Ecclesiam pertinere: ut quidquid dignitatis, quidquid reuerentie, quidquid parochialis iuris matrix Ecclesia in suis habet ecclesiis et capellis, hoc uos in istis per Dei gratiam habeatis, tam in ordinationibus clericorum per easdem ecclesias collocandorum, siue ad ecclesiasticos ordines promouendorum, quam in scrutiniis, baptismatibus, processionibus, capitulis, et in criminalium que publica sunt iudiciis. Nullus ergo episcopus, nullus cardinalis, nullus abbas, nullus  archipresbyter in predicto beati Grisogoni titulo, in capellis et territoriis earum, parochialia sibi iura audeat uindicare; nec abbatum alicui facultas sit parochianos uestros, nisi forte ab eis deliberatum sit, in suis ecclesiis sepelire. Quod si uiuentes adhuc religionis intuitu apud eos sepeliri deliberauerint; cum uestra quoque presentia salua matricis Ecclesie iustitia, tumulentur. Ad hec adiicientes, uobis uestrisque successoribus et per uos Ecclesie uestre perpetuo confirmamus ecclesiam Sancti Iuliani, cum domibus, cellis, cryptis, hortis, uineis et arenariis suis, cum terris cultis uel incultis, siluis, pantanis et pratis suis, cum suis aquiniolis in riuo qui uocatur Arton: que quidem ecclesia sita est iuxta castrum quod uocatur de Guid; casale de Maliana,  cum turri, uineis, agris cultis et incultis, pratis, siluis, aquis et aquarum decursibus; uineas quas in Marcello, in Rosario et in pratis pape possidetis, cum pratis et aliis pertinentiis suis; uineas etiam et terras in uirgine; molam quam in flumine Tiberis habetis et quartam partem alterius mole; casale in campo de Merulis, terras in Marcello, terras in uentrebublo, cum aliis omnibus que inpresentiarum iuste et canonice possidetis, uel in futurum, largiente Domino, poteritis adipisci. Decernimus ergo ut nulli omnino hominum liceat honores et bona sepefate Ecclesie uendere, in feudum dare, aut ab eadem Ecclesia modis quibuslibet alienare, ipsam Ecclesiam temere perturbare, etc. Salua sedis apostolice auctoritate. Si qua igitur, etc.

 Datum Laterani, per manum Rainaldi Acheruntini archiepiscopi, cancellarii uicem agentis, X Kal. Augusti, indictione II, Incarnationis Dominice anno 1199, pontificatus uero domini Innocentii pape III anno secundo.



CLIu. AIMERICO ABBATI CADUNIENSI. Ut reformatio istic edita et a leg. apost. probata, seruetur. 

Inter ceteras sollicitudines que nobis ex officio credite seruitutis incumbunt, animum nostrum sollicitior cura perurget, cum eos qui terrenas illecebras sumendo habitum regularem deberent penitus abdicasse et obsequiis efficacius diuinis insistere, audimus esse inquinamentis malitie ac dissolutionis  uitiis irretitos, et ad eorum correctionem studium efficax et promptam uoluntatem nos conuenit adhibere. Nimirum cum per insinuationem tuam ad apostolatus nostri audientiam peruenisset, zelo Dei conscientiam tuam, sicut credimus, excitante, quod ab antiquo abbatia Caduniensis non solum pastorem de ordine Cisterciensi suscepit, sed etiam habitum et obseruantiam regularem, per quam tam in temporalibus quam spiritualibus olim celestium donorum profecerat incrementis, et tandem per quosdam indisciplinatos filios uoluntatis proprie sectatores, qui ceruices suas indomitas ab illo iugo suaui et salutari minus licenter excutere presumpserunt, ad tante dissolutionis miseriam peccatis exigentibus  iam deuenit, ut a malitia inhabitantium in ea, sicut etiam ex testimonio plurimorum didicimus, defectum minaretur pariter et ruinam; propter hoc bone memorie a Pictauen. et uenerabili fratri nostro R. Petragoricensi episcopis et dilecto filio Arnaldo archidiacono Petragoricensi precipiendo mandauimus  ut ad locum pariter accedentes, quidquid corrigendum inuenirent tam in capite quam in membris, auctoritate freti apostolica, solum Deum habentes pre oculis, preuia ratione corrigerent, et fratres ipsos diligentius commonentes ut redirent ad ordinem Cisterciensem, a quo formam religionis sumpserunt, procederint ad emendationem ipsius loci tam in capite quam in membris, prout expedire uiderint, et quod statuerent, per censuram  ecclesiasticam facerent firmiter obseruari, conspirationes  etiam et uitium proprietatis penitus exstirpari, et fratres quos morientes in eo contingeret uitio deprehendi, Christiana sepultura carere. Adiectum fuit etiam quod si predicti tres iudices interesse non possent, reliqui duo premissa exsequi non differrent. Unde predicti episcopus et archidiaconus Petragoricenses, sicut tenor litterarum suarum nobis plenius intimauit, cum dictus episcopus Pictauensis iam esset morte preuentus, ad tuum monasterium accedentes, et intelligentes per famam publicam fratres eiusdem monasterii tam in propriis habendis quam in dissolutione uite sue grauiter diffamatos,  et eosdem propter nimiam dissolutionem, in qua erant nimium obstinati, et admonitionem penitus contemnebant, ad debitum religionis statum nullatenus aliter nisi per ordinem Cisterciensem posse reduci, astantibus plurimis discretis uiris tam clericis quam baronibus, ad quos locus ille ratione fundationis dignoscitur pertinere, ipsum monasterium Caduniense decreuerunt ad Cisterciensem ordinem reducendum, et ipsum, cum omnibus abbatiis suis, abbatie Pontiniacensi presente ipso G. Pontiniacen. abbate, in perpetuum submiserunt; et quod ab eis statutum est et decretum, dilectus filius noster P. Sancte Marie in uia Lata diaconus cardinalis, apostolice sedis legatus, sicut nobis per suas litteras innotuit, auctoritate sue legationis postmodum  confirmauit. Nos igitur tuis iustis postulationibus grato et pio concurrentes assensu, quod ab ipsis iudicibus et predicto cardinali prouida deliberatione factum est ratum et firmum habentes, auctoritate apostolica confirmamus et presentis scripti pagina communimus, statuentes in predicto monasterio tuo et aliis ei subiectis Cisterciensem ordinem futuris temporibus inuiolabiliter obseruandum, et eadem Pontiniacensi abbatie, sicut est superius prelibatum, perpetuo deinceps fore subiecta. Decernimus ergo, etc. confirmationis et constitutionis, etc.

Datum Laterani, X Kal. Augusti.



CLu. BURDEGALENSI ARCHIEPISCOPO, AGENNENSI ET PICTAuIENSI EPISCOPIS. De eodem argumento. 


Inter ceteras sollicitudines, etc., usque ad uerbum fore subiecta. Quocirca fraternitati uestre per apost. scripta mandamus atque precipimus quatenus in monasterio Caduniensi et aliis abbatiis que sunt illi subiecte, sub obedientia Pontiniacensis abbatis per censuram ecclesiasticam, sublato cuiuslibet contradictionis et appellationis obstaculo, Cisterciensem ordinem seruari sine refragatione aliqua faciatis. Et quoniam abbas Fesiensis per abbatem Gundoniensem et quosdam Cadunienses monachos se in locum antedicti Aimerici Caduniensis abbatis intrusit et eo cassato, et excommunicatione  promulgata tam in ipsum quam in abbatem Gundoniensem et complices eorum, Geraldus de la Costa cantor Caduniensem ipsam abbatiam per intrusionem similiter occupauit, qui licet cassatus fuerit auctoritate apostolice sedis et cum fautoribus suis excommunicationis uinculo innodatus, sepedicto Aimerico Caduniensi abbate in corporalem possessionem abbatie sue reducto, eamdem abbatiam per laicalem potentiam adhuc uiolenter nititur detinere; uolumus nichilominus et mandamus ut iuxta sententiam in eos rationabiliter latam faciatis ipsos et uniuersos fautores eorum sicut excommunicatos usque ad condignam satisfactionem ab omnibus arctius  euitari. Nullis litteris obstantibus harum tenore tacito. Quod si omnes, etc.

Datum Laterani, uI Kalendas Augusti.



CLuI. ASISINATI EPISCOPO, ET ABBATI S. PETRI PERUSINI. Ut archipresbytero purgationem canonicam super Simonia indicant. 

Cum ciuitatem Perusinam inter alias que beati Petri iuris existunt speciali diligamus affectu et utilitati cleri et populi uelimus sollicitius imminere, que inter eos scandalum generant de medio tollere cupimus, et ea fouere per que pax inter eos ualeat conseruari. Sane, sicut ex litteris uenerabilis fratris nostri episcopi et dilectorum filiorum cleri et populi  Perusinorum nobis innotuit, ex discordia illa que inter I. archipresbyterum et Hermannum canonicum est exorta, super eo quod dictus Hermannus intendebat de Simonia et dilapidatione prefatum archipresbyterum accusare, concepto iam et recepto libello tota fere ciuitas est commota; et si ea de medio tolleretur, grata inde posset ipsi ciuitati tranquillitas prouenire. Nos ergo predictorum episcopi et cleri et populi precibus inclinati, iamdicto Hermanno, qui, sicut suis nobis litteras intimauit, sponte uult a prefati archipresbyteri accusatione desistere, abolitionem duximus indulgendam, eum ab obseruatione nostri iudicii absoluentes. Ipsum archipresbyterum, qui etiam suis litteris  purgationem canonicam obtulit, licet ei de rigore canonum septima sui ordinis manus esset purgatio indicenda, tertia manu duntaxat innocentiam suam purgari misericorditer indulgemus super crimine Simonie; ita duntaxat, ut inter eos nullum omnino colludium intercedat; quod utique si foret admissum, grauissime puniremus. uolentes autem etiam in hac parte predictis archipresbytero et canonico misericordiam exhibere, ne ad nos accedendo fatigentur laboribus et expensis, discretioni uestre per apostolica scripta mandamus quatenus gratiam eis impensam in publicum proponentes, purgationem ab ipso archipresbytero, iuxta quod premissum est, publice recipere procuretis; ut ex hoc mala fama quiescat, que aures resperserat populares. Quia  uero dilapidationis uitium, propter enorme damnum Ecclesie, remanere nolumus indiscussum, per apostolica uobis scripta mandamus quatenus appellatione remota, iniquitatis super eo diligentissime ueritatem; et quod inueneritis, uestris nobis litteris intimetis: ut per inquisitionem uestram sufficienter instructi, melius procedere ualeamus.

Datum, ut supra.



CLuII. ANDRAEAE ACHERUNTINO ARCHIDIACONO. Ipsi archidiaconatum cum omni iure tribuit. .

Sacrosancta Romana Ecclesia, etc., usque ad uertum suscipimus. Specialiter autem archidiaconatum Acheruntine Ecclesie, cum omni iure, libertate ac  dignitate, qua ipsum predecessores tui hactenus habuisse noscuntur, sicut illum iuste possides et quiete, deuotioni tue auctoritate apostolica confirmamus, et presentis scripti pagina communimus. Decernimus ergo, etc., protectionis et confirmationis, etc.

Datum Laterani.



CLuIII. uERONENSI PRESBYTERO CAPELLANO SANCTI MICHAELIS DE TROuALD. Ecclesiam S. Michelis recipit sub protectione apostolica. 

Ex parte tua et nobilium uirorum Opithingorum et Cadulingorum patronorum ecclesie Sancti Michelis de Trauald fuit a nobis precum instantia postulatum  ut ecclesiam ipsam, quam Ecclesie Romane censualem facere uolebatis, sub protectione apostolice sedis et nostra recipere deberemus. Nos igitur tuis et premissorum nobilium precibus inclinati, eamdem ecclesiam sub beati Petri et nostra protectione suscipimus, et presentis scripti pagina communimus. Ad indicium autem huius ab apostolica sede protectionis obtente, bizantius unus nobis nostrisque successoribus annis singulis persoluetur. Decernimus ergo, etc., protectionis, etc.

Datum Laterani, II Kal. Augusti.



CLIX. SUFFRAGANEIS ACHERUNTINAE ECCLESIAE. Quod ipsorum archiepiscopus breui ad ipsos sit uenturus, etsi pontifex illibenter eum dimittit. 


Quantum honoris et gratie uobis in consecratione uenerabilis fratris nostri R. Acheruntini archiepiscopi et in concessione pallii facta eidem, duxerimus exhibendum, uestra, sicut credimus, fraternitas satis intelligit per seipsam. Non enim in hoc uel utilitatem nostram, uel ipsius archiepiscopi commodum, sed necessitatem Ecclesie uestre duximus potius attendendam, cum non modicum obsequiis nostris ex eius absentia, si ad uos accesserit, subtrahatur, et ipse, licet promotus uideatur in ordine, in eo tamen intelligitur minoratus, quod a latere matris, circa quam longo tempore laudabiliter deseruiuit, ad filie transfertur amplexus; in qua etsi  sollicitudinem exercere debeat pastoralem, non tamen minus ei oneris ex hoc proueniet quam honoris. Intelligentes autem necessitatem Ecclesie Acheruntine, que communi cum uicinis Ecclesiis grauatur excidio et bone memorie . . . quondam archiepiscopi Acheruntini exsilium sola deplorat, redacta in solitudinem et in diminutionem conuersa, que prius commissos sibi populos tam uerbo quam exemplo muniebat pariter et monebat, inter eiusdem regionis Ecclesias inclyta quodammodo et precellens, cum non inuenisset consolatorem ex omnibus caris suis, dictum archiepiscopum, probatum uita, litteratura pollentem, honestate preclarum, potentem in opere et sermone, regimini eius duximus deputandum, subtrahentes non modicum commoditatibus  nostri ut ipsius Ecclesie possemus necessitatibus subuenire, ac sperantes quod per salubrem doctrinam ipsius sic in spiritualibus proficiat institutis, quod in temporalibus etiam per accuratam eius sollicitudinem conualescat. Gratis igitur et humiliter factam uobis gratiam attendentes, ne uideamini exhibite uobis benignitatis ingrati, fraternitati uestre per apostolica scripta mandamus atque precipimus quatenus ad eum, sicut patrem et pastorem uestrum, pium geratis deuotionis respectum; et licet propter inclementiam eris et tempus impacatum obsequiis nostris detentus, nondum ad gerendam eiusdem Ecclesie sollicitudinem, ob difficultatem itineris et uiarum discrimina fuerit subire permissus, nichilominus tamen procuratorem et officiales  ipsius sicut ipsum recipere ac de uniuersis iustitiis eius ipsi curetis plenarie respondere, quoniam auctore Domino, uos in proximo uisitabit. Sicut enim gratum habebimus, si ei curaueritis in omnibus humiliter et deuote deferre, sic non poterimus equanimiter sustinere, si inobedientes ei fueritis et rebelles.

Datum, ut supra.



CLX. CAPITULO ANGLONENSI. Ut suum archiepiscopum reuerenter excipiant atque benigne tractent. 

Quantum honoris, etc., ut supra, usque ad uerbum conualescat. Cum igitur ipsum non solum in his in  quibus eius honorauimus decessorem, uerum etiam in maioribus disposuerimus honorare, discretioni uestre per apostolica scripta mandamus et districte precipimus quatenus preter id quod ei, tanquam metropolitano uestro, reuerentiam tenemini debitam exhibere, de uniuersis iustitiis episcopalibus plene respondere curetis, donec de prouisione Ecclesie uestre aliud statuamus. Procuratorem etiam et officiales ipsius sicut ipsum recipere ac de uniuersis iustitiis eius ipsis curetis plenarie respondere: scituri quod non possemus in patientia sustinere, si mandatis nostris presumeritis contumaciter refragari. Noueritis etiam nos uenerabilibus fratribus nostris Cupersanensi et Grauinensi episcopis dedisse  firmiter in mandatis ut personaliter ad uestram Ecclesiam accedentes et litteras nostras uobis assignent at uos ad id, monitione premissa, per censuram ecclesiasticam, appellatione remota, compellant; ita quod si ambo, etc., alter eorum, etc.

Datum Laterani, Iu Nonas Augusti.

Scriptum est illis episcopis super hoc.



CLXI. ACHERUNTINO ARCHIEPISCOPO. Ut affidationes hominum pro consuetudine istius loci recipiat. 

Probata in multis apud nos tue sinceritas bonitatis inductione nos excitat speciali ut preter commune debitum quo uniuersis tenemur Ecclesiis, Ecclesie  tue commodis et augmentis ratione persone specialiter intendamus. Eapropter, uenerabilis in Christo frater, personam tuam gratam con. auctoritate tibi presentium indulgemus ut homines qui se tibi uel Ecclesie tue recommendare uoluerint, quod secundum terre consuetudinem affidatio nuncupatur, cum in pluribus partibus parochie tue ius istud ecclesia Acheruntina ex antiqua consuetudine priuilegiis regum obtineat, tibi recipere liceat et absque contradictione cuiuslibet retinere. Decernimus ergo, etc., concessionis, etc.

Datum Laterani, Iu Kalen. Augusti.



CLXII. CAPITULO ET UNIuERSIS CLERICIS DE MATERA. Ne a quoquam ad iudicium seculare trahantur. 


Ordinis clericalis immunitas eo est libertatis priuilegio insignita, ut cum suos iudices habeat, sub quibus possit et debeat conueniri, a seculari iudicio penitus sit exempta: que nimirum nullis publicarum functionum oneribus obligata, iugum secularis effugit seruitutis. Unde ut uos sub regimine uenerabilis fratris Rainaldi archiepiscopi uestri, cuius sinceritas bonitatis apud nos approbata in multis ad prouisionem uestram specialiter nos astringit, liberiores possitis Domino militare, atque sub eo amplioris libertatis beneficio uos et iura uestra tueri, auctoritate presentium districtius inhibemus ne aliquis ad iudicium seculare uos trahere aliqua temeritate presumat, aut publicis exactionibus et angariis  fatigare; cum etiam super hoc principalis iussio, sicut dicitur, emanarit. Decernimus ergo, etc., inhibitionis, etc.

Datum Laterani, II Kal. Augusti.

In eumdem modum uniuersis clericis per Acheruntinam diecesim constitutis.



CLXIII. UNIuERSO POPULO DE MATERA. Ut a cleri iniuriis abstineant. 

Cum esse uos Ecclesie filios non negetis, aut liberam esse dicetis Ecclesiam, aut uos non negabitis esse seruos, utpote nati fueritis ex ancilla, cum conditionem matris sequatur filius, secundum legitimas  sanctiones. Peruenit autem ad audientiam nostram quod uos Ecclesias publicis exactionibus et angariis aggrauatis, et clericos ad forum interdum trahitis seculare. Quia uero id in ecclesiastice redundat libertatis iniuriam, uniuersitati uestre per apostolica scripta mandamus et districte precipimus quatenus ab uniuersis Ecclesiarum grauaminibus desistatis, nec super possessionibus aut aliis contra consuetudinem et specialem etiam concessionem eis indultam trahatis clericos ad iudicium seculare; cum, secundum uerbum Apostoli, suo domino stent, aut cadant. Alioquin sententiam quam uenerabilis frater noster R. archiepiscopus uester per se uel procuratorem suum in aliquos propter hec rationabiliter tulerit, nos ratam habebimus, et  uolumus usque ad satisfactionem congruam inuiolabiliter obseruari.

Datum, ut supra.



CLXIu. ACHERUNTINO ARCHIEPISCOPO. Ut ecclesia S. Petri de Matera ad mensam archiepiscopi Acheruntini restituatur. 

Ad audientiam apostolatus nostri peruenit quod cum ecclesia Sancti Petri de Matera, que ad mensam dignoscitur Acheruntine Ecclesie pertinere, a bone memorie R. et P. Acheruntine Ecclesie archiepiscopis fuisset quibusdam minus licite infeudata, felicis recordationis P. eiusdem Ecclesie archiepiscopus ad uenerabilem fratrem nostrum Potentin.  episcopum super hoc commissionis litteras a sede apostolica impetrauit. Qui personaliter ad locum accedens, Ecclesiam ipsam mense Acheruntine restitui sententialiter iudicauit. Nos igitur sententiam ipsam, sicut rationabiliter lata est, nec legitima appellatione suspensa, ratam habentes et firmam, auctoritate apostolica confirmamus et presentis scripti pagina communimus. Nulli ergo, etc.

Datum Laterani, uI Idus Augusti.



CLXu. EIDEM. Ut decime ecclesiis integre persoluantur. 

Cum de latere nostro fueris in archiepiscopum Acheruntinum assumptus, tam te quam Acheruntin.  Ecclesiam specialiter honorare disponimus, in his presertim que iustitiam sapiunt et continent equitatem. Sane significasti nobis in nostra presentia constitutus, quod cum in quibusdam locis tue diecesis integre quondam decime soluerentur, dum predia, de quibus decime proueniebant, essent in secularium potestate, postquam possessionum ipsarum dominium ad religiosos quosdam seu ecclesiasticos uiros deuenit, cultores earum, quia decimas ipsis religiosis seu ecclesiasticis uiris exhibent terragii ratione, decimas Ecclesiis non persoluunt. Preterea homines de Matera, licet decimas integre non persoluant, eas tamen quas soluunt pro motu uoluntatis proprie diuidentes, quamdam partem Ecclesiis, quamdam pauperibus, quamdam suis  patrinis impendunt; per quod tam tuo quam Ecclesiarum iuri non modicum derogatur. Eapropter, uenerabilis in Christo frater, tuis iustis precibus annuentes, ut cultores possessionum, de quibus decime Ecclesiis constitutis in diecesi tua debentur, ad ipsas, non obstante eo quod pro terratico soluunt, cum integritate reddendas et ut homines de Matera eas de cetero aliter diuidere uel distribuere non presumant, sed ipsas Ecclesiis quibus debent sine diminutione persoluant, per censuram ecclesiasticam, appellatione postposita, compellere ualeas, liberam tibi concedimus auctoritate apostolica facultatem. Ad hec, auctoritate tibi presentium  indulgemus ut possessiones spectantes ad mensam tuam alienatas illicite, legitime tibi liceat reuocare. Preterea concessiones ecclesiarum et prebendarum non uacantium a predecessoribus tuis factas contra statuta Lateranensis concilii preter apostolice sedis mandatum, presentium auctoritate cassamus; concessa tibi libera facultate testamentum de bonis Ecclesie Acheruntine a predecessore tuo factum contra canonicas sanctiones auctoritate apostolica reuocandi. Nulli ergo, etc., concess. et cassationis, etc.

Datum Laterani, uI Idus Augusti.



CLXuI. ASISINATI EPISCOPO. Quod excommunicati absolutionis litteras exhibere teneantur. 


 Sicut nobis tuis litteris intimasti, cum aliquos tue diecesis clericos uel laicos culpis suis exigentibus excommunicationi supponis, ipsi postmodum ad te, nulla satisfactione premissa, sine testimonialibus litteris redeuntes, dicunt se absolutionis beneficium recepisse. Quibus si credi debeat in hac parte, per nos instrui suppliciter postulasti; cum propter causam huiusmodi, sicut dicis, tue sententie a subditis contemnantur. Nolentes itaque malitiis hominum indulgere, fraternitati tue taliter respondemus, quod, nisi excommunicati a te super absolutione sua litteras nostras uel illius cui uices nostras in hac parte commisimus  reportarint, aut alio modo legitimo de illorum tibi absolutione constiterit, tu eorum absolutioni fide non habita, ipsos pro excommunicatis, ut prius, habeas et facias euitari.

Datum Laterani, II Idus Augusti.



CLXuII. ARCHIEPISCOPIS, EPISCOPIS, COMITIBUS, BARONIBUS, CIuIBUS, ET UNIuERSO POPULO IN REGNO SICILIAE CONSTITUTIS. De absolutione Marcowaldi.

Ad reconciliationem et receptionem Marcowaldi debitum officii pastoralis, quo tenemur omnes ad uiam rectitudinis reuocare ac redeuntes recipere, nos induxit, et optata regni tranquillitas inuitauit  ut simul et humiliaremus hostem et humiliatum et penitentem eius reciperemus exemplo qui non uult mortem peccatoris, sed ut magis conuertatur et uiuat, qui Chananeam et publicanum non solum uocauit ad penitentiam, sed et traxit. Ut autem super modo reconciliationis ipsius non possit ab aliquo dubitari, formam excommunicationis et receptionis presentibus duximus litteris explicandam. Forma excommunicationis hec fuit.

Excommunicamus et anathematizamus ex parte Dei omnipotentis et beatorum Petri et Pauli apostolorum eius auctoritate et nostra Marcowaldum et omnes fautores eius, tam Teutonicos quam Latinos,  specialiter Diopuldum, Othonem, Siffredum et Othonem de Lauian. Hermannum et Castellanum Sorelle, qui principaliter adherent Marcowaldo: quia cum idem Marcowaldus a dilectis filiis nostris C. tituli Sancti Laurentii in Lucina et I. tituli Sancte Prisce presbyteris cardinalibus, apostolice sedis legatis, commonitus fuerit ut ab ecclesiarum et uillarum incendio et uastatione cessaret, que in eorum oculis committebat, et exercitum dimitteret, cuius occasione tota fere Marchia uastabatur, eorum monitis non satisfecit, propter quod ab eis excommunicatus fuit; et quia iuramentum multoties nobis prestitum uiolare ac patrimonium Ecclesie inuadere ac detinere presumpsit, et nunc regnum Sicilie, quod ad ius et proprietatem beati Petri pertinere  dignoscitur, cuius balium cum regis tutela illustris memorie C. imperatrix nobis testamento reliquit, infestat et innititur occupare. Omnes autem qui ei fidelitatis uel societatis iuramento tenentur, denuntiamus penitus absolutos. Si quis autem clericus cuiuscunque dignitatis et ordinis officia ecclesiastica uel sacramenta diuina ei uel sequacibus suis ministrare presumeret, sciat se dignitatis et ordinis periculum incurrisse. Item excommunicamus I. quondam electum Sancte Seuerine, qui eidem Marcowaldo adherens, administrationem Salernitane Ecclesie de ipsius manu recepit.

Forma receptionis hec fuit. Iurauit Marcowaldus publice, sine pacto quolibet et tenore, super crucem et Euangelia, quod super omnibus pro quibus  excommunicatus existit sine fraude mandatis nostris obediet uniuersis, que sibi per nos uel nuntios aut litteras nostras duxerimus facienda. Tenor uero mandati apostolici fuit talis. Mandatum est ei, sub debito prestiti iuramenti, ut a balio regni, inuasione quoque ac molestatione ipsius per se ac suos omnino desistat, nec ipsum aut patrimonium beati Petri per se uel alium ullo modo molestet; uniuersa que de regno per se uel suos inuasit, que detinentur ab ipso, restituat et ab omni prorsus obligatione absoluat; que uero detinentur ab aliis pro posse suo restitui faciat bona fide. Super his autem que nec ab ipso nec suis habentur, utpote super damnis et iniuriis illatis  presertim nobis et monasterio Casinensi, satisfaciat competenter secundum dispositionem nostram et proprias facultates. In clericos de cetero et uiros ecclesiasticos manus nec iniiciat nec iniici faciat uiolentas. Cardinales et legatos apostolice sedis nec spoliet nec spoliari nec capi faciat, aut etiam obsideri: nisi forsan impugnatus ab eis, in defensionem propriam id facere cogeretur. Non quod id tunc ei licere dicamus, sed quia hoc ei non interdicimus ex debito iuramenti. Accedens igitur Marcowaldus uerulas ad presentiam uenerabilis fratris nostri O. Ostien. episcopi et dilectorum filiorum G. tituli Sancte Marie trans Tiberim presbyteri et H. Sancti Eustachii diaconi cardinalium, legatorum apostolice sedis, iuxta modum expressum  superius publice iuramentum exhibuit et secundum Ecclesie formam beneficio absolutionis obtento, mandatum sub eodem tenore recepit et se promisit fideliter impleturum. Quod autem ei nichil super terra illa mandauimus quam antequam nunc ultimo regnum intraret, ex concessione fuerat imperatoris adeptus, nullatenus admiremini, cum propter eam non fuerat excommunicatione notatus. De ipsa tamen dante Domino ad nostrum et karissimi in Christo filii nostri F. Sicilie regis illustris honorem uobis scientibus utiliter disponemus. Nullus igitur uos omnino seducat, nullus aliquatenus blandiatur quod secundum aliam formam idem Marcowaldus iuramentum prestiterit aut aliter fuerit receptus a nobis; nec turbentur  in aliquo corda uestra, sed potius solidentur; cum si seruauerit quod ei est sub debito prestiti iuramenti mandatum, ad statum totius regni et tranquillitatem uestram sit non modicum prouenturum. Si autem, quod non credimus, non seruarit, nichil sit auctoritati nostre detractum, sed eius sit potius potentia diminuta; et tam ex inclementia temporis quam ex forma mandati quam facimus, absoluti fautores eius iugiter ad propria reuertantur. Nos quoque non solum pro commissis excessibus, uerum etiam pro reatu periurii, eum et fautores ipsius, si forte contra factum et receptum mandatum ueniret, in eamdem excommunicationis sententiam reducere curaremus et esset contra eum manus nostra ex uirtute diuina ualidior quam fuisset.  Inspiret autem ei is qui uult omnes homines saluos fieri et neminem uult perire ut ita fideliter mandatum nostrum obseruet, ut nec Creatorem offendat nec nos oporteat contra eum grauius commoueri. Monemus igitur uniuersitatem uestram ac per apostolica uobis scripta mandamus quatenus circa deuotionem apostolice sedis et eiusdem regis fidelitatem ex hoc feruentiores effecti, ea que honorem ipsius, quietem uestram et statum regni respiciunt, sollicite procuretis, ab omnibus uobis precauentes insidiis, ne per securitatem aut fraudem aliquid uobis sinistri ualeat euenire. Nos enim, dante Domino, nec regi, nec regno, nec uobis ipsis aliqua occasione deerimus; sed ea curabimus promouere,  que totius regni respicient incrementum.



CLXuIII. NOBILI uIRO MARCOWALDO IMPERII SENESCALCO. Gratulatoria de conuersione, et exhortatoria.

Si multitudinem et magnitudinem excessuum tuorum inspicias et circa te mansuetudinem et benignitatem apostolice sedis attendas, mandatum nostrum non solum iustum intelliges, sed et pium. Creditur enim a multis religiosis uiris et magnis quod pro tot et tantis excessibus, quos cum tuis fautoribus perpetrasti, satisfactio condigna non esset, si etiam iussus transfretare fuisses, in defensione terre natiuitatis Dominice permansurus. Cum autem nos, non peccatorum tuorum magnitudinem attendentes, sed inspicientes potius solitam mansuetudinem  apostolice sedis, ea tibi dederimus in mandatis que ad uitandum eternum interitum deberes facere per te ipsum, non debes aliquid in contrarium postulare, cum id noueris in anime tue perniciem conuertendum. Quid enim prodest homini, si uniuersum mundum lucretur, anime autem sue detrimentum patiatur? Licet enim ad reconciliationem tuam nos regni tranquillitas inuitarit, amplius tamen debitum pastoralis officii nos induxit, quo tenemur errantes ad uiam rectitudinis reuocare. Plus igitur lucrum anime tue quam terre facere cupientes, cum spiritualia temporalibus a nobis presertim sint merito preponenda; salutem anime tue potius quam corporis attendentes, super eo quod postulasti a nobis per litteras tuas ut mandatum  tibi a uenerabili fratre nostro O. Hostien. episcopo et dilectis filiis G. tituli Sancte Marie trans Tiberim presbytero et H. Sancti Eustachii diacono cardinalibus ut a balio regni et inuasione ac molestatione cessares, curaremus misericorditer temperare, te modo cum Deo nequiuimus exaudire. Miramur autem quod post factum et receptum mandatum te balium et procuratorem regni scribere non uereris, quanquam in litteris quas nobis misisti, id sub quodam inuolucro curaueris palliare. Monemus igitur nobilitatem tuam et exhortamur in Domino, ac per apostolica tibi scripta sub debito prestiti iuramenti mandamus quatenus necessitatem in uirtutem conuertens, a balio, regni inuasione ac molestatione desistas; cetera sub eadem tibi districtione mandata  nichilominus seruaturus; cum ipsa rerum experientia te certificare debuerit quod balium regni non poteris obtinere, pro quo tuus hactenus non profecit obtinendo conatus. Quia uero, sicut iidem episcopus et cardinales sua nobis relatione monstrarunt, quedam nobis exponere uelles que nuntio nec litteris credere uoluisti, gratum habemus, si ad presentiam nostram accedas et ea efficias que idem episcopus per suas litteras plenius intimabit. Nos enim cum per litteras tuas de aduentu tuo certificati fuerimus, securum tibi faciemus prestari ducatum.



CLXIX PETRO COMPOSTELLANO ARCHIEPISCOPO. Quod episcopi absoluant eos qui manus in clericos iniecerunt, nisi sit enormis lesio. 


Ad nostram noueris audientiam peruenisse quod in diecesi tua manus iniicientes in clericos uiolentas, cum a sede apostolica nimium sint remoti, propter etatem et infirmitatem illuc nonnunquam uix accedere ualent, absolutionis beneficium petituri. Ut autem excommunicatos huiusmodi ad nos non ualentes, propter impedimenta que premisimus proficisci, et mulieres clericos uerberantes absoluere tibi liceat in diecesi tua, fraternitati tue auctoritate presentium indulgemus; nisi forte ipsorum excessus ita grauis fuerit et enormis, quod propter  hoc censura sit sedis apostolice requirenda. Nulli ergo, etc. nostre concessionis, etc.

Datum, Laterani.



CLXX. PETRO ARCHIEPISCOPO ET CAPITULO COMPOSTELLAN.

Iustis petentium desideriis, etc. usque ad uerbum assensu, sententiam dilecti filii nostri G. Sancti Angeli cardinalis, tunc apostolice sedis legati, prolatam super uotis  beati Iacobi aduersus P. abbatem et monasterium Celle-Noue, sicut rationabiliter lata est, nec legitima appellatione suspensa ratam habentes, auctoritate apostolica confirmamus, etc., Nulli ergo, etc., confirmationis, etc.



CLXXI. PRIORI ET CAPITULO SAREN. 


Cum a nobis petitur, etc., usque ad uerbum assensu, monasterium de Iunquaria et ius quod illustris memorie A. quondam Hispaniarum imperator uobis concessit in eo, cum iure patronatus concesso uobis a militibus patronis ipsius, sicut ea iuste ac pacifice possidetis, uobis et per uos Ecclesie uestre auctoritate apostolica confirmamus.

Datum Laterani, II Nonas Augusti.



CLXXII. ABBATI GEMBLACENSI. Non imputatur electo confirmato, si eo prohibente pro ipsius confirmatione pecunia data fuit. 

 Sicut nobis tuis litteris intimasti, cum in  Gemblacensi Ecclesia fueris a tenera nutritus etate, monachus factus ibidem, in etate matura consequenter promotus fuisti ad regimen Ecclesie Florinensis. uerum abbate Gemblacensi de medio post sublato, Gemblacensis Ecclesia, que prius te tanquam filium habuerat, inscium et absentem in patrem et pastorem per electionem te canonicam nominauit. Et quoniam pastore carebat Leodiensis Ecclesia cathedralis, postquam per dies aliquot moram feceras in Ecclesia Gemblacensi, ad Coloniensem Ecclesiam, que tua est metropolis, proficiscens, ipsius auctoritate in Gemblacensi Ecclesia interim ministrasti. Ceterum postquam in Leodiensi Ecclesia fuit episcopus institutus, is a te requisitus  electionem de te factam noluit confirmare, aliud non pretendens, nisi quod de minori loco translatus fueras ad maiorem. uerum cum hec tibi fieri pro extorquenda pecunia comperisses, sub interminatione anathematis uetuisti ne pro facto huiusmodi aliqua pecunia offerretur. Et cum quidam de fratribus, timorem Dei pre oculis non habentes, interuentu munerum ad ipsius abbatie regimen aspirarent, seniores in Ecclesia quod malum imminens non nisi malo posset deprimi preuidentes, te inconsulto et penitus ignorante, contra excommunicationis a te facte sententiam uenientes, promiserunt pecuniam et etiam exsoluerunt, sicut tibi postmodum est relatum; et sic ab episcopo inuitatus,  institutionem libere accepisti ab eo, quemadmodum estimabas  . Super his ergo nos duxit tua discretio consulendos, si propter promissionem incognitam et prohibitam, quemadmodum est premissum, tibi peccati macula infligatur, uel si de promissione nunc tibi cognita, tu cum fratribus, qui fecerunt eam, debeas penitere, cum inherere nolueris Simoniace prauitati, paratus pro grege Domini subire laborem, uel quamuis te conscientia non accuset, a suscepto regimine, si decreuerimus, abstinere. Quamuis autem secundum sacrorum canonum instituta  etiam paruuli qui cupiditate parentum Ecclesias per pecuniam sunt adepti, eas dimittere teneantur; quia tamen longe diuersum est non prebere consensum et expressim aliquid prohibere,  taliter tibi duximus respondendum, quoniam ex eo quod contra prohibitionem et uoluntatem tuam, a qua postmodum minime recessisti, aliquis, te penitus ignorante, promisit pecuniam et exsoluit, presertim cum is  nulla tibi esset consanguinitate coniunctus, nichil tibi ad culpam uel penam credimus imputari; nisi forte postea consenseris pecuniam soluendo promissam aut etiam reddendo solutam. Alioquin, contingeret quod alicuius factum insidias inimico parantis ei damnosum existeret cui penitus displiceret, et sic aliquis de fraude sua commodum reportaret. Illos autem qui dederunt pecuniam uel etiam receperunt, in tantum constat esse culpabiles, quod si excessus eorum esset Ecclesie manifestus que non iudicat de occultis,  pena essent canonica feriendi.

Datum Laterani, II Idus Augusti.



CLXXIII. C. ARCHIDIACONO, CANTORI, ET MAGISTRO SCHOLARUM TORNACENSIBUS. Definit controuersiam de prebenda Ecclesie Insulensis. 

Cum uenissent ad apostol. sedem dilecti filii magister C. subdiaconus et P. presbyter pro controuersia quam habebant adinuicem super prebenda Ecclesie Insulanensis, nos eis dilectum filium nostrum G. Sancti Georgii diaconum cardinalem concessimus auditorem. Coram quo dictus magister C. proponere  procurauit quod cum olim a bone memorie C. papa predecessore nostro ad prepositum Ecclesie Insulan. pro obtinenda in eadem Ecclesia prebenda litteras impetrasset, prepositus indulgentiam obtinuit ab eodem ne infra biennium aliquem in Ecclesiis suis recipere cogeretur. Iterum uero idem magister ad eumdem prepositum ipsius predecessoris nostri litteras reportauit ut elapso biennio prebendam ei conferret in Ecclesia Insulanensi, interim tamen ei stallum in choro et locum in capitulo assignaret et de quotidianis stipendiis idem magister cum canonicis perciperet portionem, uenerabili fratri nostro Atrebatensi episcopo et dilectis filiis Ursicampi et  Longipontis abbatibus super hoc exsecutoribus delegatis. Qui cum uellent in negotio ipso procedere, prepositus coram eis, post secundam citationem, apparens, mandatum cum mandatore asseruit exspirasse et ad sedem apostolicam appellauit. Cumque postmodum idem magister ad sedem apostolicam accessisset, Nos ad litteraturam ipsius, qui scholas dicebatur in artibus Parisiis habuisse, pium habentes respectum, eidem preposito dedimus in mandatis, quod cum idem magister, sicut proponebatur, oriundus de uilla Insulana, aliquandiu in scholarum regimine deseruisset et ad presentationem ipsius Ecclesie fuisset in subdiaconum ordinatus, in beneficio competenti, quod ad eius donationem spectaret, in eadem ipsi Ecclesia prouideret. Dilectis etiam filiis  decano et cantori et magistro F. canonico Remen. dedimus in mandatis ut super hoc mandatum apostolicum exsequi procurarent. Deinde uero iidem exsecutores, sicut ex litteris eorum accepimus, cum in Ecclesia Insulana prebenda dimidia uacauisset, magistrum ipsum inuestiendum ad prepositum destinarunt, qui ei beneficium quoddam, non ecclesiasticum, sed quod posset laico etiam assignari, temporale uidelicet et incertum, litterature et honestati eiusdem magistri non competens, quod etiam tunc temporis non uacabat, eidem curauit offerri. Ipsi uero eumdem magistrum uacuum a preposito redeuntem et iuxta onus eidem prebende annexum, in ordinem sacerdotii promoueri paratum, de predicta dimidia curarunt auctoritate apostolica inuestire.  Post inuestituram uero prepositus ipse dicto magistro per nuntium suum quindecim librarum redditus fecit offerri; quos quia recipere noluit, nuntius prepositi ad sedem apostolicam appellauit. Exsecutores insuper eumdem magistrum ad Insulanum capitulum destinantes, ei stallum in choro et locum in capitulo assignari fecerunt; et canonici eum in fratrem suum et canonicum cum solita solemnitate receptum, ad possessionem admiserunt eiusdem beneficii corporalem. uerum dictus presbyter proposuit ex aduerso quod olim prebenda quedam instituta fuerat in Ecclesia Insulana, non nisi presbytero conferenda, qui ad honorem beate uirginis diuina diebus singulis celebraret. uerum predecessor memoratus  uni presbytero esse nimis onerosum attendens diuina singulis diebus celebrare, prebendam ipsam diuisit in duas: quas duobus diaconibus assignauit, iuramento firmantibus quod in proximis quatuor temporibus ad presbyterii ordinem conuolarent. Sed, ne ad consequentiam traheretur, statutum est a preposito et canonicis et sub pena excommunicationis inhibitum ne beneficia ipsa conferrentur aliis nisi presbyteris iam promotis. Unde cum dicta dimidia uacauisset, sepedictus prepositus eam ad preces capituli sui dicto presbytero, qui ad presentationem eorum fuerat in presbyterum ordinatus, concessit, et eidem magistro paratus fuit in competenti beneficio,  uidelicet quindecim librarum redditibus, prouidere. Super quo idem prepositus ad predictos exsecutores Remen. per nuntium suum dicitur litteras impetrasse. Preterea cum biennium a tempore obtente indulgentie tunc temporis non fuisset elapsum, prepositum ad eum recipiendum in Ecclesia Insulana proposuit non teneri, cum super hoc fuisset indulgentia impetrata. Ceterum magister C. indulgentiam ipsam sibi non obesse respondit cum de ipsa etiam in litteris nostris mentio facta fuisset. Preterea ex quibusdam ab aduersa parte inductis nixus est comprobare quod predicta prebenda aliquando etiam fuerat aliis quam presbyteris assignata. Cum enim diceretur in litteris ipsis quod, secundum antiquam et magis usitatam consuetudinem Ecclesie  Insulane, prebenda ipsa esset presbytero conferenda, usitatum etiam esse dicebat ut aliis conferretur; cum etiam dicere quod aliquid inusitato magis usitatum fuerit, sit absurdum. Cum autem cardinalis predictus que coram eo proposita fuerant, in nostra et fratrum nostrorum audientia fideliter retulisset, nos causam ipsam uestro examini duximus committendam, discretioni uestre per apostolica scripta precipiendo mandantes quatenus, nisi uobis sufficienter constiterit per prepositum et capitulum Insulanum fuisse concorditer institutum et sub pena excommunicationis inhibitum et hactenus obseruatum ne predicte prebende aliis quam presbyteris conferrentur, super predicta dimidia dicto presbytero silentium imponatis, facientes per censuram  ecclesiasticam, appellatione remota, eumdem magistrum plena et pacifica ipsius possessione gaudere. Quia uero presbyter ipse ad presentationem prepositi et capituli Insulan. fuit in presbyterum ordinatus, uolumus nichilominus et mandamus quatenus predictos quindecim librarum redditus ei assignari mandetis, donec ei per prepositum ipsius Ecclesie fuerit in beneficio competenti prouisum. Alioquin, si de predictis constiterit, super ipsa predicto magistro, cum non fuerit beneficium ipsi competens, silentium imponentes, eam ipsi presbytero per sententiam, appellatione postposita adiudicare curetis et faciatis per censuram ecclesiasticam eius pacifica possessione gaudere. uerum, ne dictus magister laboris  quem ueniendo ad apostolicam sedem sustinuit mercede frustretur, ei faciatis predictos quindecim librarum redditus a preposito, monitione premissa, sublato appellationis et dilationis obstaculo, per censuram ecclesiasticam assignari; prebendam que primo uacabit in Ecclesia Insulana, donationi nostre reseruari mandantes persone idonee conferendam: de qua si quid aliud fuerit ordinatum, nos illud irritum decernimus et inane. Nullis litteris obstantibus preter assensum part. Quod si omnes, etc.

Datum Laterani, III Idus Augusti.



CLXXIu. CLERO ET POPULO REGINENSI. Ut archiepiscopo suo per pontificem confirmato obediant. 


Cum dilectus filius noster G. Sancte Marie in porticu diaconus cardinalis, cui uices nostras tam super balio regni quam officio legationis commiseramus, apud Messanam pro ipsius regni negotiis moraretur, dilecti filii canonici Regin. eidem obitum., bo. mem Regin. archiepiscopi tam per litteras quam per suos concanonicos nuntiarunt. Postmodum autem ad propria reuertentes et conuenientes in unum, inuocata Spiritus sancti gratia, uota sua in uenerabilem fratrem nostrum I. tunc Regin. archidiac. contulerunt,  eumdem sibi unanimiter eligentes in patrem suum pariter et pastorem. Cumque ad predicti cardinalis presentiam accessissent, ut ab eo tam assensum quam confirmationem etiam obtinerent, ipse assensum eis regia uice concedens et electionem examinans, cum eamdem inuenisset canonice et de persona idonea celebratam, auctoritate apostolica confirmauit. Ceterum cardinalis predictus pericula uiarum diligenter attendens, ne dicti electi consecratio nimium differretur, uenerabilibus fratribus nostris uniuersis episcopis Reginensis Ecclesie suffraganeis dedit auctoritate apostolica in mandatis ut eidem munus consecrationis impenderent, pallium a nobis, uidelicet pontificalis officii plenitudinem, postmodum recepturo. In quibus predictus cardinalis  gratiam fecisse dignoscitur, cum idem archiepiscopus et pro duobus mittere et propter duo ad nostram presentiam accedere debuisset. Mittere quidem, pro assensu et confirmatione pariter impetrandis. Accedere uero, propter munus consecrationis et donum pallii obtinenda. Inter cetera namque priuilegia que sibi sedes apostolica reseruauit, unum est, et non minimum, quod patriarche, primates, et metropolitani pro recipiendo pallio, pontificalis uidelicet officii plenitudine, ad eam, tanquam ad magistram et matrem, debent habere recursum. Cum ergo idem archiepiscopus primo per nuntios et tandem per se ipsum, nuper ad sedem apostolicam accedens pro pallio institisset, nos attendentes quod ex gratia  quam predictus ei fecerat cardinalis, deuotiorem se nobis et Romane Ecclesie deberet inposterum exhibere, fratrum nostrorum habito consilio diligenti, pallium ipsi de beati Petri corpore sumptum, pontificalis uidelicet officii plenitudinem duximus concedendum. Nos igitur ipsum ad propria cum plenitudine nostre gratie remittentes, uniuersitati uestre per apostolica scripta mandamus atque precipimus quatenus eius salubria monita et mandata recipiatis humiliter, et eadem irrefragabiliter obseruetis.

Datum Laterani, XuII Kal. Septembris.



CLXXu. CONSULIBUS ET POPULO ARETINIS. Castrum S. Marie prohibet reedificari.


Quantus in persona uenerabilis fratris nostri O. Ostien. episcopi apud castrum montis Sancte Marie in diuine maiestatis offensam, iniuriam apostolice sedis et cleri totius opprobrium fuerit commissus excessus uestra discretio non ignorat. Qualiter etiam in titulum memorie sempiterne castrum ipsum de mandato nostro funditus sit euersum, ad uestram nolumus [Credimus] notitiam peruenisse uerum, sicut nostris est auribus intimatum, uos castrum ipsum reedificare intenditis et memoriam uindicati excessus in reedificatione  ipsius penitus abolere; quod si fieret, in iniuriam apostolice sedis et nostram perpetuo redundaret. Quia uero de uestra discretione non credimus quod Romanam Ecclesiam ledere de conscientia certa uelitis, uniuersitatem uestram monemus et exhortamur attentius, ac per apostolica uobis scripta mandamus quatenus castrum ipsum nec uos reedificetis ulterius nec reedificari ab aliis permittatis. Alioquin, quantumcunque nobis molestum existeret uos in aliquo molestare, id non possemus in patientia tolerare.





CLXXuI. LITTERAE REGIS WLCANI DIOCLIAE ATQUE DALMATIAE AD DOMINUM PAPAM. Se et regnum suum pontifici commendat, et hortatur ut ad Ungarie regem scribat de expulsione hereticorum.


Beatissimo atque sanctissimo Patri et domino INNOCENTIO Dei gratia sacrosancte Romane Ecclesie summo pontifici et uniuersali pape, WLCANUS eadem gratia Dioclie atque Dalmatie rex, salutem et deuotionis affectum.

uenientibus ad nostram presentiam domino Ioanne capellano et domino Simone religiosis et discretis sancte catholice et apostolice sedis legatis, amodo iucundati sumus: quia sicut solis splendor in uirtute sua radians totum orbem uidetur illustrare, ita illorum sancta et salubri predicatione totum regnum nostrum creditur fore illustratum.  Unde merito dicimus: uisitauit nos oriens ex alto . Illorum itaque probitate et scientia nos informati, Deo et paternitati uestre innumeras grates rependere curamus, qui tales ad nos misistis, quales in uoto semper habuimus suscipiendos, diuino munere preditos, quia omne datum optimum et omne donum perfectum desursum est. Presentatis igitur litteris uestris, intelleximus, quia postulationibus nostris apostolatus uestri beatitudo misericorditer acquieuit. Unde nos cum magna animi deuotione precepimus ut per totum regnum nostrum omnia que secundum Deum sunt ordinent et confirment; que autem contraria sunt, iuxta illud propheticum, euellant et destruant. Accedentes itaque ad locum ubi antiquitus concilium  celebrari solitum fuit, sanctum synodum celebrare studuerunt, de uitiis et uirtutibus subtiliter disserentes, in communi Deo et beatissime Marie perpetue uirgini et beato Petro apostolorum principi nec non et apostolatui uestro laudem preconia persoluentes. Interea nouerit paternitas uestra, quia augustali stemmate undique insignimur et, quod gloriosius et beatius est, uestri generosi sanguinis affinitatem habere cognouimus. Igitur innotescimus quia in uoto habuimus nunc legatos nostros ad pedes beatitudinis uestre transmittere. Sed quia terram illam turbatam esse audiuimus, facere non potuimus: quia uestris legatis ubique debita reuerentia exhibetur; sed nostri, dum illuc ire uoluerint, cum magna honoris magnificentia, damna forsitan et  exitium patientur. Sed dum opportunum aut congruum tempus affuerit, honorificentius faciemus; qui sancte exhortationis uestre uerba perferant, que dulciora nobis sunt super mel et fauum. Siquidem sperantes et certum tenentes, quia ex quo uicarius Domini nostri Iesu Christi existis, ipse per te nobis aditum regni celestis aperire dignetur. Et quia nullo in hoc seculo indigemus, multum rogamus ut pro nobis peccatoribus preces ad Dominum fundatis. Demum uero paternitatem uestram nolumus latere quia heresis non modica in terra regis Ungarie, uidelicet Bessina pullulare uidetur, in tantum quod peccatis exigentibus, ipse Bacilinus cum uxore sua et cum sorore sua, que  fuit defuncti Mirosclouichemensi, et cum pluribus consanguineis suis seductus, plusquam decem millia Christianorum in eamdem heresim introduxit. Unde rex Ungarie exacerbatus, illos ad uestram presentiam compulit uenire a uobis examinandos. Illi autem simulatis litteris redierunt, dicentes a uobis concessam sibi legem. Unde rogamus ut regi Ungarie suggeratis ut eos a regno suo euellat, tanquam zizania a tritico.





CLXXuII. LITTERAE B. MAGNI IUPANI TOTIUS SERuIAE. Se pontifici offert atque commendat.

INNOCENTIO Dei gratia summo pontifici et uniuersali pape Romane Ecclesie beatorum apostolorum Petri et Pauli, S. eadem gratia et sancta  oratione uestra Magnus Iupanus totius Seruie, salutem, tanquam patri suo spirituali.

Litteras sanctitatis uestre recepimus et bene intelleximus ea que uenerabiles legati uestri, scilicet Ioannes capellanus et Simon subdiaconus, tam in litteris quam in ore eorum narrauerunt nobis. Gratulamur itaque magne sanctitati uestre quia non tradidisti nos in obliuionem filios tuos, sed recordatus es de nobis. Nos autem semper consideramus in uestigia sancte Romane Ecclesie, sicut bone memorie pater meus et preceptum sancte Romane Ecclesie semper custodire; et in proximo legatos nostros uellemus transmittere ad sanctitatem uestram. Nos autem locuti sumus dictis uenerabilibus tuis legatis, quoniam ipsi cum  ore eorum narrabunt sanctitati uestre eloquia mea.





CLXXuIII. LITTERAE IOANNIS DIOCLIEN. ET ANTIBAREN. ARCHIEPISCOPI. Gratias agit pro transmisso pallio, et quid legati apostolici in corrigendis moribus effecerint declarat.

 Sanctissimo Patri et domino INNOCENTIO Dei gratia summo pontifici, IOANNES Diocliensis et Antibaren. Ecclesie humilis minister, tam debitam quam deuotam obedientiam.

Gratias uberes refero sanctissime paternitati uestre de honore pallii et pontificalis officii plenitudine, quam mihi per dominum Ioannem et dominum Simonem familiares et legatos uestros concedere  dignati estis. Ego autem omni tempore uite mee ad deuotionem uestram et fidelitatem sancte Romane Ecclesie promptum habeo animum modis omnibus et paratum. Notum siquidem facio sanctitati uestre quod prefati legati uestri ea que corrigenda et ordinanda fuerunt ita cum prudentia et honestate per Dei gratiam ad honorem uestrum et sancte Romane Ecclesie tractauerunt, quod dominus rex et totus populus eorum opera commendantes, ad pedes uestre sanctitatis effecti sunt modis omnibus promptiores. Ego uero in proximo nuntios meos ad pedes uestre sanctitatis transmittam, qui deuotionem meam paternitati uestre plenius declarabunt.

 In nomine Patris et Filii et Spiritus sancti. Nos Ioannes capellanus et Simon subdiaconus domini Innocentii pape tertii, apostolice sedis legati, ad euellenda nociua de agro Dominico et uirtutum plantaria utiliter inserenda, uidentes plura in clero et populo Dalmatie et Dioclie corrigenda, de sanctorum Patrum conciliis decreta presentia duximus innouanda.

I. In primis itaque decernimus ut nullus episcopus aliquem ad sacros ordines per pecuniam promouere, seu ecclesiastica beneficia alicui pretio interueniente concedere presumat. Cum enim Dominus preceperit apostolis: Gratis accepistis, gratis date , et Spiritus sancti gratia uenalis esse non possit, que in sacris confertur ordinibus, graui puniendus est pena qui Spiritus sancti dona uenalia exponere non ueretur. Quocirca presenti decreto statuimus ut quicunque episcopus hoc agere conuictus fuerit, omni ecclesiastica careat dignitate, et sine spe restitutionis  tam ille qui dederit, quam ille qui scienter sacros ordines pecunia interuenienter receperit, perpetuo deponatur.

II. Cum Domini sacerdotes et hi qui sacro altari deseruiunt, continenter uiuere debeant, iuxta illud, Mundamini qui fertis uasa Domini , in partibus Dalmatie atque Dioclie sacerdotes et uxores habere et ecclesias tenere dicuntur. Quocirca presenti decreto statuimus ut sacerdotes et diacones ante susceptum officium, nisi eorum coniuges in manu episcopi uotum fecerint continentie, uxores habentes cum ipsis maneant et Ecclesias dimittant. Non enim possunt, secundum ordinem Romane Ecclesie, manentes in coniugio, nisi defunctis uxoribus aut continentiam uouentibus, si digni inuenti fuerint, ad sacerdotium promoueri. Illi uero qui, post susceptum sacerdotii uel diaconatus honorem, adulteras potius quam uxores accepisse probantur, nisi eas dimiserint, et dignam  egerint penitentiam, ab officio et beneficio ecclesiastico fiant penitus alieni. Prohibemus etiam ne aliquis episcopus, nisi in quatuor temporibus iuxta sanctorum Patrum constitutionem, aliquem ad sacros ordines promouere presumat. Solus enim Romanus pontifex Dominicis diebus subdiaconos ordinare potest. Cum autem episcopus ordinationem fecerit, non nisi unum ordinem a subdiacono et supra conferre presumat. Ordinatus autem in subdiaconum ad minus per annum in eodem officio deseruiat, et diaconus similiter faciat. Quicunque autem episcopus contra hoc uenire presumpserit, tandiu a conferendis ordinibus abstineat, donec a Romano pontifice misericordiam consequatur.

III. Quoniam secundum gradus et ordines personarum beneficia ecclesiastica in domo Domini, secundum sanctorum Patrum constitutionem, distributa noscuntur; decernimus ut decime seu oblationes fidelium tam pro uiuis quam pro defunctis in quatuor  partibus diuidantur: quarum una sit episcopi, alia ecclesiarum, tertia pauperum, quarta clericorum. Portionem quidem pauperum episcopus administret; portionem uero ecclesiarum archipresbyter conseruet et ex mandato episcopi in usibus Ecclesie fideliter expendat. Quicunque autem clericorum contra hoc uenire presumpserit, sua portione priuetur.

Iu. Districtius inhibemus ne aliquis sacerdos filii sui uel filie spiritualis priuatam confessionem alicui reuelare presumat. Quod si facere conuictus fuerit, officio et beneficio ecclesiastico perpetuo spolietur. Idem dicimus de quolibet clerico qui de homicidio, adulterio, periurio, falso testimonio publice accusatus fuerit et conuictus.

u. Cum terrenarum potestatum nuntiis siue ministris honor exhibeatur ab omnibus, multo magis ministris Dei honor a laicis exhibendus est; a quibus eis non solum diuina celebrantur officia, uerum etiam sacrum baptisma et corpus Domini et penitentia et  cetera ecclesiastica sacramenta iugiter ministrantur. Quapropter, iuxta decretum domini Innocentii Pape II  , districtius inhibemus ne aliquis in personam episcopi siue sacerdotis uel cuiuslibet clerici uel religiosi uiri uiolentas manus iniicere presumat. Quicunque autem hoc attentauerit, tandiu excommunicatus maneat, donec de tanta presumptione satisfacturus, apostolico se conspectui representet, uel ab eius legato, prestita congrua satisfactione, absolutionis beneficium consequatur. Similiter sub excommunicatione prohibemus ne aliquis laicus clericum ad peregrina iudicia trahere presumat, ueluti candentis ferri uel aque uel cuiuslibet alterius iudicii. Non enim pertinet ad laicum clericum iudicare. Si autem clericus peccauerit, ab archiepiscopo uel episcopo uel etiam prelato suo aut Romano pontifice, si necesse fuerit, iudicetur.

uI. Cum sacrosancta Romana Ecclesia, que mater est omnium Ecclesiarum et magistra, decreuerit ut  nullus Christianus usque ad septimum consanguinitatis gradum coniugium contrahere presumat, graue nimis est et diuini dignum animaduersione iudicii quod, in partibus Dalmatie ac Dioclie, a multis factum in ueritate comperimus, ut homines Dei timorem non habentes cum consanguineis in quarto et quinto gradu, uel infra, contra sanctorum Patrum constitutionem, coniugia contrahere non formident. Quapropter presenti decreto statuimus ut quicunque in quarto gradu presertim, uel infra, coniugia habere conuincitur, nisi ad mandatum Ecclesie satisfecerit et a sue consanguinitatis incesta coniunctione recesserit, tandiu maneat excommunicatus et ab omnibus Ecclesie sacramentis separatus, donec a nefaria copula separetur et ad mandatum Ecclesie satisfaciat.

uII. Item precipimus ut clerici rasuram et tonsuram teneant clericalem. Qui autem hoc non fecerit,  ab episcopo districtione canonica compellatur.

uIII. Cum due sint in terris potestates a Domino constitute, spiritualis uidelicet et secularis; et una de spiritualibus et ecclesiasticis, altera de secularibus habeat iudicare, graue committit peccatum quicunque laicus uel Ecclesias donare uel ecclesiasticas personas iudicare presumit. Quocirca presenti decreto statuimus auctoritate Dei omnipotentis et beatorum apostolorum Petri et Pauli et domini pape Innocentii, ut quicunque clericus de manu laica Ecclesiam uel ecclesiastica beneficia receperit, tam qui dederit quam qui receperit, tandiu excommunicationis uinculo teneatur astrictus, donec ad mandatum Ecclesie plenarie satisfaciat; et quod contra sacros canones factum fuerit irritum habeatur et uacuum. Illos autem laicos, qui ante constitutionem istam Ecclesias donauerunt uel in ecclesiasticas personas manus iniecerunt uiolentas, uolumus per episcopos tertio commoneri;  et nisi penitentiam egerint competentem, eadem sententia teneantur astricti.

IX. Excommunicamus omnes illos qui thesauros Ecclesiarum iniuste detinent, donec restituant, et eos qui Latinos detinent in seruitute, nisi, recepta pecunia quam dederunt, eos pristine restituant libertati.

X. Item excommunicamus omnes illos qui proprias dimiserunt uxores uel de cetero dimiserint sine iudicio Ecclesie, donec ad ipsas reuertantur.

XI. Prohibemus etiam ut filii presbyterorum et qui de legitimo non sunt nati matrimonio ad sacros ordines non accedant.

XII. Similiter prohibemus ut nullus ordinetur in sacerdotem, nisi trigesimum expleuerit annum.

    Ego frater Ioannes domini pape capellanus, apostolice sedis legatus, scripsi et subscripsi.
    Ego frater Simon domini pape subdiaconus, apostolice sedis legatus, subscripsi.
     Ego Ioannes Diocliensis et Antibarensis archiepiscopus subscripsi.
    Ego Dominicus archipresbyter Arban. subscripsi.
    Ego Petrus Scuarin. episcopus subscripsi.
    Ego Ioannes Polatinen. episcopus subscripsi.
    Ego Petrus Aruastinen. episcopus subscripsi.
    Ego Dominicus Soacinen. episcopus subscripsi.
    Ego Natalis Dulcinen. episcopus subscripsi.
    Ego Theodorus Sareanen. episcopus subscripsi.





CLXXIX. COMITIBUS, BARONIBUS, CIuIBUS ET UNIuERSO POPULO IN REGNO SICILIAE CONSTITUTIS. De absolutione Marcowaldi.

 Exoptata regni tranquillitas et debitum officii pastoralis, quo tenemur singulos ad uiam rectitudinis reuocare, nos ad Marcowaldi receptionem induxit: ne si penitentem, sicut uidebatur et exponentem  se mandatis nostris super omnibus pro quibus fuerat excommunicatione notatus, recipere negaremus, non Christi uicarii uideremur uel successores apostolorum Principis, sed inexorabiles potius nostrarum iniuriarum ultores. Licet autem modum receptionis ipsius per alias uobis duxerimus litteras exponendum, ne tamen idem Marcowaldus aliqua nos calliditate seducat, idem adhuc audientie uestre duximus inculcandum. Iuramenti tenor hic fuit. Iurauit Marcolwaldus publice, etc. fere in eumdem modum ut supra in epistola CLXuII huius libri, usque ad uerbum debito iuramenti. In tantum autem in primis idem Marcowaldus mandatum nostrum humiliter et deuote recepit, ut super iuramento  exhibito et mandato recepto suas nobis in testimonium litteras destinarit, quas apud nos adhuc in testimonium sue confusionis habemus. Sed ad uomitum rediens et uolens adhuc in stercore suo computrescere ut iumentum, nobis post absolutionem quasdam litteras destinauit: in quarum salutationis alloquio fraudem eius intelleximus manifeste, in eo quod in salutatione ipsa perspeximus contineri sic: Marcowaldus imperii senescalcus, etc. Et in aliis sic erat expressum: Marcowaldus imperii senescalcus et id quod est; tanquam nec ex toto supprimeret nec exprimeret manifeste quod regni balius et procurator existeret. Supplicauit autem nobis per litteras ipsas ut ad tempus mandatum quod ei feceramus per uenerabilem fratrem nostrum O. Hostiensem  episcopum et dilectum filium G. tituli Sancte Marie trans Tiberim presbyterum et H. Sancti Eustachii diaconum cardinales, ut a balio regni et molestatione cessaret, curaremus misericorditer temperare. Sed nos id intelligentes in honoris nostri dispendium, detrimentum regni et petentis anime periculum redundare, non solum non concessimus quod petebat, sed denuo ei sub debito prestiti iuramenti mandauimus, commonitionem canonicam premittentes, ut a predictis de cetero penitus abstineret. Postmodum uero idem Marcowaldus quasdam nobis litteras destinauit, in quibus in manifestum sui periurii argumentum se balium et procuratorem regni Sicilie non erubuit nominare;  scribens etiam fratribus nostris quod mandata que sibi fecimus nec pro Deo nec pro homine obseruaret, Nos igitur fraudem eius et uersutias attendentes, qui putauit nos fallere, sed potius se decepit, propter omnia que fuerant in forma excommunicationis prioris expressa et quia multoties contra nos et Romanam Ecclesiam periurii reatum incurrit et mandata seruare contempsit facta sibi sub debito prestiti iuramenti, ipsum tanquam periurum, sacrilegum, incendiarium, perfidum, sceleratum et inuasorem, ex parte Dei omnipotentis Patris et Filii et Spiritus sancti, auctoritate quoque beatorum apostolorum Petri et Pauli et nostra, excommunicamus, anathematizamus, maledicimus et damnamus; mandantes ut quicunque sibi de  cetero auxilium prestiterit uel fauorem, quicunque etiam ipsi uel exercitui eius uictualia, uestes, naues, arma uel alia que ad commodum eorum pertineant, ausi fuerint ministrare, eadem cum eo maneant sententia innodati. Si quis autem clericus, cuiuscunque dignitatis uel ordinis, diuina eis presumpserit officia celebrare, se sui ordinis et honoris nouerit periculum incurrisse. Mandamus etiam sub debito prestiti iuramenti omnibus de exercitu eius, qui ad mandatum Ecclesie redierunt, ut quam citius poterint, ab ipso recedant nec ad eum, quandiu in sua pertinacia perdurauerit, reuertantur, nec consilium ei prebeant in aliquo uel fauorem. Erit etiam. dante Domino, manus nostra ualidior  contra eum, quem publicum infamat periurium, et reddit inconstantia multa suspectum, ne de cetero uel promissionibus eius uel iuramento credatur, qui fidem super crucem et Euangelia publice prestitam non erubuit infra unius hebdomade spatium uiolare. Quia cum nobis iuramentum fidei non seruauerit, quomodo uobis promissionem aliquam obseruaret? Monemus igitur nobilitatem uestram et exhortamur attentius, ac per apostolica uobis scripta mandamus quatenus in deuotione nostra et fidelitate karissimi in Christo filii nostri F. Sicilie regis illustris fideliter persistentes, a predicto Marcowaldo et fautoribus eius uobis caueatis et regno, qui sanguinem uestrum sitiunt et inducere uos nituntur in perpetuam seruitutem, ne  per insidias uel fraudem aliquid ualeat machinari. Nec credatis mendaciis eius, si forte se aliter a nobis receptum esse confingat aut nos in regno iurisdictionem sibi aliquam concessisse; sed ad defensionem regni uiriliter assurgatis: quia uirtus ipsius, per Dei gratiam, iam est pene penitus annullata. Nos enim, dante Domino, nec uobis nec regno aliqua deerimus ratione.



CLXXX. ANTIBARENSI ARCHIEPISCOPO. De Soacensi episcopo, homicidii reo. 

Cum accessisset nuper ad apostolicam sedem uenerabilis frater noster B. Soacensis episcopus, super eo quod dicebatur de homicidii crimine infamatus  coram nobis et fratribus nostris misericordiam sedis apostolice suppliciter implorabat. Cum autem nobis de facti serie non constaret, de processu ipsius a dilectis filiis Ioanne capellano et Simone subdiacono nostris, qui rei ueritatem plenius cognouerunt, dum in partibus Dioclie legationis officio fungerentur, inquisiuimus diligenter; et quorum assertione tenuimus quod cum ingressi prouinciam Dalmatie superioris fuissent, a maiore parte cleri et populi Soacensi de reatu homicidii dictum inuenerunt episcopum infamatum. Cum autem ad ipsius Ecclesiam accessissent, in presentia eiusdem cleri et populi Soacensis infra missarum solemnia quidam de ciuibus, S. nomine, libellum  ipsis accusationis porrexit, asserens se testibus probatorum quod episcopus reus esset homicidii perpetrati. Episcopus uero per instrumentum purgationis oblatum, quo iurasse cum duobus episcopis dicebatur se nec fecisse homicidium illud nec fieri precepisse, innocentiam suam ostendere satagebat. Quod tam tua quam illorum episcoporum assertione qui compurgatores fuisse dicebantur, falsum penitus repererunt, cum nullum a compurgatoribus exhibitum fuerit iuramentum. Unde causam ipsam, ut populi scandalum sedaretur, duxerunt iuris ordine pertractandam, et per receptionem testium productorum in concilio apud Antibarum congregato, uoluerunt per confessionem ipsius intelligere plenius ueritatem: cuius fuit tale responsum,  quod nec fecerat neque preceperat fieri homicidium perpetratum et tam accusatores quam testes inimicos suos existere capitales. Et cum homicidium illud a T. et l. presbyteris assereret perpetratum, obiectum fuit ei ab accusatore predicto quod prescriptum T. in presbyterum ordinarat; in quo se confessus est peccauisse. uerum cum dicti legati pariter pertractarent super his que coram eis fuerant actitata, die sequenti mitram eis et annulum in tua et episcoporum presentia, qui conuenerant ad concilium, resignauit; que ab eisdem post aliquot dies repetiit, asserens se ob hoc uelle ad sedem apostolicam proficisci; cui et aduersariis pariter datis dimissoriis, certus fuit a iamdictis legatis terminus assignatus. Ceterum inter alia  que dictus episcopus in nostra et fratrum nostrorum presentia recognouit, confessus est et non negauit se prefatum T. in presbyterum ordinasse postquam ipsum reatum homicidii audierat et crediderat commisisse; cuius factum, cum familiaris esset ipsius, non poterat penitus ignorare. Cum ergo, secundum Apostolum episcopus bonum testimonium debeat et ab his qui sunt intus et ab his qui sunt foris habere, qui ad curam positus aliorum, in se ipso debet ostendere qualiter alios in domo Domini oporteat conuersari, nec perferens memorandi criminis labem, lucidam gerat sacerdotii dignitatem: Nos attendentes quod satius sit Domino inferiori ministerio deseruire quam graduum sublimitatem  appetere cum scandalo aliorum, episcopum ipsum monuimus diligenter ut postquam episcopalia insignia resignarat, citra pontificale fastigium Creatori suo deuotum impenderet amodo famulatum; quod in humilitatis spiritu et contrito animo uisus est acceptasse, unde ipsius propositum dignis laudibus commendamus. Ceterum quoniam non sine nostro et cleri posset opprobrio mendicare, cum de prouisione ipsius propter locorum incertitudinem deliberare prouide non possemus, ad petitionem ipsius, fraternitati tue duximus apostolicas litteras destinare, precipiendo mandantes quatenus de Soacensis episcopatus prouentibus ei competenter in necessariis facias prouideri, ne pro defectu temporalium rerum propositum eius ualeat impediri.  Et quoniam quidam, coram te propriis nominibus designandi, eum dicuntur rebus propriis contra iustitiam spoliasse, alii uero manus in eum sacrilegas iniecisse; uolumus et mandamus ut, si rem ita inueneris se habere, et primos ad ablata reddenda in integrum, appellatione remota, compellas, et alios excommunicatos publice nunties et sicut excommunicatos tamdiu facias euitari, donec passo iniuriam s. c., etc. t. t. l. a. s. a. u. a.

Datum Laterani, uII Idus Septembris.



CLXXXI. CANTUARIENSI ARCHIEPISCOPO. Ut abusum quemdam in processionibus corrigat. 

Cum bona sint coram Deo et hominibus secundum  Apostolum, prouidenda, episcopis, qui successores apostolorum existunt, et lux mundi et sal terre ueritatis testimonio perhibentur, est summopere attendendum ut, uia regia incedentes nec declinantes ad dexteram uel sinistram, neque conscientiam propter famam neque famam pro conscientia derelinquant; sed sic inter ea irreprehensibiliter gradiantur, quod nec impii apud Deum qui uidet in corde, nec crudeles apud homines qui uident in facie iudicentur. Sane, conquerentibus dilectis filiis monachis Cantuariensibus, nostris est auribus intimatum quod, te presente, in processionibus que in ecclesia ipsa solemniter celebrantur, quandoque precedunt quandoque sequuntur inter te ipsosque monachos, quasi separantes caput a membris, clerici  seculares, eorumdem insuper stalla in choro contra consuetudinem coarctantes. Ex hoc autem dignitati Cantuariensis Ecclesie plurimum detrahitur et honori et scandalum, sicut dicitur generatur in cordibus infirmorum, ac quies Deo famulantium perturbatur et deuotio deperit popularis, dum in eodem collegio diuerse professionis et habitus cernuntur homines sociari: quorum alii uestiuntur uilibus, alii pretiosis; quidam uelatis incedunt capitibus, alii denudatis. Cum igitur sit incongruum ut in uno et eodem officio professio dispar existat, fraternitati tue per apostolica scripta mandamus quatenus circa ea que premisimus corrigenda sollicitudinem adhibeas pastoralem; ut et scandalum  tollatur de medio propter quod multa sunt sepius omittenda, sicut iam alia uice tibi recolimus intimasse  , atque in Cantuariensi Ecclesia regimini tuo commissa, que celebrem locum obtinet inter Ecclesias Anglicanas, nichil reprehensione dignum occurrat, unde ad alias religionis et honestatis exemplum conuenit deriuari. Tunc enim melius, sicut tua fraternitas non ignorat, subditos tuos corrigere poteris et ad frugem reducere meliorem, cum in capite nichil inuentum fuerit quod merito debeat reprehendi.

Datum Lat. Idibus Septembris.



CLXXXII. NOBILI uIRO R. COMITI LICII. Recipit illum sub protectione apostolica.

 Deuotionis et fidei puritatem quam erga nos et Romanam Ecclesiam matrem tuam ac regie sublimitatis coronam habere dignosceris diligentius attendentes, petitionibus tuis libenter annuimus et eas, quantum cum Deo et honestate nostra possumus, gratanti animo promouemus. Eapropter, dilecte in Domino fili, tuis iustis precibus grato concurrentes assensu, personam tuam cum omnibus bonis que inpresentiarum rationabiliter possides, specialiter autem Licii comitatum, aut in futurum iustis modis Deo propitio poteris adipisci, sub beati Petri et nostra protectione suscipimus et presentis scripti pagina communimus. Nulli ergo, etc.



CLXXXIII. TARuISINO EPISCOPO. Ne clerici comam nutriant, aut laicali ueste utantur. 


 Significasti nobis per litteras tuas quod quidam clerici tue diecesis, licet ecclesiastica beneficia sint adepti, comam nutriunt, quidam etiam incedunt in habitu laicali, laici quoque ascribi uolentes militie clericali, cum a te promoueri non possint, cum litteris archidiaconi tui ad episcopos uicinos accedunt, et ab eis se faciunt ordinari. uolentes igitur huiusmodi excessibus obuiare, fraternitati tue per apostolica scripta mandamus quatenus clericos qui comam nutriunt et incedunt in  habitu laicali, nisi ad commonitionem tuam deposuerint comam et clericalem seruauerint tam in uestibus quam in aliis honestatem, usque ad correctionem idoneam a beneficiorum suorum perceptione, sublato appellationis obstaculo, nostra et tua fretus auctoritate suspendas. Interdicas autem archidiacono tuo ne sine conscientia et auctoritate tua concedat suas litteras promouendis; et eis etiam districte prohibeas ne ad ordines taliter audeant conuolare. Quod si contra prohibitionem tuam uenire presumpserint, exsecutionem eis ordinum susceptorum taliter interdicas.

Datum Laterani, Xu Kalendas Octobris.





CLXXXIu. EPISTOLA FRIDERICI REGIS SICILIAE AD HOMINES DE MONTEFLASCONE. Hortatur eos ut sint obedientes summo pontifici. 


FREDERICUS Dei gratia rex Sicilie, ducatus Apulie et principatus Capue, hominibus de Monteflascone fidelibus suis, salutem et dilectionem.

Cum karissimi in Christo patris nostri domini Innocentii summi pontificis et Ecclesie Romane circa nos et regnum nostrum non modica iugiter beneficia sentiamus, in quibus possumus grata sibi uolumus filialis deuotionis uicissitudine respondere et tam regaliter quam humiliter eius implere beneplacitum  uoluntatis. Gaudemus autem quod, sicut accepimus, ad fidelitatem matris uestre et ipsius summi pontificis humili curastis deuotione redire et in ea fideliter et firmiter permanetis. Ne autem de iuramento quod nobis prestitisse dicimini, inposterum dubitetis, presentes uobis duximus litteras destinandas, quibus et affectum nostrum exprimimus, dum id gratum scribimus nos habere et tanquam Ecclesie filii, uos ad fidelitatem eius regaliter exhortamur; monentes ut sic in ea persistere procuretis, ut non ex temeraria leuitate sed ex deliberatione discreta potius ad id uideamini processisse.

Datum Panormi XXII mensis Iunii, indictionis II.



CLXXXu. CAPITULO PENNENSI. Quod ipsorum electus episcopus, qui ante confirmationem ministrarat, priuatus sit. 


 Qualiter, post obitum bone memorie. Pennensis episcopi, Ecclesia uestra uacante, receptis prius super electione facienda litteris nostris, primicerium uestrum uobis elegeritis in pastorem, uos tanquam auctores electionis ipsius plenius cognouistis. uerum quoniam electus a uobis, ante confirmationem obtentam, administrationi episcopatus se irreuerenter immiscuit et tam a clericis quam a laicis iuramenta recepit, non attendens quod, secundum Apostolum, nemo sibi debeat honorem assumere,  sed qui uocatur a Deo tanquam Aaron, nec donum scientie pontifici conueniens fuerat assecutus, cum, iuxta uerbum Dominicum, qui fecerit et docuerit, magnus uocetur in regno celorum, postquam nobis eumdem presentastis electum, sufficienti examinatione premissa, cummunicato fratrum consilio, electionem de ipso factam exigente iustitia duximus irritandam, quidquid ob eam uel ex ea secutum est denuntiantes penitus non tenere. Ne autem gregi Dominico diu desit cura pastoris et ex defectu ipsius Ecclesia uestra incurrat dispendium et iacturam, uniuersitati uestre per apostolica scripta precipiendo mandamus quatenus conuenientes in unum, sicut moris est, et Spiritus sancti gratia inuocata,  uirum idoneum et qui uita et scientia sit sufficiens pontificali oneri et honori, post receptionem presentium infra mensem in patrem et pastorem animarum uestrarum per electionem uobis canonicam assumentes, electum ipsum nobis postea presentetis, a nobis, ut dignum fuerit, uice regia petituri consensum et confirmationem auctoritate apostolica recepturi. Alioquin, aliquos ex uobis ad presentiam nostram ex parte omnium transmitti uolumus et mandamus, secundum assignationem nostram pastorem idoneum recepturos.

Datum Laterani, XI Kal. Octobris.



CLXXXuI. FESULANO EPISCOPO. Committitur ipsi cognitio cuiusdam cause. 


Cum ex conquestione dilectorum filiorum fratrum Camaldulen. dudum ad nostram notitiam peruenisset quod pretextu cuiusdam charte, quam prior eorum, ipsis nescientibus, fecisse proponitur, filii R. de Galbin. castrum Castilionis sibi contenderent cum eius curia uindicare, atque Camaldulen. eremum ex hoc multipliciter pregrauarent. Nos, uenerabili fratri nostro Aretin. episcopo dedimus in mandatis ut, nisi prefati nobiles possessiones easdem fratribus ipsis restituerent, quemadmodum tenebantur, ipse ad hoc eos per censuram ecclesiasticam cogeret, appellatione remota, iustitia mediante. uerum, sicut idem nobis episcopus suis litteris intimauit, postquam  predicti nobiles ab ipso uocati nostras litteras transcripserunt, utraque partium prefixo termino in eius presentia constituta, et priore Camaldulensi plene factum narrante, unus eorum uidelicet ad obiecta respondit; et post multa prouocantes et recusantes episcopum, scripturam sibi sub trium nominibus porrexerunt, qua eum tanquam patronum Camaldulensis eremi dicebant esse suspectum, et ne tempore precipue messium eos sub suo cogeret examine litigare, sedem apostolicam appellarunt. Sed eis die sequenti reuersis et renuntiantibus non recusationi quam fecerant, sed appellationi duntaxat, episcopus partibus alium terminum assignauit; in quo dum de recusatione contenderent coram ipso, potestas Aretin. superueniens et iudicium  illud ad se pertinere proponens, ne in causa procederet interdixit et ad nostram audientiam appellauit. Nos igitur deliberatione super hoc habita diligenti, fraternitati tue per apostolica scripta precipiendo mandamus quatenus causam inter predictum nobilem et fratres Camaldulen. non obstante contradictione uel appellatione cuiusquam audias et decidas, cogens partes per censuram ecclesiasticam, etc. Taliter autem Deum habens pre oculis, omni gratia et timore postpositis, in ipsa causa procedas, quod zelum iustitie uidearis habere nosque tue sollicitudinis studium debeamus merito commendare. Nullis litteris ueritati et iustitie, etc.

Datum Laterani, IX Kal. Octobris, ponctificatus  anno secundo.



CLXXXuII. PANORMITANENSI, MONTIS-REGALIS, ET MESSANENSI ARCHIEPISCOPIS, ET EPISCOPO TROIANO, REGNI SICILIAE CANCELLARIO, ET NOBILI uIRO B. DE LUCII. Ut de regni bonis alienata restituant. 

In quot et quantis uobis duxerimus deferendum, uos per experientiam operis credimus didicisse; cum licet regni balium nobis fuerit ex inclyte recordationis C. imperatricis testamento relictum, uos tamen administrationem eius fere totam libere permiserimus exercere, sperantes quod et uos ad honorem apostolice sedis et nostrum, salutem regis et statum regni specialius intendere debeatis. Iamdudum  autem audiuimus quod uos multa de dominio regis diuersis personis in beneficium assignastis. Propter quod contra uos graue scandalum est subortum, et ad nos etiam per plurium litteras et nuntios et fama publica clamante delatum. Ne autem id de cetero uel ad culpam nobis, uel uobis imputetur ad penam, presertim cum distractiones huiusmodi fieri ad preces uestras litteris curauerimus apostolicis inhibere, discretionem uestram monemus et exhortamur attentius, ac per apostolica scripta precipiendo mandamus, quatenus ea que minus utiliter distraxistis, studeatis utiliter reuocare, manus uestras de cetero ab huiusmodi compescentes; ne nos, licet inuitos, statuere aliud compellatis. Pecuniam  autem pro qua dilectum filium M. cam psorem nostrum direximus, et soluere non tardetis: quoniam tam eam quam aliam pro reprimendis regni hostibus, dante Domino, studebimus utiliter erogare. Ad hec, super custodia regis et regni uolumus et mandamus uos efficaciter intendere ac sollicite uigilare.

Datum Laterani, u Kal. Octobris.



CLXXXuIII. MAGDEBURGENSI ARCHIEPISCOPO, ET DE BURGELIM ET DE CELLA SANCTAE MARIAE ABBATIBUS. De diuortio ducis Bohemie et uxoris eius.

 Ex conquestione nobilis mulieris A. nobis innotuit quod cum dilectus filius dux Bohemie illam duxisset legitime in uxorem et ipsam uiginti annis  et amplius uelut uxorem legitimam pertractasset, filiis et filiabus ex ea susceptis, eamdem, suadente humani generis inimico, a suo consortio separauit et Pragen. episcopus, conuocato quorumdam prelatorum concilio in quodam monasterio ad petitionem et mandatum ipsius ducis, ipsa uolente ad eos accedere, ut suas coram eis proponeret rationes, militibus eiusdem ducis prohibentibus ei bis uel ter ingressum, ex parte illius appellatione ad sedem apostolicam interposita, sententiam inter eos diuortii non est ueritus promulgare, ac demum ipse dux, quamdam aliam, uidelicet sororem karissimi in Christo filii nostri illustris regis Ungarie, superduxit. Quoniam igitur hec salua conscientia preterire non possumus  indiscussa, cum secundum Apostolum, simus omnibus debitores, discretioni uestre per apostolica scripta mandamus atque precipimus quatenus, uocatis ad presentiam uestram quos propter hoc noueritis esse uocandos, inquiratis diligentius ueritatem; et quidquid inueneritis, nobis per litteras uestras intimare minime differatis; ut ex uestra relatione sufficienter instructi, liberius in ipso negotio, prout ad nostrum officium pertinet, procedere ualeamus Nullis litteris, etc.



CLXXXIX. IEROSOLYMITANO PATRIARCHAE, LIDDENSI EPISCOPO, IEROSOLYMITANI HOSPITALIS ET MILITIAE TEMPLI MAGISTRIS. Ut collectam transmissamque eleemosynam fideliter distribuant et de statu terre sancte rescribant.


Tam ex litteris nostris quam relatione multorum propositum quod de subuentione terre orientalis assumpsimus, uobis iam credimus patuisse: que licet propter guerras et discordias, que peccatis exigentibus fortius et frequentius solito pullulant in populo Christiano, aliquandiu differatur, non tamen uobis debet fiduciam sperate utilitatis auferre; cum etsi quidam, audito quod cum Saracenis treugas inissetis, ad tempus aliquantum tepuerint, nos non tepeamus in aliquo, sed proposito potius insistamus; quamuis propter impedimenta predicta nec possibilitas uoluntati plene respondeat nec affectus in omnibus concludat effectum. Quid autem  super hoc a nobis et fratribus nostris, his presertim quos ad hoc duximus specialiter deputandos, actum existat et qualiter sit processum discretionem uestram non credimus ignorare; cum per diuersas prouincias et litteras direxerimus et legatos ad exhortandos populos ad subsidium uestrum et Ecclesiarum prelatos ad id mandauerimus ecclesiastica districtione compelli. Apostolorum igitur uestigiis inherentes, qui collectas faciebant in gentibus, ut fratribus in Ierusalem indigentibus subuenirent, nauim expensis propriis fieri fecimus et frumento collecto ex fidelium eleemosynis onerari: quod per dilectos filios Raymundum Ierosolymitani Hospitalis et M. militie Templi fratres et I. monachum duximus destinandum, qui de consilio uestro illud  magis indigentibus gratis distribuant et discrete. Speramus enim quod armis orationum et eleemosynarum adiuti, cum fuerit datum ab illo qui fortium arcus infirmat et manus humilium docet ad bellum, qui non in numerositate bellantium, sed in multitudine miserationum suarum saluos facit, de sua misericordia confidentes id obtinebimus quod alias non potuimus hactenus obtinere. Credimus etiam quod principibus et populis Christianis optata tranquillitate concessa, exspectatum in Christo subsidium sentietis. Ideoque discretionem uestram monemus et exhortamur attentius, per apostolica uobis scripta mandantes, quatenus ad distribuendam gratis predictam et eleemosynam indigentibus discrete  prouisionis aciem extendatis et statum Ierosolymitane prouincie nobis per litteras uestras frequenter et ueraciter intimetis. Sicut enim expedit ut ueri nobis rumores sepius exponantur, sic est utile ut hi supprimantur penitus qui mixturam sapiunt falsitatis.



CXC. CAPITULO CAPUANO. Ut mature nouum episcopum eligant non diu exspectatis his qui longius aberant.

Cum inter uniuersas metropoles Capuana sit apostolice sedi uicinior, ad prouisionem ipsius specialius aspiramus, talem ipsi personam prefigi cupientes, que sicut alios metropolitanos loci uicinitate, sic et deuotionis affectu precellat, per quam et  ipsa metropolis tam in spiritualibus quam temporalibus optatum suscipiat incrementum. Intelleximus autem, per dilectos filios L. et P. canonicos uestros et litteras quas ad sedem apostolicam detulerunt, quod ad decanum et alios concanonicos uestros Panormi manentes, cum ex eorum parte uobis fuisset per litteras intimatum ut, Ecclesie Capuane damna pensantes, sic tractaretis super electione substituendi pastoris, quod nullum deberetis in eorum absentia nominare, quemdam socium uestrum cum litteris destinastis, duodecim dierum terminum assignantes, infra quem, post receptionem litterarum uestrarum, iter arriperent redeundi, quamuis ecclesiastica consuetudo non exigat ut ad electionem  pastoris canonici tam remoti uocentur et illi precipue qui longe ante quam uos metropolitani uestri obitum presentialiter cognouerunt, quorum aliqui post eius decessum ad Capuanam Ecclesiam sunt reuersi. Quia uero mora longior in electionibus est ualde suspecta, imo sepe damnosa, discretioni uestre per apostolica scripta mandamus atque precipimus quatenus inuocatus Spiritus sancti gratia, personam idoneam per electionem canonicam concorditer assumatis ad regimen Ecclesie Capuane; consequenter ad nostram presentiam nuntios idoneos transmissuri, per quos a nobis uice regia postuletis assensum, et apostolice confirmationis gratiam requiratis; attentius prouisuri ut eo discretionis et caritatis studio procedatis, quod nec in  electione uitium nec in electo defectus ualeat inueniri. Alioquin, et factum electionis reuocaremus in irritum et personas eligentium puniremus.



CXCI. UNIuERSIS CHRISTI FIDELIBUS IN SAXONIA ET WESTPHALIA CONSTITUTIS. Ut Liuoniensem episcopum, clerum et Ecclesiam contra paganos defendant. 

Sicut ecclesiastice lesionis censura compelli non patitur ad credendum inuitos, sic sponte credentibus apostolica sedes, que mater est omnium generalis, munimen sue protectionis indulget et fideles ad defensionem eorum salubribus monitis exhortatur; ne si nuper conuersis negatum fuerit defensionis auxilium,  uel in primos reuertantur errores uel eos saltem peniteat credidisse. Accepimus enim quod cum bone memorie M. episcopus Liuoniensis fuisset prouinciam Liuoniensem ingressus, in uerbo Domini taxans predicationis sue retia in capturam, inter populos barbaros, qui honorem Deo debitum animalibus brutis, arboribus frondosis, aquis limpidis, uirentibus herbis et spiritibus immundis impendunt, usque adeo, Domino concedente, profecit, ut multos a suis erroribus reuocatos ad agnitionem perduceret ueritatis, et sacri baptismatis unda renatos doctrinis salutaribus informaret. uerum inimicus homo, qui tanquam leo rugiens circuit querens quem deuoret, inuidens conuersioni eorum pariter  et saluti, persecutionem paganorum circumadiacentium in eos iniquis suggestionibus excitauit, cupientium eos delere de terra et de partibus illis Christiani nominis memoriam abolere. Ne igitur nostre negligentie ualeat imputari si hi qui iam crediderunt retro cogantur abire, nec presumant  aliqui fidem nostram recipere, si illi qui iam receperunt, a paganorum incursibus remanserint indefensi: uniuersitatem uestram monemus et exhortamur attentius, in remissionem uobis peccaminum iniungentes, quatenus, nisi pagani circa Liuoniensem Ecclesiam constituti cum Christianis treugas inire uoluerint et initas obseruarint, ad defensionem Christianorum qui sunt in partibus illis potenter et uiriliter in nomine Dei exercituum assurgatis. Nos  autem in omnibus de partibus uestris qui sanctorum limina uisitare uouerunt, presentium auctoritate concedimus ut in uoti commutatione emissi, in defensionem Liuoniensis Ecclesie ad partes illas pro reuerentia nominis Christiani procedant. Omnes siquidem qui ad defendendam Liuoniensem Ecclesiam et Christianos in illis partibus constitutos diuino zelo succensi duxerint transeundum, sub beati Petri et nostra protectione suscipimus, et eis apostolici patrocinii beneficium impertimur.

Datum Laterani, III Nonas Octobris.

In eumdem modum uniuersis Christi fidelibus in Sclauia constitutis. In eumdem modum uniuersis Christi fidelibus trans Albiam constitutis.



CXCII. CIuITATENSI EPISCOPO, BARONIBUS, MILITIBUS, ET UNIuERSO POPULO IN COMITATU CIuITATENSI CONSTITUTIS. Ut Theatino prefecto obediant et obsequantur. 


Cum defensio uestra pariter et tutela specialiter ad nos, non solum ex sollicitudine pastoralis officii, uerum etiam balii ratione pertineat, preter id etiam quod regnum Sicilie ad ius et proprietatem apostolice sedis dignoscitur pertinere ne ab aliquo sustinere possitis molestiam uel grauamen, paterna duximus sollicitudine prouidendum. Inde est quod dilecto filio nobili uiro R. comiti Theatino, uiro utique prouido et prudenti, nostris dedimus litteris in mandatis ut ipse, qui uicinitate uobis ad defensionem et tuitionem melius potest intendere, uos  protegat et defendat nec permittat uobis grauamen aliquod irrogari. Quocirca uniuersitati uestre per apostolica scripta mandamus et districte precipimus quatenus eidem nomine regio tanquam procuratori nostro a nobis super hoc constituto de cetero intendentes, in omnibus necessitatibus uestris eius consilium et auxilium requiratis.

Datum Laterani, uII Idus Octobris.



CXCIII. CAPITULO FUNDANO. De electione episcopi Fundani. 

Cassata olim electione Ioannis de Pastina, quem uobis elegeratis in pastorem, tam propter electionis  uitium quam electi defectum, uobis dedimus in mandatis ut conueniretis in personam idoneam pariter et honestam. Sed uos in uestra diutius contumacia persistentes, cassatam electionem nitebamini denuo innouare. Nos autem, licet potuissemus consulere per nos ipsos Ecclesie tandiu uiduate pastore, adhuc tamen uos ad electionis concordiam curauimus inuitare. Tandem cum nichil apud uos proficere uideremus, uobis dedimus in mandatis ut infra certum terminum ad nostram presentiam ueniretis, episcopum recepturi. uenerabili etiam fratri nostro Terracinensi episcopo mandasse meminimus ut, nisi uos mandatum apostolicum impleretis, in uos tam officii quam beneficii suspensionis sententiam promulgaret. Ceterum uos adhuc contra  uetita uenientes, dilectum filium P. primicerium uestrum adhuc acolythum, cum iam nullum uobis liceret eligere, in episcopum elegistis. Quamuis autem personam eiusdem primicerii ad maiora etiam reputemus idoneam, utpote cuius scientiam et conuersationem olim in scholis intelleximus plenius per nos ipsos; quia tamen propter defectum ordinis et contra interdictum apostolicum est electus, electionem ipsius, uelut contra sanctiones canonicas attentatam, de fratrum nostrorum consilio duximus irritandam. Quia igitur uos non ad recipiendum episcopum iuxta mandatum nostrum, sed ad representandam nobis electionem, quam feceratis, ad sedem apostolicam accessistis et ex hoc non impleuisse mandatum nostrum, sed illud probamini  potius fuisse transgressi, dicto Terracinensi episcopo dedimus in mandatis ut ita in uos secundum formam priorum litterarum procedat, sicut contra uos, si non accessissetis ad Romanam Ecclesiam, fuerat processurus.

Datum Laterani, u Idus Octobris.

Illi scriptum est super hoc.



CXCIu. ABBATI DE WALCHENRIETH. Ut Gerlacus monachus, qui indicem sibi precidit, a celebratione missarum arceatur. 

Accedens ad presentiam nostram Gerlacus monachus tui monasterii, humili nobis insinuatione monstrauit quod cum missarum officia celebraret,  animi negligentia faciente, uerba canonis frequenter inordinate protulit. Propter quod ipsa uerba et quedam que presbyter in ipso sacramento Dominici corporis secundum ecclesiasticam constitutionem diligenti cura debet peragere, aliquoties iterauit. Unde uehementi dolore commotus, sibi summitatem digiti sinistre manus, qui index dicitur, amputauit. Nos autem ei precipimus ut a missarum celebratione deinceps abstineat, concedentes eidem ut iniunctam sibi penitentiam peragens, de indulgentia nostra possit in aliis officiis ministrare; ipsumque tibi duximus remittendum, per apostolica scripta mandantes quatenus eum fraterna studeas caritate tractare.

 Datum Laterani, II Idus Octobris.



CXCu. EPISCOPO, DECANO, ET CAPITULO PICTAuEN. Ut W. camere apostolice scriptorem in canonicum recipiant. 

Si debita sollicitudine pensaretis quid honoris et reuerentie Romane Ecclesie debeatis, cui si non obeditur, nulla uobis reuerentia poterit exhiberi; et quomodo uos in uestris petitionibus curauerit exaudire, in exsequendis illis que uobis iniungit nequaquam uos exhiberetis difficiles uel rebelles. Unde cum tempus aduenerit opportunum, uestra duritia nos plenius informabit qualiter in postulationibus uestris communibus uel priuatis debeatis nos benignos  uel propitios inuenire. uerumtamen si uigeret in uobis deuotionis affectus et discretionis acumen, possetis in pluribus cognouisse non esse utile uel fructuosum Ecclesiis mandatis apostolicis temeritate qualibet reluctari. uos autem, filii canonici, nichil horum intelligentie spiritu capientes, mandatum apostolicum, quod tam a felicis memorie C. papa predecessore nostro quam a nobis ipsis postmodum pro dilecto filio W. camere nostre scriptore canonicando in uestra Ecclesia emanauit, contempsistis hactenus adimplere. Sane cum uenerabilis frater noster episcopus et dilectus filius archidiaconus Engolismenses, sicut ex litteris ipsorum accepimus, eumdem W. de mandato eiusdem predecessoris nostri canonicum instituissent in Ecclesia Pictauiensi,  procuratori suo locum in choro eius nomine assignantes, omnes contradictores eadem auctoritate nuntiarunt excommunicationis sententia detineri, nobis postmodum approbantibus quod factum fuerat ab eisdem. Cumque bone memorie A. quondam episcopus Pictauien. in nostra presentia ipsum scriptorem in fratrem et canonicum eiusdem Ecclesie recepisset, eidem episcopo uiua uoce, deinde uero dilectis filiis decano, cantori et I. Morel canonico Xanctonensibus nostris litteris districte dedimus in mandatis ut eum canonicam ipsam facerent plene ac pacifice possidere, contradictores et rebelles per districtionem ecclesiasticam compescentes. Nos etiam irritantes si quid eo non admisso prius in elusionem mandati nostri foret ab aliquo attentatum, eisdem  iniunximus ut uobis districtius inhiberent ne presumeretis in aliqua canonicorum ordinatione procedere, donec de ipso mandatum nostrum esset plenius adimpletum. Iidem autem exsecutores, sicut ex eorum litteris perpendimus manifeste, cum post tertiam et quartam etiam commonitionem nichil possent apud uos commonendo proficere, uestram supposuerunt Ecclesiam interdicto; et personas omnium receptioni eius contradicentium excommunicationis uinculo innodantes, utramque preceperunt sententiam firmiter obseruari; inhibentes districtius ne, ante receptionem sepedicti scriptoris, aliquos presumeretis in uestra Ecclesia ordinare. Interea uero cum dilecti filii N. subdiaconus, I. Arnaudi et P. de Lauduno  canonici et nuntii Ecclesie uestre ipsum in canonicum et in fratrem in nostra presentia recepissent et nos uobis iniunxissemus districte ut eum recipere minime differretis, procuratori eius stallum in choro et locum in capitulo cum plenitudine honoris canonici assignantes, licet uobis fuissemus grauiter comminati quod, si illa uice uestra non posset duritia emolliri, manus nostras in uos curaremus durius aggrauare, uos hec omnia pro nichilo reputantes, non solum id efficere noluistis, uerum etiam diuina officia in interdicta Ecclesia celebrare et, ut contumacia uestra manifestius appareret, duos canonicos, post inhibitionem ex parte nostra factam, in eadem Ecclesia in elusionem mandati nostri instituere presumpsistis. Nos igitur hec in patientia  nolentes ulterius sustinere, ne contumacibus et rebellibus contradicendi et reluctandi materiam prebeamus, cum inobedientia, secundum Prophetam, idololatrie comparetur, per apostolica uobis scripta mandamus et in uirtute obedientie districte precipimus quatenus eumdem scriptorem, omni contradictione, dilatione et appellatione seposita, in fratrem uestrum et canonicum admittentes, procuratori eius stallum in choro et locum in capitulo cum plenitudine honoris canonici assignetis, nec solite dilationis obstaculum pretendatis, propter quod eius institutio differatur. Alioquin, noueritis nos uenerabili fratri nostro archiepiscopo et dilecto filio cancellario Turonen. districte et in uirtute obedientie nostris litteris iniunxisse ut, nisi infra uiginti dies post commonitionem  ipsorum predictum scriptorem nostrum iuxta formam mandati nostri receperitis in canonicum et in fratrem, te, frater episcope, si forte, quod non credimus, reluctari presumpseris, cum etiam non sis ueritus celebrare in Ecclesia interdicta, ueritate super hoc cognita denuntient esse suspensum, et uos, filii canonici, excommunicationis uinculo non differant innodare, cassantes penitus quidquid de institutione canonicorum ipsorum in elusionem mandati nostri per uos noscitur attentatum, eosdem excommunicationis uinculo innodantes et exspoliantes beneficiis, si qua habent, si pro canonicis Pictauen. presumpserint se habere. Eisdem etiam dedimus in mandatis ut tam interdictum Ecclesie Pictauen. quam utramque sententiam tandiu inuiolabiliter,  appellatione remota faciant obseruari, donec mandatum nostrum fuerit adimpletum, et cum testimonio suarum litterarum pro satisfactione nobis prestanda nuntios idoneos ad nostram presentiam duxeritis transmittendos.

Datum Laterani, X Kal. Octobris.

Illis scriptum est super hoc.



CXCuI. BRACARENSI ARCHIEPISCOPO, ET PRIORI ECCLESIOLAE ET F. MENENDI MONACHO DE ALCOBATIA. Ut controuersiam episcopi Colimbriensis contra Templarios diiudicent. 

Referente uenerabili fratre nostro Colimbriensi  episcopo, apud sedem apostolicam constituto, nostris est auribus intimatum quod cum questio dudum inter Colimbriensem Ecclesiam et Templarios agitata super Ecclesiis de Palumbario, Rodina et Ega, ex conquestione ipsius Colimbriensis Ecclesie ad felicis recordationis Lucii pape predecessoris nostri audientiam peruenisset, bone memorie C. Bracarensi archiepiscopo et F. Portugalen. episcopo eam commisit fine canonico terminandam; ut si dicti Templarii ad eorum presentiam non accederent aut eorum iudicio contemnerent obedire, absque appellationis diffugio in eosdem seueritatem canonicam exercerent. Cum autem iudices ipsi partes tandem edicto peremptorio citauissent, Templarii obtentu appellationis in prima citatione ad sedem  apostolicam interposite, licet in commissoriis litteris remedium esset appellationis sublatum, ad diem peremptorium nec uenerunt nec pro se miserunt aliquem responsalem; quos infra certum tempus coram se iuri stare mandarunt, alioquin iura episcopalia in dictis Ecclesiis adiudicarunt Colimbriensi Ecclesie iudices antedicti; et nisi eorum sententie pareretur, tam Ecclesias quam earum parochianos supposuerunt ecclesiastico interdicto, Christiana sepultura etiam interdicta. Consequenter uero Templariorum nuntius a bone memorie Urbano papa predecessore nostro sub ea forma commissionis litteras impetrauit, ut ante ingressum cause a Templariis sufficienti cautione recepta quod super his iuri parerent, delegati soluerent interdictum,  et si alterutra pars duceret appellandum, usque ad diffinitiuam sententiam procedentes, gesta omnia transmitterent sigillorum suorum munimine roborata et diem partibus assignarent, quo uenirent ad sedem apostolicam sententiam recepture. Ex quarum nimirum litterarum tenore non fuit processum; quoniam pars que rescriptum impetrauerat illud iudicibus non ostendit. Unde in Ecclesiis memoratis interdictum postea non exstitit relaxatum, quod Templarii, sicut dicitur, non seruarunt. Cumque processu temporis dilectus filius noster G. Sancti Angeli diaconus cardinalis in Hispanie partibus legationis officio fungeretur, episcopo et archidiacono Ulixbonen. suis dedit litteris in mandatis ut aut causam eamdem fine dedito terminarent, uel sententias  a prioribus iudicibus promulgatas uice sua ratas habentes, que continebantur in eis facerent a partibus firmiter obseruari. Sed responsalibus Ecclesie Colimbriensis ad diem peremptorium uenientibus coram eis et Templariis, sicut prius fecerant, uenire contemnentibus uel mittere responsalem, iudices latas a prioribus sententias confirmarunt, ne scilicet diuina celebrarentur officia in ecclesiis antedictis neque sepelirentur in eis corpora defunctorum, nec primitie, decime, uel mortuaria militie Templi fratribus soluerentur: excommunicationi subdentes qui contra hoc facere attentarent. Sed dicti fratres in sua contumacia nequiter permanentes obseruare prefatas sententias penitus contradicunt. De uenerabilibus  quoque fratribus nostris Lamecensi, Ulixbonensi, et uisensi episcopis, Ecclesie Colimbriensi afflicte afflictionem addentibus, quorum primus ecclesias supradictas, alter ecclesiam de Thomar in Colimbriensi diecesi constitutam, tertius uero ecclesias de Larena presumpsit, spreta prohibitione Colimbriensis ecclesie, consecrare, memoratus Colimbriensis episcopus grauem in auditorio nostro proposuit questionem, obnixe deposcens ut tam ipsorum quam aliorum predictorum excessus animaduersione uellemus canonica castigare, per quos sepedicta Colimbriensis Ecclesia enormem sustinuerat lesionem. Nos igitur ab ipsius clamoribus, qui apud nos, sicut uestra nouit discretio, moram fecerat longiorem, auditum auertere non ualentes et de  prolatis delegatorum sententiis, quantum patuit per authentica scripta, certiores effecti, sed utrum obseruate fuerint ignorantes, quamuis iamdictus Colimbriensis episcopus eas constanter assereret non seruatas, discretioni uestre per apostolica scripta precipiendo mandamus quatenus solum Deum habentes pre oculis, gratia quoque ac timore postpositis, inquirentes super his que premissa sunt diligentius ueritatem, si iamdictis delegatorum sententiis auctoritate postmodum apostolica minime relaxatis inueneritis paritum non fuisse, Templarios in legitimis expensis uestre discretionis arbitrio moderandis factis ob hanc causam per Colimbriensem Ecclesiam condemnetis; ad quarum prestationem eos per excommunicationis sententiam, appellatione  remota, cogi uolumus et mandamus; a quibus sufficienti cautione recepta quod coram uobis iuri parebunt, interdicta soluto audiatis causam et eam, appellatione cessante, fine canonico decidatis. Si uero nominati fratres premissam prestare noluerint cautionem, uos sublato cuiuslibet contradictionis et appellationis obstaculo, in possessionem earumdem ecclesiarum causa rei seruande Colimbriensem mittatis Ecclesiam et tueamini per districtionem ecclesiasticam introductam. Sacerdotes quoque et alios clericos, quos in illis ecclesiis interdictis inueneritis officia celebrasse diuina, excommunicationis gladio percellatis et tandiu faciatis sicut excommunicatos arctius euitari, donec cum uestrarum testimonio litterarum nostro se conspectui  presentarint. Episcopos autem predictos, si, iuxta quod superius est expressum, ecclesias illas inueneritis temere consecrasse, appellatione cessante, a pontificali officio suspendatis. Sic autem in premissis articulis iuxta rescripti nostri continentiam, non obstante rescripto aliquo ueritate tacita per subreptionem lite pendente a sede apostolica impetrato, fideliter ac prudenter, appellatione postposita, procedatis, nec processum cause impediat si super hoc se dixerint certum nuntium ad nostram presentiam transmisisse, quod protractas diutius controuersias per uestram gaudeamus sollicitudinem terminatas. Testes, etc. cogantur. Quod si omnes, etc. tu, frater archiepiscope, cum eorum altero.

 Datum Laterani, II Idus Octobris.



CXCuII. ARCHIEPISCOPIS, EPISCOPIS, ABBATIBUS, PRIORIBUS ET UNIuERSO CLERO IN REGNO FRANCIAE CONSTITUTIS. Ut regem suum hortentur ut apostolicis mandatis obtemperet et, repudiata pellice, legitimam uxorem recipiat.

Anxiatur in nobis ex amaritudine spiritus et cor nostrum pre dolore turbatur, dum in causa matrimonii karissimi in Christo filii nostri Philippi Francorum regis illustris declinare ad sinistram uel dexteram pertimescimus, ne uideamur plus homini deferre quam Deo, et rursus regia uia in regem ipsum procedere molestamur, cum in eo, propter  prerogatiuam dilectionis et gratie, nos ipsos reputemus offendi. Monet enim et mouet nos uehementius contra eum et debitum pastoralis officii et fortius Phinees zelantis legem Domini notum uobis exemplum inducit; sed angit nos plurimum et retrahit aliquantum gratia specialis quam ad eumdem regem habemus et quam non solum circa ipsum, sed circa totum regnum Francorum opportunitate concessa proposuimus exhibere. Reducentes enim ad mentem et infra nos ipsos sepius recolentes beneficia nobis olim in ipso regno scholasticis insistentibus disciplinis impensa, et a Deo donum scientie quantecunque collatum, preter debitum officii pastoralis, quo sumus singulis debitores, nos tam regi quam regno specialiter teneri fatemur et non  solum a regis grauaminibus, quantum licet, manum retrahimus, sed ad honorem ipsius et regni eius augmentum ardentius aspiramus. Ceterum attendentes quod nos Dominus, licet immeritos, in sede iustitie collocauerit et uicarios sui et apostolorum Principis constituerit successores, ne uideamur acceptorum beneficiorum ingrati, si ei qui nos de puluere suscitatos inter principes, imo supra principes sedere uoluit et de principibus iudicare, hominem preferamus, ne sine causa etiam accepisse dicamur ligandi et soluendi per beati Petri merita potestatem, dissimulare non possumus quin exhibeamus iustitiam postulantibus et errantes ad rectitudinis tramitem reuocemus, ferrum etiam apponentes uulneribus que fomentorum non sentiunt medicinam. Considerantes  preterea quod salus anime preferenda sit corporis uoluptati et utilitati quam uoluntati potius deferendum, cum multa beneficia prestentur inuitis, ne uel odisse filium, si uirge parcamus, uel egro uideamur causam interitus prestitisse, si uulneribus fotis oleo uinum superinfundere differamus, saluti regis ipsius consulere disposuimus et honori: credentes quod quantumcunque contra nos, imo licet iniuste forsitan moueatur, ad mentem tamen reuersus, cum remedium senserit medicine, tanto nobis reddetur et apostolice sedi deuotior, quanto in corrigendo excessu, per quem Deum sibi reddit offensum, per quem ad excusandas excusationes in peccatis et in contemnendis Ecclesie sacramentis  factus est aliis preuaricationis exemplum, per quem etiam fama eius est apud bonos, ne dicamus penitus, plurimum offuscata, maiorem in nos ex caritate fuerit seueritatem expertus. Ecce enim dux Bohemie  , sicut accepimus, ipsius secutus exemplum, uxore relicta legitima, simili modo adulteram superinducere non expauit. Sed et alii principes et priuate persone iudaizare, dando libellum repudii suis uxoribus, sunt parati, nisi principiis citius occurratur. Licet enim bone memorie Celestinus papa predecessor noster sententiam illam diuortii, quin potius illius ludibrii fabulam, de fratrum consilio duxerit penitus irritandam, diligenter eum admonens et frequenter ut predictam reginam  reciperet in gratiam coniugalem: ipse tamen prauo usus consilio, post inhibitiones multiplices, in grauem contemptum Ecclesie aliam superinducere non expauit. Nos autem uolentes olim regem ipsum tractare in spiritu lenitatis et eum ad tramitem rectitudinis salubribus monitis reuocare, ipsum circa nostre promotionis initia per uenerabilem fratrem nostrum Parisiensem episcopum fecimus commoneri, et postmodum per litteras nostras  diligenter induximus, ut, superinducta de finibus regni Francorum amota, reginam reciperet memoratam, quam a se duxerat irrationabiliter amouendam; iuris ei licentiam non negantes quo minus, facta prius restitutione, audiremus et exaudiremus si quid duceret rationabiliter proponendum.  Cur enim non potius eligat quod iustum est et honestum et declinet quod iniquum est et damnosum; ut si forte desuper datum non fuerit quod predictam reginam retinere uelit in gratia coniugali, remota ea quam contra interdictum Ecclesie superduxit et recepta illa quam a se contra iuris ordinem separauit, ex tunc, si de iustitia et ueritate confidit et ista iudicio dimittatur, si fuerit dimittenda, et illa, si reducenda fuerit, reducatur; ne, si secus agi contigerit, et anime periculum predictus rex incurrat per adulterium quod committit et in genere suo scandalum ponat, cum protes, si que fuerit hoc modo suscepta, non debeat censeri legitima sed spuria potius iudicari. Licet autem nondum super hoc monitis nostris paruerit  et mandatis, ne tamen salutem ipsius negligere uideamur, si quod incepimus relinquerimus imperfectum, adhuc eum per dilectum filium nostrum P. Sancte Marie in uia Lata diaconum cardinalem, apostolice sedis legatum, ad hoc ipsum mandauimus commoneri, dantes eidem legato firmiter in mandatis ut, nisi rex ipse monitis nostris et eius aurem curauerit facilem adhibere et ipse adhuc ei forsitan uoluerit super interdicto generali deferre, tam regi quam superinducte ac eorum familiis, preter penitentias morientium, omni prorsus appellatione remota, interdicat omnia diuina officia et ecclesiastica sacramenta et ubicunque presentes fuerint, eis presentibus, preter baptisma paruulorum  et penitentias morientium, tam sacramenta diuina quam ecclesiastica prohibeat officia celebrari. Ideoque uniuersitati uestre per apostolica scripta mandamus et ex parte Dei omnipotentis Patris et Filii et Spiritus sancti, auctoritate quoque beatorum Apostolorum Petri et Pauli ac nostra, in uirtute obedientie districte precipimus quatenus sententiam quam idem cardinalis in regem, superinductam et eorum familias uel in regnum etiam duxerit proferendam, et uos sublato cuiuslibet appellationis obstaculo, firmiter obseruetis et faciatis ab aliis inuiolabiliter obseruari. Si quis enim cuiuscunque dignitatis uel ordinis eis post interdictum nostrum uel officia celebrare diuina uel ecclesiastica  presumpserit impendere sacramenta, se nouerit ipsius dignitatis et ordinis periculum incursurum. Cum enim ex hoc queramus sollicite salutem regis ipsius et amplius eum quam ipse se diligat diligamus, utpote quem nos in Domino diligimus ad salutem, ipse in anime sue perniciem diligit contra Deum, non timemus si quod pro ueritate ac iustitia contra nos scandalum oriatur; quoniam si Deus nobiscum, quis contra nos? nec poterit aduersus nos aliquorum machinatio preualere, quia ueritas et iustitia nos defendent. Cum autem de prerogatiua scientie ac honestatis uestre non modicum confidamus, ne preter spem omnium eis comparari possitis, de quibus dicitur, Canes muti non ualentes latrare , cum hactenus libertas ecclesiastica  maxime uiguerit in regno Francorum, uolumus et mandamus ut uos, fratres archiepiscopi et episcopi, et uos, filii abbates, apud eumdem regem exhortationibus assiduis insistatis; quatenus affectum nostrum attendens, qui licet salutem sollicite queramus ipsius, eum tamen molestamus inuiti, eligat parere potius monitis nostris, imo diuinis quam seueritatem ecclesiasticam experiri; cum si nec sic potuerit reuocari, ne plaga remaneat incurata, seueritatem ecclesiasticam proposuerimus districtius exercere. Tanto autem his exsequendis sollicitius intendatis, quanto apud multos fama uestra est non modicum aggrauata quod mediantitibus quibusdam uestrum tantus sit perpetratus excessus. Quod si ad tempus omissum sit hactenus,  non tamen est omnino dimissum quin possit et debeat aduersus eos, si negligentes fuerint, retorqueri.

Scriptum est autem super hoc predicto cardinali apostolice sedis legato.



CXCuIII. ARCHIEPISCOPO HIDRUNTINO, ET EPISCOPO LICIENSI. Committitur illis causa archiepiscopi Tarentini contra ecclesiam S. Marie de Galeso. 

Significauit nobis uenerabilis frater noster A. Tarentinus archiepiscopus quod cum ecclesia Sancte Marie de Galeso, sita prope ciuitatem Tarentinam, Ecclesie Tarentine parochiali iure subiecta esset,  R. logotheta Tarentinus in preiudicium iuris Ecclesie Tarentine, que pernimium parochialibus terminis angustatur, a sede apostolica rescriptum exemptionis obtinuit, occasione cuius dictus archiepiscopus non solum ecclesia illa sed quibusdam aliis capellis iniuste se asserit destitutum. Quia uero apostolica sedes ab uniuersis Ecclesiis iniurias tenetur repellere, non inferre, mandamus uobis precipientes quatenus ad locum ipsum pariter accedentes, si uobis ita esse constiterit, non obstante memorato rescripto per subreptionem obtento, eamdem ecclesiam cum predictis capellis fore subiectam, sicut primo fuerat Tarentine Ecclesie, sublato appellationis obstaculo, auctoritate apostolica  decernatis, facientes quod decreueritis per censuram ecclesiasticam firmiter obseruari.

Datum Laterani, Iu Kal. Nouembris.



CXCIX. DE LACU, DE HERMENROD, ET DE HEISTERBACH ABBATIBUS. Ipsis committitur causa et lis super prepositura Coloniensi. 

Cum pro controuersia maioris prepositure Coloniensis, que uertitur inter dilectum filium T. prepositum Sanctorum Apostolorum ex una parte et E. prepositum Sancti Georgii in Colonia ex altera, dilecti filii T. canonicus Sancti Gereonis et H. sacerdos, procuratores predicti prepositi Sanctorum  Apostolorum, et G. Maioris Ecclesie et E. Sancti Seuerini canonici, procuratores prefati prepositi Sancti Georgii, ad sedem apostolicam accessissent et utriusque partis nobis litteras presentassent, nil aliud postmodum de ipso negotio in conspectu nostro proponere curauerunt; sed post representationem litterarum, secundo ad nostram presentiam accedentes, unanimiter postulauerunt a nobis ut causam ipsam uobis committere deberemus. Nos igitur ad petitionem ipsorum causam uobis committentes eamdem, discretioni uestre per apostolica scripta mandamus quatenus uocatis ad presentiam uestram partibus, audiatis que fuerint hinc inde proposita; et si fuerit de uoluntate ipsarum ut ad diffinitiuam sententiam  procedatis, uos solum Deum habentes pre oculis, omnia gratia, odio uel timore postpositis, causam ipsam, appellatione remota, fine canonico terminetis. Si uero in hoc partes noluerint consentire ut per uos diffinitiua sententia proferatur, uos nichilominus usque ad sententie calculum, sublato cuiuslibet contradictionis et appellationis obstaculo, procedentes, allegationes et gesta omnia utriusque partis, sigillorum uestrorum munimine roborata, nobis dirigere procuretis; terminum competentem partibus prefigentes, quo recepture sententiam nostro se debeant conspectui presentare; ad quem si qua partium forte uenire contempserit, nos nichilominus in ipso negotio procedemus. Nullis litteris  obstantibus preter assensum partium, etc. Quod si omnes, etc., duo uestrum, etc.

Datum Laterani, III Nonas Nouembris.



CC. UNIuERSIS AD QUOS LITTERAE ISTAE PERuENERINT. De facultatibus archiepiscopi Tarentini, legati apostolici. 

 Uniuersitatem uestram uolumus non latere quod nos uenerabilis fratris nostri Tarentini archiepiscopi fidem et prudentiam attendentes, ipsum una cum nuntiis nostris aliis ad succursum et dispositionem regni Sicilie destinamus, dantes ei liberam  potestatem ut illis qui cum eo ad obsequium nostrum et Ecclesie Romane processerint et fideliter ac deuote perstiterint, beneficia et premia condigna retribuat, et si quid damni acciderit in equis uel armis, quod absit, integre studeat resarcire.

Datum Laterani, uIII Idus Nouembris.



CCI. CONRADO MAGUNTINO ARCHIEPISCOPO, EPISCOPO SABINEN. Ut beneficia per Hildesemensem episcopum in diecesi Herbipolensi collata, ipsi aliis conferre liceat, priori collatione non obstante. 

 Inter excessus alios animaduersione dignissimos,  suo loco et tempore auctore Domino puniendos, illud est etiam nostro apostolatui reseratum, quod C. quondam Hildesemen. episcopus Herbipolensem Ecclesiam ausu proprie temeritatis usurpans, in eius diecesi nonnullis beneficia conferre presumpsit, in contemptum apostolice sedis et ipsius Herbipolensis Ecclesie detrimentum. Nos igitur quod ab ipso factum est in hac parte denuntiantes irritum et inane, quia deuotionem tuam sumus in multis experti, ut beneficia ipsa personis idoneis, appellatione remota, ualeas assignare auctoritate tibi presentium indulgemus; firmiter inhibentes ne uel illis qui de manu eius beneficia receperunt, uel aliis qui ei iam excommunicato participare  non sunt ueriti uel etiam obedire, tanquam indignis, huiusmodi beneficia conferre presumas. Nulli ergo, etc.

Datum Laterani, u Kalendas Nouembris.



CCII. CASTELLANO, PERUSINO, CLUSINO ET EUGUBINO EPISCOPIS, ET DILECTIS FILIIS ABBATIBUS, PRIORIBUS ET ALIIS ECCLESIARUM PRAELATIS IN EORUM DIeCESIBUS CONSTITUTIS. Ut legatum apostolicum reuerenter excipiant. 

Apostolica sedes, que, disponente Domino, inter omnes Ecclesias obtinet principatum, alios uocauit in partem sollicitudinis, retenta sibi plenitudine potestatis; ut quoniam Romanus pontifex pro defectu  conditionis humane per se ipsum omnia expedire non potest, iuuetur subsidiis aliorum quibus uices suas committit, ad exemplum Domini et magistri, qui discipulos suos per mundum uniuersum transmisit, salutem nostram in medio terre personaliter operatus. Sane cum nos et fratres nostros, propter curam et sollicitudinem apostolici patrimonii, ab occupationibus uariis, quas pro statu Ecclesiarum omnium indesinenter subimus, sepius nos contigerit euocari; nolentes, sicut nec uelle debemus, temporalia spiritualibus anteferre, de consilio fratrum nostrorum uiam elegimus tutiorem qua et curam temporalium non negligimus et spiritualem, sicut  conuenit, preferimus dignitatem, dilectum filium nostrum G. Sancti Georgii ad uelum Aureum diaconum cardinalem, apostolice sedis legatum, uirum utique prouidum et prudentem et honestate morum et generositate natalium commendandum, quem inter fratres nostros speciali caritate diligimus, ad ea que premisimus exsequenda duximus assumendum, concessa sibi nichilominus potestate ut in Ecclesiis et parochiis uestro regimini deputatis euellat et destruat, edificet et plantet que in eis euellenda et destruenda, edificanda occurrerint et plantanda. Quocirca uniuersitati uestre per apostolica scripta precipiendo mandamus quatenus ipsum, tanquam honorabile membrum Ecclesie et legatum apostolice sedis, recipientes humiliter et deuote, ipsius  salubria monita et statuta et uos ipsi diligenter seruetis et a subditis uestris faciatis efficaciter obseruari. Nos enim sententiam quam in rebelles et contumaces rationabiliter duxerit promulgandam, ratam habebimus et faciemus, auctore Domino, firmitatem debitam obtinere.

Datum Laterani, Idibus Octobris.

Scriptum est super hoc in eumdem modum Spoletan., Fulginat., Asisinat., Nucerinen., Reatinen., Narnien.



CCIII. CONSULIBUS ET POPULO SUTRINIS. De eodem argumento.

Cum preter solitum, imo plus solito, multis et magnis simus negotiis occupati que per nos ipsos  facere non ualemus, per alios cogimur adimplere. Sane inter alias occupationes et sollicitudines nostras, curam et prouisionem apostolici patrimonii non modicas reputamus, tam ad spiritualem iurisdictionem nostram spectantis quam etiam temporalem. Unde nobis posset non immerito imputari, si super ordinatione ipsius essemus tepidi uel remissi, qui cunctorum fidelium sollicitudinem gerimus pastoralem. Nouimus enim, quod tristes et dolentes referimus, quoniam in eo multi que sua sunt, non que Iesu Christi, querentes et abutentes per insolentiam sedis apostolice patientia, pacem perturbant, corrumpunt iustitiam, stratam uiolant et terram offendunt; unde nobis et uobis non modicum derogatur.  Cum igitur super his que premisimus emendandis cum fratribus nostris tractatum hahuerimus diligentem, de ipsorum consilio dilectum filium nostrum G. Sancti Georgii ad uelum Aureum diaconum cardinalem, uirum nobilem et prudentem, quem inter alios fratres nostros speciali diligimus caritate, operi tam utili et necessario deputantes, ut melius et facilius iniunctum sibi officium ualeat exercere, dilectum filium P. prefectum urbis, uirum nobilem et potentem, sibi duximus adiungendum; quibus dedimus in mandatis ut stratam custodiant, pacem procurent, iustitiam faciant et terram defendant, alia quoque nichilominus operentur que ad honorem Dei, profectum Ecclesie, utilitatem uestram et aliorum  nostrorum fidelium nouerint pertinere. Ut autem dominium sedis apostolice, que de se uere dicere potest: Iugum meum suaue est et onus meum leue , diebus nostris dulcedinem non deponat et nulli fiat penitus odiosum, eis uiua uoce precepimus ut uos diligant et honorent, nullum sine causa ledentes uel contra iustitiam aggrauantes, sed a uobis potius iniquitatem et uiolentiam satagant propulsare. Unde quoties necessitas postulauerit, ad eos uice nostra pro iustitia consequenda uel aliis expediendis negotiis poteritis habere recursum. Et ut melius que ad pacem et utilitatem uestram a nobis et fratribus nostris sunt salubriter ordinata perduci ualeant ad effectum, uniuersitatem uestram monemus attentius et hortamur in Domino, per apostolica  scripta precipiendo mandantes quatenus ipsis uice nostra, imo nobis in ipsis intendentes humiliter et deuote, quod super premissis articulis et aliis emergentibus negotiis utiliter duxerint statuendum, saluo in omnibus apostolice sedis mandato, teneatis firmiter et seruetis, de uniuersis iustitiis et rationibus Ecclesie Romane sibi plenarie respondentes.

In eumdem modum consulibus et populo Nepesinis. In eumdem modum consulibus et populo Oritanis. In eumdem modum Amelien. castellan. In eumdem modum Tudertin., Asisinatibus. In eumdem modum Perusin., Fulginat. In eumdem modum Spol., Narnien., Reatin., populo ciuitatis Castellane, Tuscan., uetrallen., Balneoregen., Centumcellen., Urbeuetan., Cornetan.



CCIu. MAGDEBURGEN. ARCHIEPISCOPO ET SUFFRAGANEIS EIUS. Ut Hildesemensis episcopus publice excommunicatus nuntietur.


 Cum sine capite nulla possint membra subsistere, si quispiam impune posset apostolice sedis priuilegia uiolare, nulla ceteris Ecclesiis de suis priuilegiis fiducia remaneret. uerum inter cetera priuilegia que primatum apostolice sedis ostendunt, illud non modicum reputatur quod depositiones, cessiones et translationes episcoporum fieri sine speciali auctoritate Romani pontificis interdicit. Hoc autem C. quondam Hildesemen. episcopus non attendens,  licentia nostra non solum non obtenta, sed nec etiam expetita, Herbipolensem Ecclesiam occupauit, presumens ad eam propria temeritate transire, cum per illam non possit indulgentiam excusari quam a bone mem. C. papa predecessore nostro se asserit impetrasse, que potius impetranti turpem ambitionis notam ingessit, ut si uidelicet eum ad maiorem dignitatem contingeret inuitari, eam sibi liceret assumere, dummodo nichil ei de statutis canonicis obuiaret. Licet enim ei uideatur indultum ut inuitatus maiorem possit assumere dignitatem, per hanc tamen indulgentiam ad parem sibi transire non licuit, cum longe facilius in uno casu quam in alio dispensetur. Preterea cum et postulatio,  sicut electio, examinari debeat diligenter, antequam per eum, cui facienda fuerat, examinata fuisset, non debebat ulla ratione transire, cum non solum examinationem postulationis sed ipsius quoque persone uideatur tenor indulgentie reseruasse, statim subiungens: dummodo nichil appareat quod tibi de canonicis obuiet institutis. Licet autem tante presumptionis excessus ad aures nostras, publica referente fama, uenisset, distulimus tamen procedere contra ipsum, donec litteras eius recepimus, in quibus se nobis Herbipolensem episcopum appellabat. Unde postmodum presumptionem ipsius debita uolentes animaduersione punire, uobis et aliis archiepiscopis et episcopis in Teutonia constitutis districte precepimus ut cum factum huiusmodi non posset  in partibus uestris non esse notorium, nisi dictus C. infra uiginti dies post susceptionem litterarum  nostrarum ab Herbipolensis Ecclesie administratione cessaret, eum excommunicatum auctoritate nostra non differetis publice nuntiare, et excommunicationem eius faceretis, pulsatis campanis et candelis accensis, festiuis diebus et Dominicis innouari. Tu autem, Magdeburgensis, in eum iuxta tenorem mandati apostolici, sicut accepimus, processisti et alii etiam, sicut credimus, processerunt. Quamuis autem in manifestis non sit ordo iudiciarius requirendus et ipse uideretur confessus de crimine, cum in litteris ad nos directis se presumpsisset Herbipolensem episcopum nominare: nos tamen, ad euitandam omnem malitiam, in litteris nostris  commonitionem canonicam duximus premittendam; et eum postmodum etiam ad bonum obedientie reuocare uolentes, ipsi non premissa salutatione mandauimus ut, omni excusatione cessante, si apud nos uellet gratiam inuenire, mandatum apostolicum adimpleret. Quia uero nec sic ei uexatio prebuit intellectum quin eo fortius in sua pertinacia perduraret quo amplius nos uidebat de sua correctione sollicitos, cum postquam alius de mandato nostro fuit in episcopum Hildesemensem electus, se ipse presumeret Hildesemensem episcopum nominare, apostolice sedis iniuriam dissimulare nolentes, ipsum in festo Principis apostolorum proxime preterito, presentibus nuntiis eius, inter missarum solemnia excommunicatum  publice nuntiauimus et mandauimus ab omnibus euitari. Ideoque uniuersitati uestre per apostolica scripta mandamus et districte precipimus quatenus latam in eumdem C. a nobis excommunicationis sententiam publicantes, ipsum singulis diebus Dominicis et festiuis, pulsatis campanis et candelis accensis, denuntietis excommunicatum et ab omnibus tanquam contemptorem apostolice iussionis arctius euitandum, donec, si desuper datum fuerit, absolutionis gratiam mereatur; uestris nobis litteris intimantes, si forte sententiam nostram contemnens, diuina presumpserit officia celebrare.

In eumdem fere modum capitulo et suffraganeis Eccl. Magun. In eumdem modum Herbipolen. capitulo.  In eumdem fere modum Treueren. et suffraganeis eius.



CCu. NOBILI uIRO B. COMITI LAURETI. ET CUPERSAN. MAGISTRO IUSTITIARIO APULIAE ET TERRAE LABORIS. Ut promissionibus suis satisfaciat et pacem initam conseruet.

Iam olim firmiter proposuimus, ecce et nunc sumus in exsecutione propositi, aliquem a latere nostro ad regni partes dirigere cum subsidio opportuno, ut excludantur et penitus repellantur ab eo tam regni quam Ecclesie inimici et pax reformetur in regno et iustitia conseruetur. Quia uero in presentia dilecti filii I. tituli Sancti Stephani in Celio monte presbyteri cardinalis et Philippi notarii nostri exercitum  iurauisti, sicut eorum nobis relatio patefacit; uolentes te, tanquam uirum nobilem et egregium, ad id esse sollicitum et paratum, discretioni tue per apostolica scripta mandamus quatenus te ad eundum cum legato nostro contra inimicos regni et Ecclesie ita honorifice prepares ac uiriliter accingaris, quod fidelitas et dilectio quam ad carissimum in Christo filium nostrum F. Sicilie regem illustrem et deuotio quam ad Romanam Ecclesiam te habere proponis elucescat in opere, et proinde ipsum regem et nos ipsos ad dilectionem tuam reddere ualeas promptiores. Preterea cum super omnibus questionibus que inter te et dilectos filios nobiles uiros G. et M. comites de Manuplello uertuntur, predictis cardinali  et notario stare mandato nostro iuraueris, et ipsi etiam ex parte sua se simili astrinxerint iuramento, sicut iam tibi scripsisse recolimus; ita iterato tibi duximus sub debito iuramenti presentibus litteris iniungendum ut treugas initas coram predicto cardinali inuiolabiliter obseruare procures, donec per legatum nostrum, cui uices nostras tam in spiritualibus quam in temporalibus committimus exsequendas, qui est ad partes ipsas in proximo accessurus, super questionibus que inter te et ipsos comites uertuntur, mandatum ex parte nostra recipias, quod tam a te quam ab ipsis uolumus sine refragatione seruari; saluo nimirum si quid aliud super hoc, utilitate uel necessitate pensata, duxerimus statuendum. Nos enim ipsis comitibus consimiles  litteras duximus destinandas, uolentes, sicut conuenit, utriusque partis indemnitatibus precauere.



CCuI. EDUENSI EPISCOPO. Ut Iudeis recens baptizatis beneuolentia exhibeatur. 

Ad prouisionem P. quondam Iudei latoris presentium ad fidem Christi nuper, eodem inspirante, conuersi per litteras apostolicas et mandatum te recolimus inuitasse. Sed quod ea penitus obaudieris, eiusdem labor indicat iteratus, sicut decuit non attendens quod personis huiusmodi, ne propter opprobrium  paupertatis, quod non consueuerunt equanimiter sustinere, post Iudaicam perfidiam derelictam retro aspicere compellantur, ab uniuersis sit fidelibus propensius succurrendum, nedum episcopali preditis dignitate, quorum debet esse propositum indigentibus subuenire, teque in hac parte illa saltem ratione oportuit existere proniorem, quod pro eodem P. tuas nobis preces et litteras destinasti. Nisi autem specialis gratia quam ad personam tuam habuimus et habemus motum nostri animi mitigasset, pro contemptu mandati premissi prius ad te districta ultio quam iterata monitio peruenisset; cum satis appareat qualem in aliis te geris uirtutibus, quandoquidem in operibus pietatis, que, secundum apostolum, promissionem habet uite que nunc est et  future, te negligis uel contemnis ad mandatum apostolicum exercere. Ne igitur prefatus P. prouisionis apostolice solatio defraudetur aut tua negligentia remaneat in sopore, fraternitati tue per apostolica scripta precipiendo mandamus quatenus eius paupertati taliter studeas prouidere quod predictus P. ac M. filia sua, que cum eo unda baptismatis est renata, per tue liberalitatis gratiam uictus et uestitus necessaria se gaudeant congrue sine dilatione qualibet assecutos; faciens nichilominus ut quod eis propter necessitates suas duxeris, quemadmodum premissum est, assignandum, ualeant sine perturbatione qualibet, cum Deus hilarem datorem diligat, obtinere. Alioquin noueris nos uenerabili fratri nostro episcopo et dilecto filio abbati Sancti Martini  Niuernensis precipiendo mandasse ut, si mandatum nostrum neglexeris adimplere, ipsi te ad ea que premisimus exsequenda per districtionem ecclesiasticam, omni contradictione et appellatione remota, compellant.

Datum Laterani, Nonis Nouembris.



CCuII. POTESTATI, CONSULIBUS, ET IUSTITIARIIS uITERBIENSIBUS. Ut concordiam cum Romanis initam conseruent.

Sicut per alias litteras uobis intimasse meminimus, ex discordia que inter uos et Romanos peccatis exigentibus est suborta, grauia timemus pericula prouentura: que preuidentes olim et ab ipsis  uobis precauere uolentes, primo per dilectum filium G. Centii nobilem ciuem Romanum apostolici patrimonii rectorem in Tuscia, secundo per dilectum filium G. archipresbyterum Sancti Angeli subdiaconum nostrum, tertio per uenerabilem fratrem notrum O. Ostien. episcopum uos fecimus diligentissime commoneri ut nostro super hoc consilio crederetis; quod quale fuerit, non estis obliti. Tandem cum tu, fili potestas, cum quibusdam ciuium ad nostram presentiam accessisses, licet multa essemus debilitate grauati, te tamen et ipsos ad idem efficaciter, quantum in nobis fuerat, duximus inducendos, sed in his omnibus non fuimus exauditi. Quamuis autem postmodum receptio Biturclani fuerit prorogata, non tamen potuit penitus impediri quin reciperetur  a Romanis et eorum committeretur potentie protegendum. Debueratis autem et uos nobiscum mala huiusmodi preuidere nec tantum uires uestras inspicere, sed inimicorum etiam potentiam intueri, cum non sit tutum committere uos fortune. uerendum est autem nobis et uobis ne duritia uestra, qui nobis credere noluistis et culpa nostra, quam ex eo contraxisse uidemur, quod querelas hominum de Biturclano ad nos clamantium ab oppressionibus uestris et ad fidelitatem nostram redire uolentium non curauimus exaudire, plus forte uobis quam expedierit deferre uolentes, nos et uos in grauem necessitatem induxerint, quam uitare de facili non possimus. Romani siquidem, sicut quidam ex uobis, qui nuper ad nostram uenerunt presentiam, super  hoc nouerunt plenius ueritatem, a nobis et petebant et petunt instanter ut uel uos a molestatione hominum de Biturclano compesceremus iuxta debitum officii pastoralis, uel cogeremus ad iustitiam in nostra presentia exhibendam. Quod quacunque peteretur intentione, quia nos de manifestis iudicamus, Dominus autem iudicat de occultis, non uidimus qua possemus ratione negare; licet cum eisdem nuntiis uestris et aliis super hoc diutius tractassemus. Cum enim, secundum uerbum Apostoli, sapientibus simus et insipientibus debitores et omni petenti teneamur iustitiam exhibere, id presertim debemus efficere, cum fideles nostri de nostris fidelibus conqueruntur. Propter quod dictum subdiaconum et dilectum filium Hugonem panetiarium nostrum ad uos duximus  destinandos: uniuersitati uestre per apostolica scripta mandantes quatenus ea que possunt ex hoc facto pericula prouenire diligentius attendentes, nostro uos committeretis iudicio uel mandato. uos autem aliud quam exspectaremus nobis dedistis responsum, scilicet quod usque ad quintam feriam proxime preteritam exspectaretis uenerabilem fratrem nostrum episcopum uulterranum, de ipsius nobis consilio responsuri. Iudicet ergo Dominus inter nos et uos, qui nec monitis nec mandatis nostris toties requisiti parere uolentes, nos et uos in grauem necessitatem, quam euitare non possumus, induxistis. Cum igitur de cetero contemptum nostrum non possimus equanimiter sustinere, nisi usque  ad proximum diem Dominicum uel iudicium nostrum subieritis uel mandato apostolico, quod uobis potius credimus expedire, duxeritis exponendos, cautionem sufficientissimam exhibentes, ex tunc uos noueritis excommunicationis uinculo innodatos. Nos etiam uniuersis fidelibus nostris dabimus in mandatis ut non solum uobis assistere non presumant, sed ad edomandam contumaciam uestram potenter et uiriliter procedant in subsidium Romanorum.





CCuIII. EPISTOLA PATRIARCHAE CONSTANTINOPOLITANI AD PAPAM. De primatu et prerogatiua Ecclesie Romane.

INNOCENTIO sanctissimo pape Romano et in Christo Domino dilecto fratri nostro IOANNES diuina misericordia  Constantinopolitanus archiepiscopus, Noue Rome patriarcha, amorem et pacem a Domino nostro Iesu Christo et Saluatore nostro.

Scriptum a tua sanctitate per prudentissimos legatos Albertum subdiaconum et Albertinum notarium nostre humilitati directum quam gaudenter suscepimus, et quod in eo continebatur diligentius rimatus, impossibile habuimus quomodo non omnino tuam laudaremus sanctitatem pro uestro diuino zelo et ignito proposito de nostrum et uestrum secundum fidem unione, cum et hec nostram humilitatem tue uirtutis constantia, et tua digni pontificatus diligentia nos clare docuerint. Et quid enim de pluribus faciet quisquam nobis traditam ex Patribus et longo iam tempore de pia confessione  traditionem, quam Christus quidem communis doctor et predicator Christianorum populis suis tradidit uocibus. Hunc autem uidentes et discipuli, et eorum ex tunc successores sancti Spiritus inspiratione illuminati et ab eo docti, suis scriptis docentes ampliauerunt, sic nostra humilitas non modice letata est super tue sanctitatis pro diuini cultus sollicita cura. Quod autem mihi in tue sanctitatis scripto non modicam superinduxit ambiguitatem, non abscondam. Nam et pro miro habeo quomodo unam et uniuersalem Romanorum uocasti Ecclesiam, ut quasi iam diuisam in species quasdam specialissimas, et hec uno existente grege, ouilium Christi nobis quodam modo pastoribus sub eo constitutis  pastorum principe communique doctore. Et quomodo erit quod apud uos Romanorum Ecclesia mater, ut dixisti, communis aliarum Ecclesiarum, et secundum quas aliquas rationes et per quas unquam causas quero addiscere dubitans. Quod autem mihi et plus extendit ambiguitatem dicam; et indulge mihi, sacerrime papa, si nunc primo hunc patriarchalem sacrum thronum me ascendentem, nondum de tali hac dubitatione diligentem solutionem addiscere accidit. Audiens enim quis in Psalmis Dauid dicentem matutinis, Sion dicet: Homo et homo natus est in ea , secundum uerum utique uerbi et iustitie equitatem Ierosolymitanam Ecclesiam matrem aliarum Ecclesiarum nominabit, prerogantem secundum fidem tam tempore  quam et dignitate. In ea enim utique ut nouissimus omnium Christus et natus est secundum carnem et conuersatus, et docens atque predicans nostram fuit salutem, nouissime per crucem pro nobis mortem sustinens, lapidem in quo corpus huius fuit sepultum, depositum ibi reliquit. Clare utique signum sue in terris conuersationis ibi Christo discipuli occurrentes crediderunt, hunc filium Deo et Patri consubstantialem esse; quamuis perfectam humanam naturam indutus, sibi secundum substantiam homo tantum in superficie uidebatur. Inde Christi mirabilium fons emanauit et inde, ut ex quodam principio, alii quidam exorti  sunt diuina fluentes fluuii et uniuersum orbem irrigantes, riuos etiam Ecclesie que apud uos est replentes. Igitur nunquid ob hec et alia talia quis Ierosolymitanam Ecclesiam matrem omnium dicet Ecclesiarum? Aut non preornatam predicationem audisti Pauli? A Ierusalem clare debes incipi. Dicit enim: et usque ad Illyricum predicare Euangelium . Hec quidem dicet quis, audiens Ecclesiam que apud uos est generalem et uniuersalem nominatam. Ego uero letanter addiscam causam et acceptabo eam sine contradictione rationem habentem. Reprehensionem autem a tua sanctitate nobis superinductam silere nequeo, ut scindentibus quasi unam et desuper contextam Christi uestem, et sic a uobis usque nunc et discissis: dicente  enim in Euangeliis Saluatore Christo de modo essentie sancti Spiritus ei consubstantialis, qui ex Patre procedit et duas has substantiales proprietates dicente, de sui ipsius et Spiritus generatione dico et processione, et sibi quidem de paterna substantia testanti ineffabilem omnibus et ignotam generationem, sancto uero Spiritui ex eadem paterna substantia processionem insensibilem, et hanc omnibus et Patribus in Niceam concurrentibus immutabiliter sic ex Patre Spiritus processionem ampliantibus, ex tunc uniuersi orbis synodis sacro symbolo et doctrine nil apponentibus, in quibus et quidam tunc pontificalem thronum ueteris Rome gubernantes per se ipsos interfuere, in quibusdam uero et quidam alii uestrum locum tenentes, uestris  tunc pontificibus acceptantibus ea que confirmata fuerunt et ea rata per proprias confessiones habentibus et demoni credendi constitutionem. Hac quoque fide usque et ad nos sine aliqua interruptione perueniente, quid nos oporteat facere non parum est hesitandum in ambiguitatem atque discessionem non paruam incidere, donec de hoc questio soluatur. Quero nunc hinc addiscere causam, que diuisa est et indiuisibilis uestis Christi. Potentem autem nostrum moderatorem tua noscat sanctitas a se ipso prosilientem ad omnem boni notitiam et maxime ad religionis cultum. Omnia enim quibus ornatur uere homo Dei et quecunque diuinitus coronatum ornant imperatorem, hec omnia  Deus ei donauit. Et ut breuiter imperatoris ostendam maiestatem, nosce hunc pre omnibus eius antecessoribus imperatorem benignum et patientem, simul atque strenuum: cuius tam spiritualia quam et corporalia benigna si dicere inciperem, mensuram excederet uerbum necnon et epistole modum.



CCIX. PATRIARCHAE CONSTANTINOPOLITANO. Respondet superiori epistole. 

 Apostolice sedis primatus, quem non homo sed Deus, imo uerius Deus homo constituit, multis  quidem et euangelicis et apostolicis testimoniis comprobatur, a quibus postmodum constitutiones canonice processerunt, concorditer asserentes sacrosanctam Romanam ecclesiam in beato Petro apostolorum Principe consecratam, quasi magistram et matrem ceteris preeminere. Hic enim cum interroganti Domino quem homines esse dicerent Filium hominis, aliis referentibus opiniones aliorum, ipse uelut inter ceteros primus eum esse Christum Dei uiui Filium respondisset, audire promeruit: Tu es Petrus, et super hanc petram edificabo Ecclesiam meam ; et post pauca: Tibi dabo claues regni celorum . Nam licet primum et precipuum Ecclesie fundamentum sit unigenitus Dei Filius iehsu Christus, iuxta quod dicit Apostolus:  quia fundamentum positum est, preter quod aliud poni non potest, quod est Christus iehsu ; secundum tamen et secundarium Ecclesie fundamentum est Petrus, etsi non tempore primus, auctoritate tamen precipuus inter ceteros, de quibus Paulus apostolus inquit: Iam non estis hospites et aduene, sed estis ciues sanctorum et domestici Dei, superedificati supra fundamentum apostolorum et prophetarum ; quos et fundamenta esse in montibus sanctis Dauid propheta testatur. Huius etiam primatum ueritas per se ipsam expressit, cum inquit ad eum: Tu uocaberis Cephas : quod etsi Petrus interpretetur, caput tamen exponitur; ut sicut caput inter cetera membra  corporis, uelut in quo uiget plenitudo sensuum, obtinet principatum, sic et Petrus inter apostolos et successores ipsius inter uniuersos Ecclesiarum prelatos prerogatiua precellerent dignitatis; uocatis sic ceteris in partem sollicitudinis, ut nichil eis de potestatis plenitudine deperiret. Huic Dominus oues suas pascendas uocabulo tertio repetito commisit; ut alienus a grege Dominico censeatur qui eum etiam in successoribus suis noluerit habere pastorem. Non enim inter has et illas oues distinxit, sed simpliciter inquit: Pasce oues meas , ut omnes omnino intelligantur ei esse commisse. Iacobus enim frater Domini, qui uidebatur esse columna, Ierosolymitana sola contentus, ut ibi semen fratris premortui suscitaret ubi  fuerat crucifixus, Petro non solum uniuersam Ecclesiam sed totum reliquit seculum gubernandum. Quod ex eo etiam euidenter apparet, quia cum Dominus apparuisset in littore discipulis nauigantibus, sciens Petrus quod Dominus esset, se misit in mare ac aliis nauigio uenientibus, ipse sine beneficio nauis ad Dominum festinauit. Cum enim mare mundum designet, iuxta uerbum Psalmiste dicentis: Hoc mare magnum et spatiosum, illic reptilia quorum non est numerus ; per hoc quod Petrus se misit in mare, priuilegium expressit pontificii singularis, per quod uniuersum orbem susceperat gubernandum; ceteris apostolis ut uehiculo nauis contentis, cum nulli eorum uniuersus fuerit orbis commissus, sed singulis  singule prouincie uel Ecclesie potius deputate. Iterum etiam ut se unicum Christi uicarium designaret, ad Dominum super aquas maris mirabiliter ambulantem et ipse super aquas maris mirabiliter ambulauit. Nam cum aque multe sint populi multi, congregationesque aquarum sint maria, per hoc quod Petrus super aquas maris incessit, super uniuersos populos se potestatem accepisse monstrauit. Pro eo Dominus se orasse fatetur, inquiens in articulo passionis: Ego pro te rogaui, Petre, ut non deficiat fides tua. Et tu aliquando conuersus, confirma fratres tuos ; ex hoc innuens manifeste quod successores ipsius a fide catholica nullo unquam tempore deuiarent, sed reuocarent magis alios et confirmarent etiam hesitantes;  per hoc sic ei confirmandi alios potestatem indulgens, ut aliis necessitatem imponeret obsequendi. Quod et tunc Petrus agere cepit, quando quibusdam ex discipulis abeuntibus retro et Durus est hic sermo  dicentibus, cum dixisset iehsu ad duodecim: Nunquid et uos uultis abire?  solus ipse respondit pro ceteris: Domine, uerba uite eterne habes et ad quem ibimus? Huic preterera dictum in Euangelio et audisti sepius et legisti: Quodcunque ligaueris super terram, erit ligatum et in celis; et quodcunque solueris super terram, erit solutum et in celis . Quod si omnibus etiam apostolis simul dictum esse reperias, non tamen aliis sine ipso, sed ipsi sine aliis attributam esse cognosces ligandi et soluendi  a Domino facultatem; ut quod non alii sine ipso, ipse sine aliis posset ex priuilegio sibi collato a Domino et concessa plenitudine potestatis. Ad quod nimirum uidetur illud non incongrue pertinere quod ipse solus legitur interrogasse Iesum: Si peccauerit in me frater meus, dimittam ei usque septies? , et ei soli iehsu legitur respondisse: Non dico tibi usque septies, sed usque septuagesies septies ; quia profecto septenarius uniuersitatis est numerus, eo quod omne tempus septenario dierum numero noscitur comprehendi. Septenarius ergo numerus in se ipsum multiplicatus, in hoc loco significat uniuersorum uniuersa peccata; quia solus Petrus potest non  solum omnia, sed omnium crimina relaxare. Demum post passionem suam Dominus Petro dixisse legitur: Tu me sequere , quod utique non tam de sequela perferende passionis quam credite dispensationis debet intelligi, cum et Andreas et quidam alii preter Petrum sicut Dominus fuerint crucifixi; sed solum Petrum sustinuit sibi Dominus et in officio uicarium et in magisterio successorem. Unde post Ascensionem Domini Petrus, uelut successor ipsius, regere cepit Ecclesiam, ad complendum duodenarium discipulorum numerum loco Iude preuaricatoris ex uerbis Prophete alium instituens et faciens subrogari, et recepto Paracleto, discipulos non musto repletos, sed Spiritus sancti gratia illustratos, ex uerbis Ielis apertius  comprobauit. Hic penitentiam agere iussit, et baptizari credentes. Hic inter discipulos, curando claudum, primus fuit miraculum operatus; et in Ananiam et Saphiram uxorem ipsius, tanquam primus et precipuus inter eos, quia mentiti fuerant Spiritui sancto, mortis sententiam promulgauit. Hic Simoniace pestis radicem contra primitiuam Ecclesiam pullulantem apostolica falce succidit, solus in Simonem magum sententiam damnationis promulgans, licet non ei soli sed omnibus communiter pecuniam obtulisset. Ipse preterea, cum in eum mentis cecidisset excessus, uidit celum apertum, et descendens uas quoddam, uelut linteum magnum, quatuor initiis in terram de celo submitti, quod omnia quadrupedia et serpentia terre ac celi  uolatilia continebat. Et cum facta esset uox dicens ad eum, Surge, Petre, macta, et manduca , respondit: Absit, Domine, quia nunquam immunda et communia manducaui . Et uox ad eum est facta secundo: Quod Deus purificauit, tu commune ne dixeris . Per quod innuitur manifeste quod Petrus prelatus fuerit populis uniuersis; cum uas illud orbem, et uniuersitas contentorum in eo uniuersas significet tam Iudeorum quam gentium nationes. Qui licet postmodum ex reuelatione diuina ab Antiochia fuerit translatus ad Urbem, non tamen concessum sibi primatum deseruit, sedem secum potius cathedre transtulit principatum, cum Dominus eum nullatenus minorare uoluerit quem Rome preuiderat martyrio coronandum.  Sane cum ipse postmodum  Romanam Ecclesiam suo sanguine consecrasset, primatum cathedre successori reliquit, totam in eo transferens plenitudinem potestatis. Pro patre siquidem nati sunt ei filii, quos Dominus principes super omnem terram constituit. Sane cum per nauim Petri Ecclesia figuretur, tunc Petrus iuxta preceptum Dominicum nauim duxit in altum, laxans predicationis retia in capturam, cum ibi posuit Ecclesie principatum ubi uigebat secularis potentie altitudo et imperialis monarchia residebat, cui fere singule nationes, sicut flumina mari, tributa soluebant  certis temporibus constituta. Ipse quidem primus Iudeos, ipse quoque primus gentiles post Ascensionem Christi conuertit ad fidem, ut super utrosque fideles se primatum accepisse monstraret, cum ipso die Pentecostes ad uerbum exhortationis ipsius circiter tria millia Iudeorum baptismi receperint sacramentum, ac deinde Cornelium centurionem et suos quasi primitias gentium ad reuelationem angelicam baptizarit. Cum autem inter apostolos ad consultationem credentium magna fieret conquisitio utrum oporteret circumcidi fideles et legem Mosaicam obseruari, Petrus principali  fretus auctoritate respondit: Quid tentatis Deum, imponere iugum super ceruicem discipulorum, quod neque  potres nostri neque nos portare potuimus? . Cuius sententiam subsecutus, apostolicum super ipsa questione decretum Iacobus promulgauit. Paulus etiam postquam abiit in Arabiam et iterum rediit in Damascum, deinde post tres annos uenit Ierosolymam, ut Petrum uideret, cum eo Euangelium quod in gentibus predicauerat collaturus, ne forte in uacuum curreret aut etiam cucurrisset, cum etiam singularis apostolatus priuilegium recognoscens, antonomastice scribit de illo: Qui operatus est Petro in apostolatum, operatus est et mihi inter gentes . Ut autem quem Dominus ceteris prefecit priuilegio dignitatis, pre ceteris quoque uirtutis priuilegio decoraret, tantam ei contulit potestatem, quod ad umbram  eius sanabantur infirmi; ut in eo intelligatur esse completum quod Dominus dixerat: Qui credit in me, opera que ego facio et ipse faciet, et maiora horum faciet . Hec autem non idcirco premisimus ut nos, qui ei, licet indigni, successimus in apostolatus officio, extra nos ambulare uelimus in magnis aut super nos in mirabilibus exaltare, cum a Domino dictum esse nouerimus: Omnis qui se humiliat exaltabitur, et qui se exaltat humiliabitur . Unde cum inter discipulos eius questio de maioritate fuisset exorta, respondit: Qui maior est inter uos, erit omnium seruus; et qui precessor, tanquam ministrator ; seipsum in exemplo proponens, quia Filius hominis non uenit ministrari, sed  ministrare . Propter quod et ipse Petrus aiebat: Non quasi dominantes in clero, sed forma gregis facti ex animo . Nam et alia dicit Scriptura: Quanto maior es, humilia te in omnibus . Et iterum: Principem te constituere; noli extolli; esto in illis quasi unus ex illis . Deus enim superbis resistit, humilibus autem dat gratiam .

Sed quia per hec et alia, sicut credimus, que tua non debet fraternitas ignorare, apostolice sedis magisterium recognoscens, eam super quibus dam dubitationum articulis consulere decreuisti: quod utique gratum gerimus et acceptum, et tuam exinde prudentiam commendamus; non quod existimemus  nos quasi sufficientes ex nobis, sed nostra sufficientia est ex Deo, qui dat omnibus affluenter et non improperat, qui linguas infantium facit disertas et aperit ora mutorum. Quesiuisti etenim dubitans et addiscere uolens qua ratione Romanam Ecclesiam unam et uniuersalem in nostris litteris uocauerimus, uelut in quasdam species specialissimas iam diuisam; cum et unus sit pastor et unum ouile, licet sub uno pastorum principe Christo plures sint constituti pastores. Nos autem inquisitioni tue taliter respondemus, quod Ecclesia duabus de causis uniuersalis uocatur. Intelligentia namque dictorum ex causis est assumenda dicendi; cum non res sermoni, sed rei sit  sermo subiectus. Dicitur enim uniuersalis Ecclesia que de uniuersis constat Ecclesiis, que Greco uocabulo catholica nominatur. Et secundum hanc acceptionem uocabuli, Ecclesia Romana non est uniuersalis Ecclesia, sed pars uniuersalis Ecclesie, prima uidelicet et precipua, ueluti caput in corpore; quoniam in ea plenitudo potestatis existit, ad ceteros autem pars aliqua plenitudinis deriuatur. Et dicitur uniuersalis Ecclesia illa una que sub se continet Ecclesias uniuersas. Et secundum hanc nominis rationem Romana tantum Ecclesia uniuersalis nuncupatur, quoniam ipsa sola singularis priuilegio dignitatis ceteris est prelata; sicut et Deus uniuersalis Dominus appellatur, non quasi iam diuisus in species specialissimas, aut etiam subalternas,  sed quoniam uniuersa sub eius dominio continentur. Est enim una generalis Ecclesia, de qua ueritas inquit ad Petrum: Tu es Petrus, et super hanc petram edificabo Ecclesiam meam . Et sunt multe particulares Ecclesie, de quibus Apostolus ait: Instantia mea quotidiana, sollicitudo omnium Ecclesiarum . Ex omnibus una consistit, tanquam ex particularibus generalis; et una preeminet omnibus, quoniam cum unum sit corpus Ecclesie, de quo dicit Apostolus: Omnes unum corpus sumus in Christo , illa, uelut caput, ceteris membris excellit.

Quesiuisti etiam et te asseruisti non modicum dubitare, cupiens addiscere causam, quam accceptabis sine contradictione rationem habentem, cum  Dauid de Ierusalem dicat in psalmis matutinis, Sion dicet: Homo et homo factus est in ea , utpote in qua Christus dignatus est conuersari, predicare pariter et docere, ac nostram operari salutem, in ea nostre ponens fidei fundamenta, propter quod mater debet merito nuncupari, cum ex ea doctrina processerit salutaris  , cur mater omnium Ecclesiarum Ecclesia Romana dicatur, que ab Ierosolymitana Ecclesia orthodoxe fidei sacramenta recepit, cum Apostolus etiam inquiens se usque ad Illyricum Euangelium predicasse, quod quasi a Ierusalem inceperit euidenter ostendat. Licet autem ex premissis intelligatur et huic inquisitioni responsum, cum Ecclesia Romana mater dicatur,  non ratione temporis, sed ratione potius dignitatis , ad omnem tamen dubietatem tollendam tua fraternitas debet distinguere secundum diuersas nominis rationes inter Romanam et Ierosolymitanam Ecclesias, quod illa dicenda sit mater fidei, quoniam ab ea sacramenta fidei processerunt; ista uero dicenda sit mater fidelium, quoniam priuilegio dignitatis  uniuersis fidelibus est prelata. Sicut enim Synagoga dicitur mater Ecclesie, quoniam et ipsa precessit Ecclesiam, et Ecclesia processit ab ipsa; (iuxta quod eadem dicit in Canticis: Filii matris mee pugnauere aduersum me ; rursumque: Paululum cum pertransissem, inueni quem diligit anima mea; tenui eum, nec dimittam, donec introducam illum in domum matris mee  nichilominus tamen Ecclesia mater est generalis, que nouo semper fetu fecunda concipit, parit et nutrit; concipit catechizando quos instruit; parit baptizando quos abluit; nutrit communicando quos reficit. De qua Propheta dicit in Psalmo: Habitare facit sterilem in domo, matrem filiorum letantem . Et alius item Propheta. Leua, inquit, in  circuitu oculos tuos, et uide omnes isti congregati sunt, uenere tibi; filii tui de longe uenient, et filie tue de latere consurgent .

Gaudemus autem non modicum, et utinam in te ac super te nostrum gaudium impleatur, quod apostolatus nostri sollicitudinem super unione Latinorum et Grecorum Ecclesie commendasti, pro diuino zelo et ignito proposito que nos expressisti habere in tuarum serie litterarum. super qua etiam imperialis nobis celsitudo rescripsit  , quod, ut uerbis eius utamur, nostre sanctitatis est secundum precedentes synodales operationes pro requisitis dogmatibus synodalem conuentionem fieri dispensare, et nostra sic sanctitate faciente, sanctissima que apud uos est Ecclesia non ad conuentum tardabit.  Licet autem, sicut ex predictis apparet  , Ecclesia Romana non tam constitutione synodica quam diuina caput et mater omnium Ecclesiarum existat, et ideo nec pro disparitate rituum nec dogmatum diuersitate differre debueris quin nobis, sicut tuo capiti, secundum antiquum et canonicum statum benignius et deuotius obedires, cum certa non sint pro dubiis relinquenda: nos tamen pro multis necessitatibus ecclesiasticis disposuimus, auctore Domino, generale conuocare concilium et synodalem celebrare conuentum: ad quem si uocatus a nobis iuxta ipsius imperatoris promissionem occurreris, cum hec sint dogmata que nostris litteris requisiuimus, ut scilicet membrum ad caput et ad  matrem filia reuertatur, Ecclesie Romane reuerentiam et obedientiam debitam impensurus, te sicut fratrem carissimum et precipuum membrum Ecclesie benigne ac hilariter admittemus; de ceteris auctoritate sedis apostolice ac sacri approbatione concilii, cum tuo et aliorum fratrum nostrorum consilio que statuenda fuerint statuentes. Alioquin cum scandalum Ecclesie non debeamus ulterius sustinere, qui de area Domini zizania debemus et paleas exsufflare, dissimulare non poterimus quin in ipso concilio, si desuper datum fuerit, in hoc negotio de fratrum nostrorum consilio procedamus.  Monemus igitur fraternitatem tuam et exhortamur in Domino et per apostolica tibi scripta mandamus, quatenus per te, uel si forte iusta prepeditus occasione nequiueris, per procuratores idoneos et aliquos de maioribus Ecclesiarum prelatis, statuto tempore ad concilium uocatus accedas, apostolice sedi reuerentiam et obedientiam secundum statum canonicum prestiturus; ne si secus actum fuerit, quod non credimus, tam in imperatorem ipsum, qui potest, si uoluerit, efficere quod mandamus, quam in te et Grecorum Ecclesiam procedere compellamur. Super ceteris autem dilectum filium I. capellanum et familiarem nostrum, apostolice sedis legatum, uirum prouidum et discretum, nobis et fratribus nostris obtentu sue religionis et honestatis  acceptum, ad imperialem excellentiam duximus destinandum, monentes et exhortantes attentius quatenus eum sicut legatum apostolice sedis benigne recipias et honores, et ea sine dubitatione qualibet credas que tibi ex parte nostra duxerit proponenda.

Datum Laterani, II Idus Nouembris.





CCX. ALEXII IMPERATORIS CP. EPISTOLA AD PAPAM. De reuerentia et officio suo erga Romanam Ecclesiam, ac de recuperanda terra sancta. 

ALEXIUS in Christo Deo fidelis imperator diuinitus coronatus, sublimis, potens, excelsus, semper augustus, moderator Romanorum COMNENUS, INNOCENTIO  sanctissimo pape Romano, honorem condecentem, ut patri spirituali et uotum orationum eius.

Per prudentissimos legatos tue sanctitatis Albertum subdiaconum et notarium Albertinum meo directum imperio tue sanctitatis scriptum oblatum fuit atque perlectum. Et quod quidem de imperii mei coram Deo humilitate ac exaltatione ex humilitate procedenti per tale scriptum paterne meum monuisti imperium et acceptauit nostra maiestas, et in Deo confidit quod et ipsa in sua gloriabitur humilitate; quia et ipsa directa fuit et ex nunc dirigi sperat atque orat. Nec enim nostra tranquillitas prophete Dauid uerbis credere non potest, Nunc  quidem humiliatus sum, et saluauit me , ad Deum dicentis, nunc autem cor contritum et humiliatum non despicere Deum. Nec etiam inefficaciter nostra serenitas parabolam Euangelii de humilitate auscultauit; descensionem enim Domini et Saluatoris nostri Iesu Christi a celis et usque ad ipsum infernum, ubi nostra ponet sublimitas. Propter hec igitur omnia quam ualde imperium nostrum humiliter sapere amplectitur, et in ipsius humilitate Deum eius non recordari nullo modo credit. Quoniam uero de humiliter sapere in tue sanctitatis admonitionis uerbo et quedam scintilla passionis humilitati contraria sublatebat, hoc quidem  alius forte non immolestum sentiret. Quid enim quod sanctitas tua uoluit tam docendo quam et increpando nostre induci magnificentie, ut nec a se ipsa nec etiam a diuinis et nostris Scripturis bonum intelligere uel addiscere ualenti, neque zelum pro Dominico sepulcro et ex proprio suo corde estuantem portanti pro misericordia quam circa Christianos habet accensum et exarsum, et ut flamma materiem combustibilem ipsam cremantem, et ut uermis eius ossa corrodentem. Propter que et secundum perfectum prophetam Oziam dicere est: Et consolatio abscondita est ab oculis meis . Igitur etsi alii talia tue sanctitatis uerba ut intranquilla placuere, tamen imperio meo et hec firma et amabilia ad unum et solum respicienti,  quod Deo placitum, et tuam mentem coniicienti, quoniam non ex elata sapere, sed ex cura quam pro Dominico habet sepulcro, talia scribere induxit. Nam et ipsum imperium meum tali zelo feruens his similia que magni Pauli, non diffidit et ipsum et anathema quidem a Christo esse, pro fratribus meis Christianis non orat  . uerumtamen propriam suam libertatem Dominici sepulcri liberationi libenter supponeret, et non solum imperiali altitudini et maximarum diuitiarum potentie multorumque hominum potestati, qualia et quanta nulli hodie superstitum principum subiacent, sed et ipsi proprie uite pro liberatione Dominici sepulcri de manu impiorum preiudicaret. Sed quoniam non in multitudine exercitus nec in diuitiarum grauedine  meum confidit imperium, sed diuitias, uoluntates et dispensationes imitari apud se iudicauit, iudicia uero Dei, ut ex uisis et operatis coniici potest, Deum nondum nostris peccatis placatum esse demonstrant, nec nostra despexisse delicta, propter que et saltare in sanctis illis locis Agarenis permisit et per longum iam tempus et usque nunc a profanis et immundis pedibus conculcari sancta illa sustinet, ut uideatur nunc a Deo perfici que de Ierusalem dicta sunt per Zacariam: Ponam Ierusalem lapidem conculcatum in omnibus gentibus. Omnis eam conculcans, illudens, illudetur; et congregabuntur in ea omnes gentes terre, et percutiam omnem equum in stupore, et  omnem ascensorem eius in desipientia: super domum autem Iude aperiam oculos meos, et omnes equos populorum percutiam in cecitate . Ob hec et multum promptum imperium meum seipsum cercet et impetens cohibet. Timet enim ne sic ante tempus faciens et tali opere secundum suum desiderium se apponens, uerba Ozie ut a Deo loquentis audiat: Sibi regnauerunt, et non per me dominati sunt, nec etiam me cognouerunt . Diligenter enim meum credit imperium quod secundum Deum nobis ambulantibus, et que Christi sunt, pro beneplacito Christi ulcisci festinantibus, non solum millenariis exercitus multitudinibus  indigebimus, nec etiam ineuacuabilium thesaurorum euacuatione, sed parua pars exercitus est, et modica pecunia cito totum perficere poterit. Hoc ex Ezechiele regis Ierusalem me docet lacryma centum octoginta millia Assyriorum cum duce Rampsaki Ierusalem obsidentium una nocte per euangelicam uirtutem interficiens, et Rampsaki ad Deum blasphemiam, nec non et Senacheri eum mittentis elationem in luctum conuertens. Hoc et trecenti sub Gedeon proni bibentes, et sub unius lampadis solius lumine omnia millia alienigenarum conuertentes. Sanctissimi etiam Moysi manus ad Deum eleuatas et a duobus sacerdotibus sustentatas et Amalec uertentes, et septem sacerdotum. Iesu Naue tubas sono tantum muros Ierico subuertentes,  meum omittit imperium; ne et contra hodie tam sacerdotes quam et milites currere uideantur; talia nostris peccatis exigentibus miracula non operari ualentes. Quod enim non secundum Deum nobis cogitationes, que pro Deo sunt, sed oribus consentientes cordibus dissentimus, et labiis osculantes animo ad inuicem diuidi uolumus, ob hoc non prosperi nobis pro Dominico gressus sepulcro. Non enim tua ignorat sanctitas quantam subuersionem quantamque occisionem nobilissimus quidem rex Alemanie Fredericus imperii mei superinduxit regionibus, sacramentis rigidissimis se alligans, pacifice et sine pugna terras imperii mei pertransire iurans et sic imperium meum sine  aliquo impedimento intrans et omne in eo pessimum operans et Christianos ut impios expugnauit; et hinc et a uia qua ipse proposuerat ire exclusus et insperate fluuio et uetularum uado submersus est. Quomodo igitur imperium meum sic non bene circa Romaniam sentientibus adiuuare debebat, et cum eius uia ambulare, tamen quamuis sic mala meo imperio illi retribuere, tamen imperium meum eis mala retribuere noluit: integram, quam ad Dominicum sepulcrum habet, reuerentiam sibi reseruans. Omnium enim necessariorum allationem ipsis ex regionibus imperii mei et per se ipsos eis acquirere permisit et ipsum eis administrauit, et nunquam eis defecit, necessariorum copia circa inimicos crucis hos armans. Non igitur inculpabilem  tua causetur sanctitas, sed contra illos suam uertat increpationem qui pro Christo quasi laborare ostendentes, contraria diuinis operantur uoluntatibus. Quare igitur pro Dominico sepulchro ad bellum meum usque nunc distulit imperium, sufficienter hec tue sanctitati respondit imperium. Det autem Deus per tuas sanctas orationes nostre potentie tranquillitati, secundum imperii mei cor, finem pro Dominico sepulchro conatui apponi tempore congruo. De unione autem Ecclesiarum non longam responsionem tue sanctitatis discretioni facit, quia leuissima est unio, prout meo uidetur imperio, si humanis uoluntatibus ex nobis deficientibus,  uoluntas Dei tantum in nobis est mediatrix. Nam Ecclesia, que uniuersalis una est, et non est diuisa, sub uno pastore pro nobis suum sanguinem effundenti Christo ordinata, quamuis ab aliis et aliis que per partes sunt Ecclesie dispensentur et agantur, quibus secundum uoluntates et scientias eas agentium et fides confirmatur uel mouetur, et hodierni Ecclesiarum throni et honores a mundanis principibus, et non aliunde, ipsis aduenere. Si igitur Ecclesiarum prelati omnem carnalem prudentiam suam expulerint, soli autem sancto Spiritui per scrutationem exquisitorum dogmatum imposuerint, impossibile est de facili solutionem dubiorum non persequi et distantia peruenire ad unionem et ad pacem litigantia. Si uero  propria sua uoluntate fuerint separati, operatio contrarii spiritus patenter et inconiungibile discissis et immistibile diuisis sequetur. Quemadmodum enim solis radii omnibus omnes equaliter effunduntur, si uero quis sub testeo quodam corpore abscondatur, huic et sole bene lucente non splendens nec lucens erit dies; sic pure et sine passione intellectus, que Dei sunt requirentibus, ueritatis lumen a sancto Spiritu lucet, et orthodoxe fidei lumen ipsos illuminat; non spiritualiter autem spiritualia requirentibus, ueritatis inuentio fit incomprehensibilis. Non enim complectuntur incomplexibilia nec miscentur incommistibilia. Tue igitur sanctitatis est secundum precedentes synodales  operationes pro requisitis dogmatibus synodalem conuentionem fieri dispensare, et tua sic sanctitate faciente, sanctissima que apud nos est Ecclesia, non ad conuentum tardabit. Et hoc quod de negotiis in scripto tue sanctitatis meo imperio directo declaratis. De secretioribus autem a predictis legatis meo imperio dictis secretius responderi tue sanctitati preceptum est presenti homini imperii mei uenetico Ioanni Georgio; cui et tua credat sanctitas in omnibus que ipse dixerit ei, ut ex parte imperii mei. Noscat etiam tua sanctitas quoniam quam magne delectatum est imperium meum in tue sanctitatis prudentissimorum legatorum prudentia, quamplurimum etiam et eorum sapientiam et pro tue sanctitatis honore certamen  acceptauit simul atque laudauit. Sciat autem tua sanctitas quoniam, prout et sui legati diligenter nouerunt  , quod et homines de melioribus sue curie debeat mittere, et cum ipsa sentire amicabiliter. Ob uie autem difficultatem ac infidelitatem non potuit sic facere, et ob hoc presentem item hominem suum ueneticum Ioannem Georgium ad te transmisit fidelem existentem, et ipsum imperio meo annulo et solo per hunc amicabiliter sentiens tecum. Det autem Deus secundum intentionem imperii mei cum tua sanctitate sentire amicabiliter. Mense Februarii, die . . . , indictione II.



CCXI. ALEXIO ILLUSTRI CONSTANTINOPOLITANO IMPERATORI. Respondet epistole superiori. 


 Multe nobis attulit exsultationis affectum quod, sicut ex litteris excellentie imperialis accepimus, legatos et litteras nostras recepit humiliter imperatoria celsitudo, et ad ea que super Ecclesie unitate nos scripsisse meminimus, etsi non omnino sufficienter et euidenter, benigne tamen et deuote respondit, et exhortationes et commonitiones nostras suum rescripsit imperium acceptasse. Is enim a quo, secundum Apostolum, est omnis potestas, scrutator scilicet renum et cordium, iehsu Christus, qui habet cor principum in manu sua, qui aperit et  nemo claudit, aures tue serenitatis aperuit, et eum tibi deuotionis spiritum inspirauit, ut que per nos, licet insufficientes uicarios suos et immeritos apostolorum Principis successores, imperiali magnificentie. litteris fuerant exarata et audires humiliter et benignius acceptares; licet super subuentione terre orientali hactenus non impensa magnificentiam tuam nos credideris increpasse, cum tamen id non increpando scripserimus, sed potius commonendo; quamuis increpationis alloquium a pontificali non sit officio alienum, iuxta quod Paulus ad Timotheum scribens aiebat: Predica uerbum, insta importune, opportune, argue, obsecra, increpa in omni patientia, et doctrina . Miramur autem quod imperialis prudentia pro recuperatione  terre sancte nondum esse laborandum uisa est suis litteris innuisse: quia, sicut ex detentione ipsius terre poterat euidenter agnosci, nondum Dominus peccatis nostris fuerat complacatus, qui non in multitudine, nec in arcu, sed in uirtute sua saluos facit de sua misericordia confidentes. Times enim, sicut tue littere continebant, ne si tempus a Deo eiusdem terre liberationi preuisum, imperialis serenitas uoluerit preuenire, se frustra laborasse deploret et increpetur a Domino per Prophetam dicentem: Sibi regnauerunt, et non per me: dominati sunt, nec me nouerunt . uerum, ut non tam ad reprehensionem quam instructionem loquamur, si diligenter consideres et inspicias  ueritatem, longe aliter intelliges sentiendum. Bonorum enim omnium dator, qui reddet unicuique secundum opera sua, cui seruitia coacta non placent, liberum homini concessit arbitrium, ut super his in quibus humanum posset inuenire remedium, Dominum non tentaret. Scriptum est enim: Non tentabis Dominum Deum tuum . Est igitur in tanta necessitate populi Christiani uel potius Iesu Christi tam tibi quam uniuersis sacri baptismatis unda renatis libero utendum arbitrio et subueniendum exsuli crucifixo; ne si redemptionis eiusdem terre tempus ignotum hominibus exspectare uolueris et nichil agere per te ipsum, sed uniuersa relinquere dispositioni diuine,  sepulcrum Dominicum a Saracenorum manibus preter tue subuentionis auxilium liberetur et inde per negligentiam imperialis magnificentia diuinam incurrat offensam, unde per sollicitudinem suam gratiam Domini poterat promereri. Nunquid enim sensum Domini cognouisti? Nunquid consiliarius eius es, ut certus de dispositione diuina, tunc primum arma moueas in paganos, et ad liberationem Hierosolymitane prouincie accingaris, cum Dominus misereri disposuerit populi Christiani et hereditatem suam de Saracenorum manibus liberare? Nonne legisti, de altitudine diuitiarum sapientie et scientie Dei, quam incomprehensibilia sunt iudicia eius et inuestigabiles uie eius? Sane si diuine mentis arcana prescires et liberationem sepulcri Dominici  occulte reuelationis oculo preuideres, nunquid tibi meritorium esset tunc primum in terre sancte subsidium proficisci, quasi uelles Dominum in sue dispositionis exsecutione iuuare, que per te nec impediri posset nec etiam prorogari? Qui hoc sentiunt, dicere compellentur desipuisse prophetas, qui eos penitentiam agere predicabant, quorum peccatum ex eorum contemptu Deus preuiderat aggrauandum. Ut cum Moyses iussus a Deo monuerit Pharaonem ut dimitteret populum, induratum sic tamen cor eius ut populum dimittere nollet, est flagellatus; non erit etiam, secundum opinionem talium, uel desistendum a uitiis uel uirtutibus insistendum, sed standum potius dispositioni diuine, que  damnandos preuidit singulos aut saluandos. Legit, sicut credimus, imperialis excellentia uel audiuit quod propter peccatum Isrelitici populi, quadraginta dies, quibus debuerat terram repromissam intrare, in annos totidem Dominus commutauit et e contrario ad contritionem et lacrymas Ezechie, uitam eius in ter quinos annos extendit. Ex quo potest plene perpendi quod et tempus possit persecutionis Saracenice breuiare qui in Euangelio de Antichristi persecutione locutus adiecit: Nisi breuiati fuissent dies illius, salua non fuisset omnis caro . Preterea inter ceteras arcanas et inscrutabiles causas inuasionis et detentionis terre orientalis, hanc etiam Dominus sua forsan miseratione preuidit, ut multi relictis parentibus et  amicis, imo etiam omnibus que habebant, Christum assumpto salutifere crucis signo sequentes, in defensione terre ipsius martyrio coronentur et inde triumphans Ecclesia letetur et augeatur in celis, unde militans dolere ac minorari uidetur in terris. Nolumus autem in huiusmodi rebus amplius immorari, cum recte attendentibus et inspicientibus diligenter ueritas pateat per se ipsam. Imperialis autem celsitudinis erit sic de cetero Christo exsuli subuenire, ut et obloquentium detractionem euitet, et in ultime discussionis examine illud euangelicum contra se audire non possit: Hospes fui, et non collegistis me: infirmus, et in carcere, et non uenistis ad me . Gaudemus autem quod super  Ecclesie unione, pro qua imperatorie magnificentie specialiter litteras nostras direximus et legatos, sicut ex litteris tuis accepimus, promptum uideris habere affectum, et ad consummandum quod scripsimus intendere diligenter. Rescripsisti enim per litteras tuas, ut tuis uerbis utamur, quod nostre sanctitatis est secundum precedentes synodales operationes pro requisitis dogmatibus synodalem conuentionem fieri dispensare, et nostra sic sanctitate faciente, sanctissima, que apud uos est, Ecclesia non ad conuentum tardabit. Licet autem apostolica sedes non tam constitutione synodica quam diuina caput et mater omnium Ecclesiarum existat, sicut ex tenore litterarum quas uenerabili fratri nostro patriarche Constantinopolitano dirigimus,  et quarum tibi destinamus exemplar, celsitudini tue plenius poterit apparere, ideoque patriarcha predictus nec pro disparitate rituum nec dogmatum diuersitate differre debuerit quin nobis, sicut suo capiti, secundum antiquum et canonicum statum benignius et deuotius obediret, cum certa non sint pro dubiis relinquenda: nos tamen pro multis necessitatibus ecclesiasticis disposuimus auctore Domino generale conuocare concilium et synodalem celebrare conuentum: ad quem si uocatus a nobis iuxta suam promissionem occurrerit, cum hec sint dogmata que nostris litteris requisiuimus, ut scilicet membrum ad caput et ad matrem filia reuertatur, Ecclesie Romane reuerentiam et obedientiam debitam impensurus, eum sicut fratrem carissimum  et precipuum membrum Ecclesie benigne ac hilariter admittemus; de ceteris auctoritate sedis apostolice ac sacri approbatione concilii cum suo et aliorum fratrum nostrorum consilio que statuenda fuerint statuentes. Alioquin, cum scandalum Ecclesie non debeamus ulterius sustinere, qui de area Domini zizania debemus et paleas exsufflare, dissimulare non poterimus quin in ipso concilio, si desuper datum fuerit, in hoc negotio de fratrum nostrorum consilio procedamus. Monemus igitur magnificentiam tuam et exhortamur attentius, et in remissionem iniungimus peccatorum quatenus sic efficias, ut idem patriarcha per se, uel si forte iusta prepeditus occasione nequiuerit, per procuratores  idoneos et aliquos de maioribus Ecclesiarum prelatis statuto tempore ad concilium uocatus accedat, apostolice sedi obedientiam et reuerentiam secundum statum canonicum prestiturus; ne si secus actum fuerit, quod non credimus, tam in te, qui potes, si uolueris, efficere quod mandamus, quam in eum et Ecclesiam Grecorum procedere compellamur. Super ceteris autem dilectum filium I. capellanum et familiarem nostrum, apostolice sedis legatum, uirum prouidum et discretum, nobis et fratribus nostris obtentu sue religionis et honestatis acceptum ac tue serenitati deuotum, ad imperialem excellentiam duximus destinandum; monentes et exhortantes attentius quatenus eum sicut  legatum apostolice sedis benigne recipias et honores, et ea sine dubitatione qualibet credas que tibi ex parte nostra duxerit proponenda: sciturus pro certo quod si nostris uolueris consiliis acquiescere, graui tempestate sedata, grata tibi poterit tranquillitas prouenire.

Datum Laterani, Idibus Nouembris.



CCXII. L. uICARIO NOSTRO APUD CONSTANTINOPOLIM Sacramentum confirmationis administrari non potest nisi ab episcopo. 

 Quanto de benignitate sedis apostolice locum obtines celsiorem, tanto tibi est sollicitius procurandum ut te talem exhibeas in agendis, non  declinans ad dexteram uel ad sinistram, quod non minus re quam nomine uices apostolicas gerere uidearis. Peruenit sane ad audientiam nostram quod quidam simplices sacerdotes apud Constantinopolim ea sacramenta presumunt fidelibus exhibere que ab apostolorum tempore rite fuerunt solis pontificibus reseruata, ut est sacramentum confirmationis, quod chrismando renatos soli debent episcopi per manus impositionem conferre, ad excusandas excusationes in peccatis et sui erroris fomentum solam consuetudinem pretendentes, cum diuturnitas temporis peccata non minuat, sed augmentet: que tanto grauiora existunt, quanto infelicem animam diutius detinent alligatam. uolentes igitur hec et alia que oculos diuine maiestatis offendunt de agro Dominico  exstirpari, discretioni tue per apostolica scripta precipiendo mandamus quatenus omnibus Latinis presbyteris apud Constantinopolim constitutis districte prohibeas ne talia de cetero sua temeritate presumant, que licet non sint a fidelibus contemnenda, tutius tamen est ea sine periculo ex necessitate, que legem non habet, omittere, quam ut ab his quibus ea conferre non licet ex temeritate, que lege damnatur, non sine graui periculo inaniter conferantur; cum umbra quedam ostendatur in opere, ueritas autem non subeat in effectu. Alios quoque subiectos tuos et ab illicitis reuocare satagas et ad facienda bona uerbo et exemplo pariter inuitare: quibus quales pro te litteras destinemus, ex  rescripti nostri serie perpendere poteris euidenter.

Datum Laterani, XuI Kal. Decembris.



CCXIII. OMNIBUS LATINIS TAM CLERICIS QUAM LAICIS APUD CONSTANTINOPOLIM CONSTITUTIS. Ut legato apostolico obtemperent. 

Quam magnum sit bonum obedientie, quantumque ab omnibus fidelibus appetendum, ex contrario eius euidenter apparet, cum teste Propheta peccatum hariolandi sit repugnare, et quasi scelus idololatrie nolle acquiescere, sitque in illos grauiter uindicatum qui schisma in populo facientes, inobedientes exstitere suis superioribus et rebelles. Ad  huius autem uirtutis eminentiam nullus attingere poterit subditorum, nisi prelatis suis curauerit humiliter obedire. Sane quoniam presentiam suam non potest Romanus pontifex omnibus exhibere, dilecto filio magistro L. cuius uirtutes et merita plenius cognouistis, uices suas apud Constantinopolim duxit sedes apostolica committendas, ut absens corpore, presens spiritu, per ipsum, quem tanto deputauit oneri et honori, uos tanquam membra sibi capiti firmiter couniret. Ut igitur ei qui factus est Deo Patri obediens usque ad mortem, per obedientiam placere possitis, monemus uniuersitatem uestram et attentius exhortamur in Domino, per apostolica scripta precipiendo mandantes, quatenus pro reuerentia beati Petri et nostra prefato  magistro unanimiter intendentes, salutaria ipsius monita et precepta teneatis firmiter et seruetis, scituri quod nos illi concessimus, ut quia communis deposcit utilitas, non obstante rescripto, si quod a bone memorie C. papa predecessore nostro proponitur impetratum, ad eum, quoties necesse fuerit, libere appelletur, et ipse causas, super quibus ad eum fuerit appellatum, canonico fine decidat, enormes etiam et graues excessus per censuram ecclesiasticam corrigat et castiget. Circa quem cum sine uestra non posset iniuria mendicare, in subsidiis etiam corporalibus conferendis, qui uobis spiritualia subministret, uos esse conuenit liberales; ut de bonis uobis a Deo collatis eidem in uita  et morte hilariter conferentes, orationum illius sitis participes qui uicarius noster existit, et per hec et alia bona, que in terris Domino inspirante feceritis ad eterna gaudia peruenire possitis.

Datum Laterani, XuI Kalendas Decembris.



CCXIu. PRIORI ET FRATRIBUS SANCTAE CRUCIS. Citantur ad audiendam sententiam inter ipsos et episcopum Colimbriensem. 

 Pro questionibus grauibus et diuersis, quas uenerabilis frater noster Colimbriensis episcopus aduersus uos et quosdam alios religiosos habere dignoscitur, longo tempore iam elapso fuit  apud Romanam Ecclesiam constitutus, sperans per censuram sedis apostolice finem litibus imponendum. Sed ecce desiderium eius, facientibus uobis, in presentiarum duci non potuit ad effectum, cum in absentia partis alterius, quantumcunque nobis graue fuerit et molestum, ad diffinitiuam sententiam non duxerimus procedendum. Quamuis autem tantam inobedientiam uestram graui possemus animaduersione punire; uolentes tamen regia uia semper incedere, non declinantes ad dextram uel sinistram, uniuersitati uestre in uirtute obedientie districte precipiendo mandamus quatenus omni contradictione et appellatione cessante usque ad  festum Omnium Sanctorum proxime futurum per uos ipsos, uel per sufficientes et idoneos responsales, ad nostram presentiam accedatis, super priuilegiis omnibus et libertatibus que a Romanis pontificibus  uel a Michele quondam Colimbriensi episcopo uos habere proponitis super aliis questionibus aduersum uos a Colimbriensi Ecclesia intentatis, diffinitiuam sententiam recepturi. Et ut ueritas facilius reueletur, authentica et originalia cum bullis suis nobis sub premissa districtione ad eumdem terminum exhiberi precepimus per eosdem. Interim autem uobis, sicut et alteri parti, licebit, si uolueritis, alius ab his que fecistis hactenus allegare pariter et probare coram dilectis filiis . . . . de Alcobatia et . . . . de Seiza abbatibus et Fer. Menandi  monacho Alcobatie, sedis apostolice delegatis; quibus super hoc nostras litteras destinamus. Sane prefixum uobis terminum peremptorium assignamus: ad quem si uenire uel mittere, sicut premissum est, contempseritis, nos nichilominus in causa ipsa, quantum de iure poterimus, procedemus.

Datum Laterani, uIII Kal. Decembris.



CCXu. DE ALCOBATIA . . . . DE SEIZA ABBATIBUS, ET F. MENANDI MONACHO ALCOBATIAE De eodem argumento. 

 Quid scribamus priori et fratribus Sancte Crucis super controuersiis grauibus et diuersis que inter ipsos et Colimbriensem Ecclesiam agitantur ex litteris apostolicis patentibus, eis directis, perpendere poteritis euidenter, quas per sollicitudinem uestram ipsis omni contradictione et appellatione cessantibus exhiberi uolumus et iubemus. Quamuis autem coram uobis, quibus examinationem negotii sub certa forma recolimus commisisse, testes utrinque producti fuerint et recepti; quia tamen de causa non constitit nobis ad plenum, per apostolica uobis scripta districte precipiendo mandamus quatenus, receptis adhuc aliis testibus, si de ipsarum partium processerit uoluntate, si quos super priuilegiis, libertatibus uel aliis articulis duxerint  producendos, et usque ad diffinitiuam sententiam, remoto appellationis obstaculo, procedentes, gesta omnia nobis sub sigillorum testimonio per uestrum fidelem nuntium transmittatis, ad festum Omnium Sanctorum proxime futurum diem peremptorium assignantes, quo recepture sententiam per se uel per procuratores idoneos nostro se conspectui representent: ad quem si qua earum uenire contempserit, nos nichilominus, quantum de iure poterimus, procedemus. Testes, etc., per censuram ecclesiasticam cogantur. Quod si non omnes, etc., duo uestrum, etc.

Datum, ut supra, uIII Kal. Decembris.



CCXuI. ARCHIEPISCOPO MAGUNTINO, EPISCOPO SABINENSI. Ut ab iniusto et illicito iuramento canonici Herbipolenses absoluantur. 


Officium credite nobis administrationis exposcit ut non solum corrigamus ea que perperam fuerint attentata, uerum etiam illos qui contra ecclesiasticam honestatem et sanctorum Patrum constitutiones temeritatem suam non metuunt exercere, ne impunitas nocentium pariat delinquentes, animaduersione debita puniamus. Ad audientiam siquidem apostolatus nostri peruenit quod C. quondam Hildemensis episcopus, cum Herbipolensem Ecclesiam temere occupasset, inter alia que nimia temeritate  ductus nequiter attentauit,  a canonicis eiusdem Herbipolensis Ecclesie exigit ut post eius obitum familie sue duo millia marcharum se promitterent soluturos, et ab eis iuramentum obtinuit quod antequam ille marche soluerentur illis quibus ipse persolui mandaret, successori eius nullatenus obedirent; subsequenter etiam suggerens eis quod pro successione Herbipolensis episcopatus quidam conspirassent in mortem illius, similiter postulauit ab eis, ut eidem eligerent successorem. Cuius petitioni canonici annuentes, ad electionem huiusmodi faciendam sex de suis confratribus elegerunt. Qui cum Monasteriensem episcopum elegissent, prefatus C. fecit canonicos ipsos tactis sacrosanctis Euangeliis iuramento firmare quod electioni  iam dicte nullo unquam tempore obuiarent. Quoniam igitur tam enormem presumptionem nec possumus nec debemus sub dissimulatione transire, fraternitati tue per apostolica scripta mandamus atque precipimus quatenus, si premissis ueritas suffragatur, omni contradictione et appellatione postposita, auctoritate nostra predicta iuramenta tanquam illicita denunties non tenere, et illis quos ibi constiterit taliter iurauisse, de illicitis iuramentis condignam penitentiam et satisfactionem iniungas. Si qui uero contra formam huius mandati nostri tibi duxerint resistendum, eos ecclesiastica seueritate compellere non omittas.

Datum Laterani, uIII Kal. Decembris.



CCXuII. LITTERAE FIDELITER INTERPRETATAE DE ARMENICO IN LATINUM, QUAS CATHOLICUS ARMENIORUM DOMINO PAPAE INNOCENTIO DESTINAuIT. De coronatione regis Armenie.


 uobis, qui estis caput post Christum, consecrati ab eo et caput catholice Ecclesie Romane, matris omnium Ecclesiarum, adeo prudentes et sancti quod debetis esse in loco apostolorum sublimis papa, et uobis sanctis archiepiscopis, episcopis, cardinalibus, presbyteris, clericis et omnibus qui sunt de uestra sancta Ecclesia, salutem et fraterniatem. Pax Dei sit inter uos. GREGORIUS, homo Iesu Christi, per gratiam Dei catholicus totius  Ecclesie Armeniorum, filius uestre sancte Ecclesie, que est fundamentum legis totius Christianitatis.

Sciatis quod nos archiepiscopi, episcopi, presbyteri et clerici oramus Iesum Christum, qui est caput omnium nostrum, ut seruet uos et uestros ab omnibus malis: quia cum uos, qui estis caput, estis incolumes, nos, qui sumus corpus, bene ualebimus per uestram benedictionem. Noueritis, domine, quod ad nos uenit nobilis, sapiens et sublimis archiepiscopus Maguntinus: qui nobis attulit ex parte Dei et ex parte sublimitatis Ecclesie Romane et ex parte magni imperatoris Romanorum, sublimem coronam et coronauit regem nostrum Leonem, et nobis reddidit coronam quam nos perdidimus a longo  tempore, unde nos fuimus elongati a uobis et nos recepimus eam libenter et cum magno gaudio; et inclinamus et regratiamus Deo et sancte Romane Ecclesie et alto imperatori Romanorum. Sciatis, domine, quod ipse nobis monstrauit uestra precepta, et nos ea multum libenter audiuimus et libenter uolumus legem et fraternitatem sublimis Ecclesie Romane, que est mater omnium Ecclesiarum; et nos solebamus eam habere, et nunc eam habemus; et libenter uolumus esse ad uestrum mandatum; et firmiter sunt ad mandatum uestrum omnes archiepiscopi, episcopi et omnis clerus nostre Ecclesie, qui sunt in multis terris et sunt multi per Dei gratiam. Et nos rogamus uos ut oretis Deum pro nobis, quia nos sumus in ore draconis et in medio  inimicorum crucis et inter eos qui sunt naturaliter inimici nostri. Et nos uos rogamus per Deum quatenus nobis mittatis tale adiutorium et tale consilium quod nos possimus conseruare honorem Dei et Christianitatis et uestrum. Quia postquam nos sumus uestri et uos estis memores nostri, efficiatis tantum erga nos, quod nos gratias referamus Deo, qui nos redemit sanguine suo et quod gratiam agamus sancte cruci Domini nostri, qui fecit totum mundum, iehsu Christus defendat uos et omnes uestros ab omni malo et nobis det uestram benedictionem.



CCXuIII. GREGORIO CATHOLICO ARMENIORUM. Respondet superiori epistole. 


Ex eo te radicatum in fide catholica et esse Catholicum non tam nomine quam merito experimur, quod apostolice sedis magisterium recognoscens, eam Ecclesiarum omnium matrem et nos caput uniuersorum fidelium confiteris; sicut ex tuarum nobis innotuit serie litterarum. Nosti etenim priuilegium Petri, quod sibi Dominus uniuersas oues suas pascendas, uocabulo tertio repetito, commisit, Pasce, inquiens, oues meas , et super uniuersos ei ligandi et soluendi contulit potestatem, dicens ad eum: Quodcunque ligaueris super terram erit ligatum et in celis; et quodcunque solueris super terram,  erit solutum et in celis . Nosti etiam prerogatiuam apostolice sedis, que per merita beati Petri, etsi non tempore, auctoritate tamen inter apostolos primi, non constitutione synodica sed diuina inter omnes Ecclesias magisterium obtinuit et primatum, fundata super immobili fundamento, de quo Paulus apostolus inquit: Fundamentum positum est preter quod aliud poni non potest, quod est Christus iehsu , et de quo ueritas in Euangelio inquit ad Petrum: Super hanc petram edificabo Ecclesiam meam, et porte inferi non preualebunt aduersus eam . Petrus siquidem post Christum potest intelligi pastor unus, et Ecclesia uniuersalis ouile unum: de quibus Dominus in Euangelio protestatur, Alias, dicens,  oues habeo que non sunt ex hoc ouili, et illas oportet me adducere, et uocem meam audient, et fiet unum ouile et unus pastor . Sane lapis ille angularis quem reprobauerunt edificantes factus postmodum in caput anguli, faciens utraque unum Iudeorum populos et gentium nationes in unitate Christiane fidei couniuit, Ecclesiam ex utrisque constituens non habentem maculam neque rugam: que ne post ascensionem eius secaretur in partes et ne unitum in eius fide diuideretur ouile, uni commisit apostolorum Principi gubernandam, quem solum sibi Dominus et in officio uicarium et in magisterio constituit successorem. Hoc autem tua fraternitas diligenter attendens, ac sciens quod secundum Apostolum, omnes unum corpus sumus in Christo, singuli autem  alter alterius membra, nos, quos Dominus, licet immeritos, uicarios suos esse uoluit et apostolorum Principis successores, caput Ecclesie confiteris et te ac fratres et cepiscopos tuos partem nostri corporis recognoscis: sciens quod sicut palmes non potest fructum facere a semetipso, nisi manserit in uite, sic et membrum et sensu caret et actu, si non in corporis permanserit unitate. Gaudemus ergo non modicum quod in fide catholica perseuerans circa nos pie geris deuotionis affectum et filium te esse apostolice sedis innuis, dum eam esse matrem omnium protestaris, recognoscens a nobis magisterium ecclesiastice discipline; quam etsi receptam longo tempore prius, ex parte tamen per uenerabilem  fratrem nostrum Maguntinum archiepiscopum, episcopum Sabinensem, unum ex septem episcopis qui nobis in Ecclesia Romana collaterales existunt, suscepisse te gaudes et desideras obseruare. Fuit autem et est magnum tue deuotionis indicium quod eumdem archiepiscopum magnifice recepisti et curasti non modicum honorare, sicut et tue littere continebant et ipsius nobis relatio patefecit. Monemus igitur fraternitatem tuam et exhortamur in Domino, ac per apostolica tibi scripta mandamus quatenus in deuotione sedis apostolice firmiter perseueres et in lege Domini die mediteris et nocte, que sane doctrine congruunt predicans, et que predicaueris, quantum Dominus permittit, adimplens; ut in te nec opera uerbis nec uerba operibus  contradicant. Esto circa subiectos magister, ut doceas; ut corrigas, pater; mater, ut foueas; doceas minus doctos, superbos corrigas, humiles foueas et deuotos; iustitiam misericordia temperans et equitatem in iudicio non relinquens. Super subuentione uero Hierosolymitane prouincie nosse te uolumus quod iam per Dei gratiam ad commonitionem nostram multi crucis signaculum receperunt et plures Domino dante recipient, in defensionem orientalis prouincie opportuno tempore transituri. Iam etiam duo ex fratribus nostris de manibus nostris uiuifice crucis assumpsere uexillum, exercitum Domini precessuri. Confide igitur et esto robustus; quia citius forsitan quam credatur, orientalis prouincia subsidium sentiet exspectatum.

 Datum Laterani, IX Kal. Decembris.





CCXIX LITTERAE LEONIS REGIS ARMENIAE AD PAPAM INNOCENTIUM. Petit subsidium aduersus paganos 

Reuerendissimo in Christo patri et domino INNOCENTIO, Dei gratia summo pontifici et uniuersali pape et tanto tali honore dignissimo, LEO, per eamdem et Romani imperii gratiam rex omnium Armeniorum, cum salutatione se ipsum et quidquid potest.

Gloria, laus et honor omnipotenti Deo, qui uos tantum et talem pastorem Ecclesie sue preesse uoluit, uestris bonis meritis exigentibus, et tam fructuosam  et firmam fabricam super fundamentum apostolorum componere, et tantum lumen super candelabrum positum toto orbi terrarum, ad salutem totius Christianitatis, effundere dignatus est. In uestri uero luminis gratia salutaribus monitis reuerendissimi patris nostri archiepiscopi Maguntini instructi et informati, omne regnum nobis a Deo commissum amplissimum et spatiosum et omnes Armenios huc illuc in remotis partibus diffusos, ad unitatem sancte Romane Ecclesie, diuina inspirante clementia, reuocare cupimus et exoptamus. Ad hec, calamitates, miserias, paupertates et imbecillitatem regni Syrie et nostri per ipsum predictum Maguntinum  pietati uestre patefacimus. Ipse uero per singula rei ueritatem uobis explicabit, in cuius notitiam ista non preterere. Hanc utique contritionem et collisionem in ualle destituti lacrymarum iamdiu sustinuimus, quam de cetero sine spe subsidii et auxilii uestri sustinere nequimus. uerum quia zelus domus Dei tepescere non debet in cordibus, tam uestro quam nostro, non ut personam instruentis geramus, eiusdem domus decorem diligere et pro cadem domo murum nos oportet opponere, ut impetus quos super eam faciunt inimici crucis, cooperante Dei gratia, collectis in unum animi uiribus resistendo excludamus. Hinc est quod uestram flexis genibus imploramus pietatem quatenus lacrymabilibus domini Maguntini precibus et nostris diuino  intuitu aures misericordie porrigatis et miseriis Christianitatis compatientes, subsidium Christianissimum nobis accurrendo mittatis antequam irremeabile, quod absit, incurramus diluuium; imo cum Dei et uestro auxilio, euaginato ense, de Hur Chaldeorum et persecutione Pharaonis liberari possimus.

Datum Tharsis, anno ab Incarnatione Domini 1199, mense Maio, die uigesima tertia.



CCXX. LEONI ILLUSTRI REGI ARMENIORUM. Respondet superiori epistole. 

Is Ecclesiam suam congregatam ex gentibus non habentem maculam neque rugam, super gentes et regna constituit, is extendit palmites eius usque ad  mare, et usque ad terminos terre ipsius propagines dilatauit, cuius est terra et plenitudo eius, orbis terrarum et uniuersi qui habitant in ea. Ipse etiam Romanam Ecclesiam non solum uniuersis fidelibus pretulit, sed super ceteras etiam Ecclesias exaltauit; ut cetere ab ea non tantum uiuendi normam et morum sumerent disciplinam, sed et fidei etiam catholice documenta reciperent et eius seruarent humiliter instituta. In Petro enim apostolorum Principe, cui excellentius aliis Dominus ligandi et soluendi contulit potestatem, dicens ad eum: Quodcunque ligaueris super terram, erit ligatum et in celis, et quodcunque solueris super terram, erit solutum et in celis , Ecclesia Romana sedes eius et sessores ipsius Romani pontifices successores Petri  et uicarii Iesu Christi, sibi inuicem per successiuas uarietates temporum singulariter succedentes, super Ecclesiis omnibus et cunctis Ecclesiarum prelatis, imo etiam fidelibus uniuersis, a Domino primatum et magisterium acceperunt; uocatis sic ceteris in partem sollicitudinis, ut apud eos plenitudo resideat potestatis. Non enim in Petro et cum Petro singulare illud priuilegium exspirauit quod successoribus eius futuris usque in finem mundi Dominus in ipso concessit; sed preter uite sanctitatem et miraculorum uirtutes, par est in omnibus iurisdictio successorum: quos etsi diuersis temporibus, eidem tamen sedi et eadem auctoritate Dominus uoluit presidere. Gaudemus autem quod tu, sicut princeps catholicus  apostolice sedis priuilegium recognoscens, uenerabilem fratrem nostrum Maguntinum archiepiscopum, episcopum Sabinensem, unum ex septem episcopis qui nobis in Ecclesia Romana collaterales existunt, benigne ac hilariter recepisti, et non solum per eum institutis salutaribus es instructus, quibus iuxta continentiam litterarum tuarum totum regnum tuum. licet amplissimum, desideras informari, et uniuersos Armenos ad Ecclesie Romane gremium reuocare; sed ad honorem et gloriam apostolice sedis, quam constitutam esse nouisti super gentes et regna, diadema regni recepisti de manibus eius et cum curasti deuote e humiliter honorare, et nos per ipsum et litteras tuas ad orientalis terre subsidium inuitasti. Ei ergo a quo est omne datum optimum  et omne donum perfectum, qui habet corda principum in manu sua, quas possumus gratias referentes, qui tibi tante humilitatis animum inspirauit, rogamus serenitatem regiam et exhortamur in Domino ac per apostolica tibi scripta mandamus quatenus in timore Domini et apostolice sedis deuotione persistens, ad expugnandam barbariem paganorum et uindicandam iniuriam Crucifixi tanto potentius et efficacius studeas imminere, quanto fraudes et uersutias hostium uicinius positus melius cognouisti; non in exercitus multitudine aut uirtute, sed de ipsius potius miseratione confidens qui docet manus ad prelium et digitos mouet ad bellum, qui arcus fortium superat et robore accingit infirmos. Iam enim per Dei gratiam ad commonitionem  nostram multi crucis signaculum receperunt et plures, Domino dante, recipient, in defensionem orientalis prouincie opportuno tempore transituri. Iam etiam duo ex fratribus nostris de manibus nostris uiuifice crucis assumpsere uexillum, exercitum Domini precessuri. Confide igitur et esto robustus, quia citius forsitan quam credatur, orientalis prouincia subsidium sentiet exspectatum.

Datum Laterani, uIII Kal. Decembris.



CCXXI. NOBILIBUS uIRIS COMITIBUS, BARONIBUS, CIuIBUS ET UNIuERSIS PER SICILIAM CONSTITUTIS. Ut Marcowaldum tyrannum et Saracenorum socium opprimant. 

 Quod futura sint nouissima Marcowaldi, quantum in eo fuerit, peiora prioribus, quod non solum contra regnum Sicilie sed uniuersum fere coniurauerit populum Christianum, quod factus sit contra uos alius Saladinus, nequitia eius testimonium perhibet ueritati, licet nulla ueritas sit in eo. Egressus enim olim homo ille iniquus, uel potius immundus spiritus, Siciliam et totum regnum, cum non inueniret in Marchia requiem, sed obsidione hostium sepius uallaretur, reuertar, inquit, in domum, regnum uidelicet quo exiui, et assumens secum alios spiritus nequiores, Diopuldum scilicet fratrem, et fautores ipsius, ante tempus rediit uos torquere ac reliquias transmigrationis et desolationis prioris,  imo totius regni excidium innouare. Disposuit siquidem, sicut quondam, diruere muros urbium, redigere ciuitates in uillas, captiuare nobiles, torquere ac mutilare potentes, spoliare diuites, pauperes flagellare, trucidare coram patribus filios et adulterare coniuges ante uiros, per uim uiolare uirgines et gladio perimere repugnantes. Non credatis hec nobis, nisi fueritis talia iam perpessi, nisi nobiles uestri, ante quorum faciem terra tremere uidebatur, longo macerati exsilio, facti sunt tandem membrorum mutilatione deformes, nisi quidam uiri et mulieres, imo etiam, quod dolentes dicimus, sacerdotes in mare precipitati fuerint, quidam flammis adulti, multi quoque liquenti sagimine concremati. Nos autem olim eius malitiam preuidentes et malum  uincere uolentes in bono, cum se uniuersis mandatis nostris exponeret, ut tentaremus spiritum si esset ex Deo, sicut sepe per litteras nostras uobis meminimus intimasse, recepto ab eo per quosdam fratrum nostrorum publice super crucem et Euangelia iuramento quod super omnibus, pro quibus excommunicatus fuerat, mandatis apostolicis sine contradictione qualibet obediret, fecimus eum a uinculo excommunicationis absolui et inter cetera precipi absoluto ut penitus  a balio regni et molestatione cessaret; quod se scripsit postmodum nec pro Deo, nec pro homine seruaturum; quod sub predicta forma iurauerit prius per suas nobis litteras intimasset, quas apud nos, in certum infidelitatis eius indicium, in testimonium reseruamus. Ceterum  nos fraudes eius et uersutias attendentes, ipsum cum uniuersis fautoribus suis, nominatim autem Diopuldo et fratribus eius, Odone de Lauian. Willielmo Crasso et sequacibus et fautoribus eius, excommunicationis curauimus uinculo innodare; et uniuersos a iuramento fidelitatis, societatis uel hominii ei prestiti absoluentes, omnem terram ad quam ipse uel aliquis de principalibus fautoribus eius deuenerit, sententie subiecimus interdicti, et mandauimus predictos omnes per fratres et cepiscopos nostros et alios Ecclesiarum prelatos singulis diebus Dominicis et festiuis excommunicatos publice nuntiari. Dictus uero Marcowaldus a simili sibi querens auxilium, a pirata predo et raptor, a marino non iam latrunculo sed latrone, Willielmum  Crassum, quem ei tam pena quam facinus cequabat, asciuit; et quasi non sufficeret ei quod carissimus in Christo filius noster F. Sicilie rex illustris suo fuerat patrimonio spoliatus, nisi eum faceret etiam matris possessione priuari , Siciliam est ingressus, et non regni, sed regis etiam  excidium meditatur, quasi suis dicens fautoribus: Hic est heres; uenite, occidamus eum, et habebimus hereditatem ipsius . Si nobis non creditis, operibus credite. In ipso namque ingressu suo quibusdam Saracenis confederatus, eorum sibi contra  regem et Christianos conuocauit auxilium; et ut eorum animos ad stragem nostrorum amplius excitaret et sitim augeret eorum, iam ipsorum fauces Christiano sanguine cruentauit et mulieres Christianas captas per uiolentiam eorum exposuit uoluntati. Quem igitur, etsi non pueri regis, Regis regum causa non moueat et non tangat iniuria Crucifixi? Quis non insurgat in illum qui contra omnes insurgit et inimicis crucis se iungit ut fidem crucis euacuet, et factus infideli deterior infidelibus nititur subiugare fideles? Zelum igitur diuine legis habentes, cum Phinee festinetis accingi, ut Iudeum diuertentem ad Madianitam, cum ea uno unius ictu gladii feriatis et regni Sicilie defendatis honorem,  quem defensuros uos fidei religione firmastis. Licet enim Saraceni [f. Saracenos], si in fidelitate predicti regis permanserint, diligere ac manutenere uelimus et bonas eis consuetudines adaugere, sustinere tamen nec uolumus nec debemus ut cum Marcowaldo regni excidium machinentur. Monemus igitur uniuersitatem uestram et exhortamur in Domino, et in remissionem uobis iniungimus peccatorum quatenus in dictum Marcowaldum inimicum Dei et Ecclesie, persecutorem regis, inde solummodo fortiorem hostem Christiane religionis unde familiaris est inimicus, in nomine Domini exercituum potenter et uiriliter assurgatis, non timentes ante faciem eius, quoniam ex quo recessit a Domino, inuenient eum multa mala, quoniam et Dominus ab ipso recessit  nec derelinquet ulterius uirgam peccatoris super sortem iustorum. Nos enim attendentes perfidiam Marcowaldi, qui cum non potuerit cum Christianis hactenus preualere, cum Saracenis, ut prelibauimus, nititur opprimere Christianos, uniuersis procedentibus contra eos in hac nequitia perdurantes illam concedimus ueniam peccatorum quam in defensionem terre orientalis transfretantibus indulgemus. Per Siciliam enim subueniri poterit facilius terre sancte: que si, quod absit, in Saracenorum potentiam deueniret, nulla de cetero recuperationi Hierosolymitane prouincie fiducia remaneret. Nos autem dilectum filium C. tituli Sancti Laurentii in Lucina presbyterum cardinalem, apostolice sedis legatum, et uenerabiles fratres nostros Neapolitanum  et Tarentinum archiepiscopos in regni subsidium cum copioso exercitu destinamus. Mementote igitur opprobrii totius regni, quod uobis a cunctis gentibus exprobratur, scilicet quod citius totum regnum fuerit occupatum quam una soleat ciuitas occupari. Quid ergo dicetur de seruo, cum de domino id dicatur? Eritis enim de cetero, nisi fideliter persistatis et resistatis potenter, opprobrium hominum et abiectio plebis et ludibrium gentium et fabula populorum.

Datum Laterani, uIII Kal. Decembris.



CCXXII. PIPIONI CLERICO.

Cum a nobis petitur, etc., usque ad uerbum assensu,  personam tuam cum omnibus bonis tam ecclesiasticis quam mundanis, etc., usque ad uerbum suscipimus. Specialiter autem prebendam Sancti Georgii de Canaceto, sicut eam iuste possides et quiete, auctoritate tibi apostolica confirmamus, etc. Nulli ergo, etc.

In eumdem modum pro Azone subdiacono super ecclesia Sancti Syluestri de Roncalia.



CCXXIII. DE LUCEDIO ET SANCTI SALuATORIS ABBATIBUS PAPIENSIBUS. Ut monasterium S. Columbani instaurent. (Datum Laterani.

Iam sepius nostrum pulsauit auditum quod monasterium  Sancti Columbani Bobiensis et in spiritualibus usque adeo sit collapsum et in temporalibus etiam diminutum, quod, nisi per auxilium diuine gratie nostreque sollicitudinis interuentu, uix speretur ipsius reparatio prouentura. Et quoniam instantia nostra quotidiana est secundum Apostolum, omnium Ecclesiarum sollicitudo continua, nec omnes possumus personaliter uisitare, maioribus occupati, nostras uobis uices in hac parte duximus committendas, concessa uobis plenaria potestate corrigendi tam in capite quam in membris que fuerint corrigenda et puniendi per censuras ecclesiasticas, si qui uobis contumaces exstiterint et rebelles. Quocirca discretioni uestre per apostolica scripta mandamus quatenus ad dictum cenobium  pariter accedentes, super statu ipsius inquiratis plenius ueritatem et Deum habentes pre oculis, sine personarum acceptione quidquid ibidem inueneritis corrigendum, requisito consilio uenerabilis fratris nostri episcopi Bobiensis, nostra freti auctoritate, remoto appellationis obstaculo, corrigatis; cuius electum si minus utilem inueneritis ad regimen abbatie, sine preiudicio tam episcopi quam etiam monasterii eius resignatione recepta, talem ibidem pastorem per electionem canonicam instituere procuretis qui et prodesse nouerit et preesse; attentius prouisuri ut mandatum apostolicum taliter exsequamini quod sollicitudo uestra debeat in Domino commendari.

Datum Laterani.



CCXXIu. BOBIENSI EPISCOPO. De libertate monasterii S. Columbani. 


Accedens ad apostolicam sedem dilectus filius electus Sancti Columbani Bobiensis de te in auditorio nostro grauiter est conquestus quod cum monasterium sibi commissum a tempore beati Gregorii ad Romanam Ecclesiam usque ad moderna tempora pleno iure spectauerit, tu occasione cuiusdam sententie a felicis recordationis Eugenio papa predecessore nostro contra monasterium ipsum per abbatis illius temporis imperitiam uel fraudem forsitan promulgate, quam bone memorie L. papa  successor ipsius postea confirmauit  , Bobiensi Ecclesie abbatiam ipsam niteris subiugare; de cuius possessionibus et redditibus cum episcopium et canonica ditata sint pariter et dotata, non uidebatur consonum rationi ut cum iactura temporalium rerum, libertatis etiam sue dispendium pateretur et cenobium, quod prius ad Romanam Ecclesiam nullo pertinuerat mediante, postquam ibi factus fuit episcopus multitudine fidelium excrescente, subiectum fieret Ecclesie Bobiensi. Post hanc autem diuisionem monasterium idem, sicut prius fuerat, proponebatur in libertate pristina permansisse; in quam non sine multis molestiis et damnis innumeris per Bobienses episcopos irrogatis, abbates, qui  pro tempore fuerant, se usque ad hec tempora uindicarunt. Petebat igitur idem electus monasterium ipsum in sua libertate ac speciali apostolice sedis subiectione seruari, et ipsius renuntiatione recepta, qui se proponebat insufficientem ad regimen abbatie, eidem cenobio de pastore idoneo prouideri, uel si forte iudicaretur idoneus; sibi munus benedictionis conferri, et sicut de antecessore ipsius factum fuerat, per Romanam Ecclesiam benedici, quemadmodum ex litteris authenticis apparebat. Sane premissis obiectionibus dilectus filius . . . nuntius tuus, licet presens affuerit, nichil uoluit respondere, ob alia que sequuntur se asserens ad nostram presentiam destinatum; quamuis uenerabilis frater noster uercellen. episcopus, olim Ecclesie  Bobiensis electus, multa pro ipsa studuerit allegare. Cum enim prefatum monasterium de multa que in eo religionis uiguit obseruantia, iam ad tantam sit dissolutionem ordinis monastici deuolutum, quod uix in abbate ac monachis aliquod ualeat religionis uestigium inueniri; tu quoniam idem monasterium tue sollicitudini est commissum, electo dedisti etiam in uirtute obedientie, quam tibi prestiterat manualem, sepius in mandatis ut in claustro, a uesperis precedentis diei donec die sequenti missarum solemnia finirentur, silentium seruaretur, fratres in refectorio ab esu carnium abstinerent, cibos religioni aptos, non sine lectione sacre Scripture, cum silentio comesturi, et dimissis singularibus cameris, in dormitorio pariter  recubarent, ipse uero, qui ordinem presbyterii non susceperat, clericos non presumeret tonsurare. Ceterum, quoniam in premissis post multas commonitiones et preces superbe nimis tibi obedire contempsit, excommunicationi eum in Cena Domini subiecisti, si usque ad octauas Resurrectionis sequentis tuam non impleuisset super his omnibus iussionem. Sed neque sic electus ipse obedientiam debitam recognouit; sed in sua obstinatione perdurans, excommunicationis sententiam, a uenerabili fratre nostro Ianuensi archiepiscopo etiam confirmatam, sicut ex ipsius litteris colligitur euidenter, non obseruat. Unde idem clericus tuo nomine postulauit quatenus eamdem sententiam confirmantes,  per clerum et populum Bobiensem faceremus ipsam usque ad satisfactionem congruam custodiri; auctoritate tibi apostolica indulgentes, ut si usque ad certum terminum ad tuam obedientiam non rediret, ex tunc tibi liceret eum ab abbatie officio remouere et alium in ea idoneum ordinare; eidem etiam electo ac monachis daremus firmiter in mandatis ut, in premissis preceptis et aliis regularibus et honestis, tibi tanquam suo pontifici obedirent; alioquin sententiam quam ferres in eos, ratam haberemus et faceremus firmiter obseruari. Sane super his que premisimus tractatum habuimus diligentem, quibusdam asserentibus ex prefata sententia Ecclesie Romane preiudicium generatum; cum idem predecessor  noster, quasi ex certa scientia ipsius, monasterium speciale Bobiensi Ecclesie decreuerit subiacere, cum coram eo super libertate ipsius fuerit allegatum; nonnullis in contrarium sentientibus eamdem sententiam in nullo apostolice sedi preiudicare debere, cum eum ex officii debito et iuris necessitate, super questione de qua cognouerat, oportuerit iudicare nec res iudicata illis obesse poterat inter quos non exstitit iudicatum. Cum igitur deferendi fraternitati tue, quantum cum Deo possumus, uoluntatem et propositum habeamus, in absentia partis tue super subiectione uel libertate monasterii ad presens nec statuendum aliquid duximus nec mutandum; fraternitati tue per apostolica scripta mandamus quatenus, si munimentum aliquod habes per  quod dictum cenobium ex concessione sedis apostolice tuo doceatur episcopio fuisse subiectum, usque ad Dominicam qua cantatur Letare Hierusalem, illud nobis non differas per proprium nuntium destinare, ut, intellecta plenius ueritate, Bobiensem Ecclesiam in sua iustitia tueamur. Alioquin, quoniam, etsi suam uelimus iustitiam Ecclesie Bobiensi seruare, iura tamen apostolice sedis habita custodire satagimus et inuasa recuperare tenemur, communicato consilio ex tunc in ipso negotio, quemadmodum diuinus nobis motus ingesserit procedemus. Sane renuntiationem ipsius electi, ne iuris tui ex ea dispendium aliquod sustineres, cum in possessione dicaris subiectionis ipsius monasterii constitutus, non duximus admittendam; sed dilectis filiis . . .  de Luceio et . . . Sancti Saluatoris Papien. abbatibus, quibus correctionem commisimus monasterii tam in capite quam in membris, concessa eisdem nichilominus potestate rebelles per censuram ecclesiasticam cercendi, dedimus in mandatis ut ad locum pariter accedentes, una cum tuo consilio utilitatibus antedicti cenobii studeant imminere; ita quod, si electum inutilem inuenerint ad regimen abbatie, sine preiudicio tuo ipsius resignatione recepta, talem ibi per electionem canonicam prefici faciant in pastorem qui preesse nouerit pariter et prodesse.

Datum Later., Kal. Decemb.



CCXXu. CENTIO SUBDIACONO ET NOTARIO NOSTRO, RECTORI, IUDICIBUS, CONSULIBUS, ET POPULO BENEuENTAN. De pena illius qui consulem interemit.


Cum impunitas scelerum parere consueuerit audaciam delinquendi, sic malefactorum excessus animaduersione sunt debita puniendi, ut et ipsi peniteant de commissis et ceteri qui audierint, suam: consimilibus metu pene retrahant uoluntatem. Licet enim ex apostolice seruitutis officio sollicitudo nobis immineat generalis, de illis tamen qui spiritualiter et temporaliter nostre sunt iurisdictioni subiecti, nos oportet sollicitius cogitare; quatenus sub nostro regimine boni digna recipiant premia meritorum, et malos debite ultionis pena castiget.  Audiuimus equidem et non potuimus non moueri quod Ger. filius Roffridi, ciuis Beneuentanus, diabolico inebriatus ueneno, Dei et nostro timore postposito et honore Beneuentane ciuitatis abiecto, Iacobum de Sculdasio, dum consulatus fungeretur officio, interfecit; et pater ac frater interfectoris, qui tam atroci sceleri personaliter interfuisse dicuntur, licet in presentia uestra se nostro iurauerint conspectui presentare, ad nos tamen sicut credimus, non uenerunt; imo tam predictus homicida quam ipsi in ciuitate Beneuentana non metuunt, sicut audiuimus, commorari. uolentes igitur ut malefactorem predictum et fautores ipsius debita pena percellat et ciuitas Beneuentana similem in posterum ualeat euitare iacturam, presentium  auctoritate statuimus ut memoratus homicida de cetero Beneuentanam ciuitatem non audeat introire, nec hereditatis paterne percipiat aliquam portionem; imo pars eius, si patrem premori forte contigerit, ad opus curie reseruetur; nec unquam in eadem ciuitate preualeat aliquod officium gerere dignitatis, nisi forte fuerit illi concessum ex indulgentia sedis apostolice generali. Hoc etiam idem futuris temporibus decernimus obseruandum de illis qui iudices, consules, regalenses uel alios ministeriales curie uulnerare aut interficere qualibet temeritate presument. Patrem autem et fratrem homicide iam dicti tandiu extra ciuitatem uestram precipimus permanere, donec ad presentiam nostram  accedant et ad uos cum litterarum nostrarum testimonio reuertantur. Saluo nichilominus apostolice sedis mandato, si quid super hoc fuerit seuerius statuendum. Nulli ergo, etc., hanc paginam nostre constitutionis, etc.



CCXXuI. UNIuERSIS SARACENIS IN SICILIA CONSTITUTIS, IN DEuOTIONE NOSTRA ET FIDELITATE REGIA PERMANERE. Ne contra uerum Sicilie regem adhereant Marcowaldo. 

Cum uos audiuimus et gaudemus in ritu uestro seruasse hactenus et adhuc seruare rigorem, ut fidem dominis uestris iuxta morem uestrum exhibitam  seruaueritis et seruetis illesam, nec eam duxeritis aliquando uiolandam quod in facto Marcowaldi  optamus manifestius experiri, ut uos nec promissionibus allicere possit nec minis aut uiolentia deterrere, quin in fidelitate karissimi in Christo filii nostri F. Sicilie regis illustris fideliter persistatis et ipsius Marcowaldi resistatis conatibus uiriliter et potenter. Illa etenim in temporalibus discretione uigetis, ut et bona discernentes a malis et a bonis etiam meliora, despectis et abiectis possimis, optima quelibet eligatis. Nostis siquidem, sicut credimus, ex auditu mansuetudinem apostolice sedis, que sic superbis resistit ut humilibus et subiectis det gratiam. Nostis et per experientiam  tyrannidem Marcowaldi, que his solis parcit quibus nocere non potest, sed seuit tanto fortius in subiectos, quanto se amplius in eius curauerint humiliare conspectu, retribuens mala pro bonis et odium pro dilectione rependens, sicut ex eius patet operibus manifeste. Scitis etenim qualiter eos quorum uocatione olim cum domino suo regnum intrauerat, quorum proditione occupauerat regni arces, imo etiam totum regnum, non solum omnibus bonis fecerit spoliari, sed animaduertens etiam in personas, eos in exsilium destinauerit et tandem fecerit mutilari. Audistis etiam et uidistis immanitatem ipsius, qualiter sacerdotes et alios precipitarit in mare, qualiter multos flammis exusserit, qualiter omnes et singulos flagellarit. Intelligere  quidem uos credimus et pro firmo tenere quod si Christianis eius oculus non pepercit, non parceret etiam Saracenis, in quos tanto seuiret liberius, quanto se maius crederet obsequium prestare Deo, effundendo sanguinem paganorum. Qui enim in dominum suum et domini sui filium , coniurauit, et eum materna nititur possessione priuare, malignaretur seuerius in alienigenas, imo in alterius ritus et obseruantie disparis nationes, quarum sanguine suas sitit inebriare sagittas et gladium cruentare; et qui contra salutem anime sue Christianorum diripit spolia, si contra uos uel uiolentia uel astutia preualeret, ad suum uos subsidium uanis promissionibus inuitando, diuitias uestras penitus  exhauriret et suis daret in predam. Sane nec iuramentum uobis nec promissiones aliquas obseruaret, qui iuramentum nobis publice prestitum non seruauit. Intelligentes igitur intelligite ueritatem, et in solita progenitorum uestrorum et uestra fidelitatis constantia permanentes, non subiiciatis uos et uestros posteros iugo eius: quod etsi uideretur in initio leue, colla tamen gestantium in fine confringeret; et uel nullus uel inutilis esset penitentie locus, postquam cancer uitalibus irrepsisset. Cogitare debetis quod cum contra Saracenos multi iam coniurauerint principes Occidentis et multa populi multitudo, assumpto crucis signaculo, in proximo disposuerit transfretare; si uos contra Christianos  Marcowaldo et Marcowaldum uobis contra regem puerum contingeret adherere, in uos arma conuerterent; et Marcowaldus, cum uires eorum sustinere non posset, ipsos animo uolens uel inuitus sanguine uestro placaret, et uitam suam redimeret morte uestra. Monemus igitur uniuersitatem uestram, consulimus et hortamur, per apostolica uobis scripta districte precipiendo mandantes, quatenus in hoc progenitorum uestrorum constantiam imitantes, nec ingrati beneficiorum que uobis reges Sicilie contulerunt, attendentes etiam mansuetudinem apostolice sedis, que uos non solum manutenere uult in bonis consuetudinibus, sed augere, in deuotione nostra et fidelitate regia persistatis, nec credatis promissionibus et fallaciis Marcowaldi,  qui ad hoc solum promittit ut fallat, ad hoc fallit ut uos possit sue tyrannidi subiugare. Nos autem in defensionem uestram et expugnationem ipsius, dilectum filium C. tituli Sancti Laurentii in Lucina presbyterum cardinalem et uenerabiles fratres nostros Neapolitanum et Tarentinum archiepiscopos et dilectos filios nobiles uiros Ia. Marescalcum et O. de Palumbria consanguineos nostros, in regnum dirigimus cum exercitu copioso; ante cuius conspectum Marcowaldus subsistere, dante Domino, non ualebit, sed cum uniuersis sequacibus et fautoribus suis irreparabiliter conteretur. Dedimus autem eidem legato et omnibus nuntiis nostris districtius in preceptis ut uos manuteneant et defendant et in bonis curent consuetudinibus adaugere.

 Dat. Laterani.



CCXXuII. NIuERNIENSI EPISCOPO. De absolutione sacerdotis, qui hostibus indicauerat hominem, quem illi laqueo strangularunt. 

Peruenit ad audientiam nostram, I. sacerdote de Naizin ordine Cisterciensi nouitio intimante, quod, cum adhuc esset in habitu seculari, quidam seruientes, quo quidam homo quem querebant abiisset, ab eo cum instantia quesiuerunt: qui cum ad quid eum quererent ignoraret, illic eum esse respondit; ad quem locum illi protinus uenientes, nec eum inuenientes ibidem, postea inuentum alibi patibulo  suspenderunt. uerum quia eum aliquantulum conscientia remordebat, bone memorie H. Bituricensi archiepiscopo, qualiter factum fuerat, intimauit, qui eum a misse celebratione prohibuit donec uteretur consilio saniori. Nunc autem quoniam ad ordinem Cisterciensem se transtulit, a nobis misericordiam postulat et requirit. Cum igitur prefatus sacerdos in hoc commendandus existat quod a nobis duxit consilium requirendum, quia bonarum mentium est ibi culpam agnoscere, ubi culpa non est; fraternitati tue per apostolica scripta mandamus quatenus inquiras de premissis diligentius ueritatem, et si rem inueneris taliter se habere, cum ex hoc prefatus sacerdos dignoscatur nullius  culpe maculam contraxisse, auctoritate nostra des ei licentiam celebrandi.

Datum Laterani.



CCXXuIII. uERONENSI EPISCOPO, ROMANAE ECCLESIAE CARDINALI. Ut pertinaces heretici puniantur, et resipiscere uolentibus gremium Ecclesie non precludatur. 

Licet in agro patris familias euangelici zizania sepe pullulent inter messes, et uineam Domini Sabaoth interdum nitatur tinea demoliri; sic tamen prudens agricola uinitorque discretus salubre debet remedium inuenire, ne uel triticum euellatur inter zizania, uel in deiectione tinee uinea corrumpatur.  Similiter etiam, licet ad abolendam hereticam prauitatem inuigilare debeat sollicitudo pastoris, sollicite tamen debet attendere ne uel damnet innoxios uel nocentes absoluat. Accepimus autem quod auctoritate litterarum nostrarum, quas dilectis filiis nostris archipresbyteris et canonicis Ecclesie tue contra Gazaros [Cataros], Arnaldistas, Pauperes de Lugduno et Humiliatos, qui nondum redierunt ad mandatum apostolice sedis et hereticos uniuersos direximus, dictus archipresbyter tam contra Humiliatos quam uniuersos hereticos, sine distinctione quam posueramus in litteris nostris, excommunicationis sententiam promulgauit; cuius occasione sententie nonnulli quosdam qui, licet inuiti, a populo Humiliati dicuntur, licet nullam  heresim sed fidem, sicut dicitur, sapiant orthodoxam et in humilitate cordis et corporis studeant Domino famulari, qui etiam in manibus tuis stare mandatis Ecclesie iurauerunt, euitant et eis tanquam excommunicatis communicare sicut hactenus non presumunt. Quia uero non est nostre intentionis innoxios cum nocentibus condemnare, fraternitati tue per apostolica scripta mandamus atque precipimus quatenus tales ad tuam presentiam conuoces et inquiras tam ab aliis de uita et conuersatione ipsorum quam ab eis de articulis fidei et aliis que uideris inquirenda; et si nichil senserint quod sapiat hereticam prauitatem, eos Catholicos esse denunties et predicta sententia non teneri. Quod si forsan aliquid contra fidem sapiant orthodoxam  et parati fuerint ab errore discedere ac mandatis apostolicis obedire, recepto ab eis iuxta formam Ecclesie iuramento, quod solet a talibus exhiberi, beneficium eis absolutionis impendas: mandans eisdem sub debito iuramenti prestiti ut errorem quem approbauerant, publice improbent et in aliis studeant pro uiribus confutare; de cetero etiam fidem orthodoxam seruent, et sedem apostolicam uenerentur.

Datum Laterani, uIII Idus Decembris.



CCXXIX. B. PISTORIENSI EPISCOPO. Qualiter decima persoluenda sint. 

 A nobis tua fraternitas requisiuit utrum ab  illis decimas exigere debeas qui possessiones dant uel recipiunt ad affictum, cum alii se conentur per alios excusare quo minus cogantur ad decimas persoluendas; quid etiam sit de mulieribus in episcopatu tuo presbyteris in capellis sub conuersationis specie cohabitantibus faciendum, unde infamia irrogatur ordini clericorum. Cum igitur quilibet decimas soluere teneatur, nisi a prestatione ipsarum specialiter sit exemptus, fraternitati tue duximus respondendum quod a dantibus possessiones et accipientibus ad affictum, de fructibus quos percipiunt decime sunt soluende, nisi ab eis aliquid  ostendatur quare ab huiusmodi sint immunes. Cum clericis  quoque non permittas mulierculas habitare; nisi forte de illis personis existant in quibus naturale fedus nichil permittit sceui criminis estimari.

Datum Laterani, IX Nonas Decembris.



CCXXX. LEGLENNENSI EPISCOPO. Quod non facile excommunicari possit. 

Cum facti simus, secundum Apostolum, sapientibus et insipientibus debitores, honori fratrum et cepiscoporum nostrorum, quos apostolica sedes in partem sollicitudinis euocauit, tanto abundantius deferre uolumus et optamus, quanto propter eminentiam  dignitatis a nobis et aliis sunt propensius honorandi. Eapropter, uenerabilis in Christo frater, tuis iustis petitionibus inclinati, presenti pagina tibi duximus indulgendum ne quispiam prelatorum, nisi pro manifesta et rationabili causa, excommunicationis uel suspensionis in te, quem nos, licet indigni, propriis manibus consecrauimus, sententiam ualeat promulgare. Nulli ergo, etc.

Datum Laterani, XII Kal. Decembris.



CCXXXI. LEGLENNENSI EPISCOPO. Ut iniuste spoliatus archidiaconus restituatur. 

 Sicut nostro est apostolatui reseratum, inter alia multa et grauia que H. fugitiuus monachus Cantuariensis excommunicatus et maledictus in preiudicium Ecclesie Leglennensis et anime sue perniciem nequiter attentauit, post exsecrationem suam dilectum filium Ecclesie tue archidiaconum in tantum metu suspensionis illato cegit, eum exire de ipsa Ecclesia non permittens, quod ipsum archidiaconatus officium, uellet nollet, oportuit resignare: in cuius locum alius quidam fuit uiolenter intrusus. Cum igitur idem monachus, tanquam fur et latro, non per ostium sit ingressus nec aliquid de rebus episcopi quod inuasit, per eum de iure conferri ualeat uel disponi, omnibus ordinationibus et dispositionibus factis ab eo penitus irritis, ut de  premisso archidiaconatu et aliis dignitatibus et officiis canonice ualeas, appellatione remota, tanquam proprius pontifex ordinare, quod ab eodem intruso factum est non obstante, liberam tibi appellatione remota tribuimus auctoritate presentium facultatem. Nulli ergo, etc.

Datum Laterani, uII Idus Decembris.



CCXXXII. ULIXBONENSI ET COLIMBRIENSI EPISCOPIS. Non facile qualiscunque metus et uis uotum rescindit. 

 Insinuante u. nobili muliere, nostro est apostolatui  reseratum quod dudum puella et in annis teneris constituta, M. Sancii accepit in uirum, qui ab inimicis crucis Christi fuit paruo post tempore interfectus; post cuius obitum a quibusdam curialibus fuit regi Legionensi pro relicte copula supplicatum. Quod cum ad consanguineorum eius notitiam deuenisset, ut maritum acciperet ei sub obtestatione regia suggesserunt. Ipsa uero quod tunc nollet nubere protestante, consilium accepit ab eis quod uotum emitteret castitatis. Hoc autem in manibus cuiusdam de fratribus Sancti Augustini eo fecit adiecto tenore, ut in domo propria cum omni sua substantia remaneret. Sane in eiusdem ordinis habitu biennio post permansit; licet in se inuitam fecisse asserat et coactam tam metu regio quam  parentum. Posthec eidem regi quod fecerat indicauit. Quod approbans uetuit ne quis, ea nolente, domum intraret ipsius uel exinde aliquid asportaret. Interim uero tempore modico elabente, P. curialis regias litteras secum portans et F. Ferdinandi, dicte mulieris domum intrantes, ut ipse P. ui saltem eam duceret in uxorem, acceperant ab ipsa quod si eam idem P. duceret, ipsius manibus interiret. Posthec uero dimissis domo et omnibus que habebat, in domo cuiusdam Iudei per tres, in ecclesia uero Sancte Marie de ueiga per sex latuit septimanas; ita quod exinde propter necessitates humanas etiam egredi non auderet; tandem se coactam uidens et omnibus destitutam, et attendens  nichilominus quod inuita uotum emiserit, eo dimisso de parentum consilio, P. Michelis publice fuit matrimonialiter copulata, de qua quatuor sustulit filios tempore procedente. uerum quia salutem anime omnibus desiderat anteferre ac metuens quod huiusmodi coniunctio licita non existat, quid super his tenere debeat edoceri responso nostro suppliciter postulauit. Nos ergo attendentes quod in emissione uoti, quod precessit, nulla uel modica coactio affuisset, quam patientia et perseuerantia sequentis temporis penitus profugauit, et quod sequens coniunctio potius iniqua fuit et uiolenter extorta, fraternitati uestre per apostolica scripta mandamus quatenus inquisita diligentius ueritate, si premissis ueritas suffragatur, prefatam  feminam ad male dimissum religionis habitum resumendum et seruandum quod uouit monere ac inducere procuretis, et si opus fuerit, per censuram ecclesiasticam cercere. Quod si ambo, alter uestrum, etc.

Datum Lat., Kal. Decembris.



CCXXXIII. MANNENSI EPISCOPO, ARCHIDIACONO BANGORENSI ET PRIORI DE INSULA GLANNAuO. Ne ante septennium sponsalia contrahantur. 

Postulauit a nobis dilectus filius uir nobilis R. princeps Norwalie, ut de concessione nostra sibi liceret filiam dilecti filii principis Insularum subarrhatam ab ipso accipere in uxorem, non obstante quod  patruo eius eadem infra nubiles annos exstitit desponsata, cum tamen a neutro traducta fuisset. uerum quoniam nobis constare non potuit cuius etatis puella tempore subarrhationis uel desponsationis exstiterit et cui antea fuerit, puta nepoti uel patruo, desponsata, cum secundum diuersitates factorum iura etiam sint diuersa, in huiusmodi certum non potuimus dare responsum, quoniam iuxta canonicas sanctiones in rebus ambiguis non est absolutum iudicium proferendum. uolentes autem, quantum cum Deo possumus, iustas postulationes prefati principis sine difficultate qualibet exaudire, inquisitionem eorum que premisimus sub certa forma examini uestro duximus committendam, quid iuris sit in singulis articulis supponentes. Quocirca  discretioni uestre per apostolica scripta mandamus quatenus uocatis ad presentiam uestram quos uideritis euocandos, sollicite inquiratis utrum puella septennium non attigerit quando subarrhata exstitit a nepote, uel patruo desponsata. In utroque namque istorum casuum, quia tam subarrhatio quam desponsatio de iure non tenuit, que non potest septennium preuenire, quod factum est a patruo primo uel postea non obstante, nisi aliud quid impediat, puella eadem legitime contrahere poterit cum nepote. Si uero tam subarrhationis quam desponsationis tempore septennis exstitit uel maioris etatis, cum ex tunc incipiant placere sponsalia, si precessit desponsatio patrui, non potuit contrahere cum  nepote; quoniam secundum traditiones et obseruantias regulares nullus potest sponsam consanguinei sui accipere in uxorem, et hi duo casus non ad imparia iudicantur. Si autem subarrhatio facta cum nepote precessit, quod secutum fuit postea non tenente, cum per secundum factum non potuerit primum dissolui, quod quantum ad sponsalia sortitum fuerit firmitatem, uolentibus personis principalibus, matrimonium inter eas poterit consummari. Si uero nepos eam ante septennium subarrhauit et patruus in septennio uel post septennium desponsauit eamdem, nepos eam propter rationem premissam ducere non poterit in uxorem, sin, uice uersa, eam sibi legitime poterit copulare. Pro iis que premisimus memorie commendatis, cum de  facto uobis constiterit, de iure non poteritis dubitare. uos ergo, appellatione remota, secundum premissas distinctiones iniunctum uobis curetis negotium diffinire. Quod si omnes, etc., tu, frater episcope, cum eorum altero.

Dat. Lat., uIII Kal. Decembris.



CCXXXIu. ABBATI ET CONuENTUI SANCTAE MARIAE DE PRATO DE LEICESTRE. Ut pauperem quemdam, ex Iudeo Christianum, alant. 

Quanto populus Iudaice cecitatis superficiem diuinarum Scripturarum attendens et negligens puritatem medulle que doctrine spiritualis in se continet  intellectum, damnabilius in sua contumacia perdurauit et se ipsos adhuc inuolui permittunt in barathro tenebrarum, tanto his qui tenent et amplectuntur fidei ueritatem et desiderant propagationem nominis Christiani, amplius est in Domino congaudendum, si qui gratia sancti Spiritus illustrati, abrenuntiato errore Iudaico, a tenebris se conuertunt ad lucem et fidem recipiunt Christianam; et attenta est sollicitudine prouidendum ne inter alios Christi fideles inedia deprimantur, cum plerique horum pro indigentia necessariarum rerum, post receptum baptismum, in confusionem non modicam inducantur, ita ut plerumque, faciente illorum auaritia qui, cum ipsi abundent, Christum pauperem respicere dedignantur, retro cogantur abire.  Hinc est quod cum dilectus filius R. lator presentium ad commonitionem cuiusdam nobilis uiri, spretis et postpositis omnino diuitiis quas habebat, Christum potius sequi uolens quam in luto diuitiarum putrescere, baptismi receperit sacramentum, et nunc prefato nobili uiro uiam uniuerse carnis ingresso, qui sufficienter ei necessaria ministrabat, ita pauperpate grauetur, ut non habeat unde uite sustentationem possit habere per uos ipsius necessitati prouideri uolentes, discretioni uestre per apostolica scripta mandamus atque precipimus quatenus, ob reuerentiam illius per quem ipse lucem ueritatis accepit, taliter ei necessaria ministretis, quod in uictu et uestitu conuenienter sit ei prouisum: scituri pro certo quod grauiter et moleste ferremus, nec possemus  sub dissimulatione transire, si mandatum nostrum, quod opus continet in se pietatis, relinqueretis aliquatenus imperfectum.

Datum Lat., Nonis Decembris.



CCXXXu. CISTERCIENSI, MORIMUNDENSI, ET DE CRISTA ABBATIBUS. Ut cum Metensi episcopo de heresi suspectos examinent. 

 Ea est in fouendis uirtutibus et uitiis exstirpandis a prelatis Ecclesiarum seruanda discretio et circumspectio adhibenda, ne uel internascentium densitate spinarum enormiter frumenta ledantur, uel insuper seminatorum zizaniorum euulsione triticum  euellatur. In abscidendis etiam et curandis corporibus infirmorum sic oculi diligentia precedere debet manus officium et ferrum digitus preuenire, ne si cauterium adhibeatur incaute, non tam partes infirmas non sanet quam sanas infirmet: quod tanto diligentius in mentis languoribus est seruandum, quanto animam nouimus corpore digniorem et spiritualia carnalibus preponenda. Hoc autem infra nos ipsos diligentius attendentes, cum olim uenerabilis frater noster Metensis episcopus per suas nobis litteras intimasset quod tam in diecesi quam in urbe Metensi laicorum et mulierum non modica multitudo Gallice cuidam translationi diuinorum librorum intendens, secretis conuenticulis  etiam inter se inuicem eructare presumerent, aliorum aspernantes consortium et in faciem redarguentibus presbyteris resistentes, quorum simplicitatem fastidiunt, in sue translationis peritia confidentes, non protinus ad uindictam nos res accendit incognita, sed uniuersis tam in urbe quam in Metensi diecesi constitutis sub eo tenore litteras curauimus apostolicas destinare, qui uobis ex transcripti earum poterit inspectione patere. Eidem insuper episcopo et capitulo Meten. dedimus in mandatis ut inquirerent sollicite ueritatem quis fuerit auctor translationis illius, que intentio transferentis, que fides utentium, que causa docendi; si utentes ipsa uenerarentur apostolicam sedem, et catholicam Ecclesiam honorarent; ut super his et aliis que necessaria  sunt ad indagandam plenius ueritatem per eorum litteras sufficienter instructi, plenius intelligeremus et planius quid super his statui oporteret. Nuper autem idem episcopus per suas nobis litteras intimauit quod quidam eorum quos notabiles prioribus litteris denotarat mandatis recusant apostolicis obedire; quibusdam eorum clanculo, quibusdam uero iam publice obediendum esse dicentibus soli Deo; ab occultis etiam conuenticulis non cessantes, officium predicationis occulte, licet a nullo mittantur, prohibiti etiam, sibi non metuunt usurpare; aspernantes sibi dissimiles et translationi eidem usque adeo insistentes, ut se nec episcopo nec metropolitano suo nec nobis ipsis asserant parituros, si eam decreuerimus abolendam. Licet autem tales in eo  reprehendi merito uideantur quod occulta conuenticula celebrant, officium predicationis usurpant, simplicitatem despiciunt sacerdotum et eorum consortia qui dictam translationem non recipiunt aspernantur; ne quid tamen subito facere uideamur, discretioni uestre, de qua plene confidimus, per apostolica scripta mandamus atque precipimus quatenus ad ciuitatem Meten. pariter accedentes, cum eodem episcopo conuocetis coram uobis talia sapientes, et adherentes translationi predicte, et si fieri poterit, que in eis reprehensibilia fuerint, auctoritate freti apostolica, sublato appellationis obstaculo corrigatis. Quod si correctionem uestram recipere forte noluerint, inquiratis super capitulis illis que in litteris  quas episcopo miseramus expressa fuisse superius uobis expressimus et aliis etiam diligentius ueritatem, et quod inueneritis, per nuntium uestrum et litteras plenius intimetis; ut per uos certiores effecti, prout procedendum fuerit procedamus. Cum enim in hoc uniuersalis Ecclesie uertatur negotium et agatur causa fidei Christiane, ad exsequendum apostolice sedis mandatum cum summa diligentia et cautela uos studiosos et promptos esse uolumus et mandamus. Ad hec, M. Crispinum presbyterum et R. socium eius, si super his que dictus episcopus eis duxerit opponenda, inueneritis esse reos, ipsos appellatione remota, canonice puniatis. Alioquin, eum dem episcopum ad remittendam penam, si quam  eis forsan inflixit, cum nichil contra eum uel clerum in nostra proposuerint audientia, monitione premissa, districtione qua conuenit, remoto appellationis obstaculo, cogere non tardetis. Quod si non omnes, etc., duo uestrum.

Datum Laterani, u Idus Decembris.



CCXXXuI. NEAPOLITANO ARCHIEPISCOPO, ET C. SANCTI LAURENTII IN LUCINA PRESBYTERO CARDINALI, APOSTOLICAE SEDIS LEGATO. Ut contra Beneuentanum archiepiscopum inquirant.

Nihil est pene quod magis debeat formidare prelatus quam uitium negligentie; quia si, iuxta testimonium ueritatis, de omni uerbo otioso in die iudicii redditurus est rationem, quanto magis de  omni bono neglecto, cum eum etiam qui opus Dei agit negligenter, Scripture diuine sententia maledicat. Heli namque sacerdos, licet in se bonus existeret, quia tamen filiorum excessus efficaciter non corripuit, et in se pariter et in ipsis animaduersionis diuine uindictam excepit, dum filiis eius in bello peremptis, ipsa de sella corruens, contractis ceruicibus exspirauit. Ad corrigendos ergo subditorum excessus tanto diligentius debet prelatus assurgere, quanto damnabilius correctionem eorum negligeret; contra quos, ut de notoriis excessibus taceatur, etsi tribus modis procedere possit, per accusationem uidelicet, denuntiationem et inquisitionem ipsorum; ut tamen in omnibus diligens adhibeatur cautela, sicut accusationem legitima precedere  debet inscriptio, sic et denuntiationem caritatiua commonitio et inquisitionem clamosa debet insinuatio preuenire. Descendam, inquit Dominus, et uidebo utrum clamorem, qui uenit ad me, opere iam compleuerint . Tunc enim clamor peruenit ad prelatum, cum per publicam famam aut insinuationem frequentem subditorum sibi referuntur excessus, et tunc debet descendere et uidere, id est, mittere, et inquirere utrum clamorem ueritas comitetur. Nam iuxta canonicas sanctiones, si quid de quocunque clerico ad aures prelati peruenerit, quod eum iuste possit offendere, non facile credere debet, nec ad uindictam eum res accendere debet incognita, sed diligenter est ueritas perscrutanda, ut si  rei poposcerit qualitas, districta ultio culpam feriat delinquentis. Cum ergo de uenerabili fratre nostro Beneuentano archiepiscopo, quod dolentes referimus, ea nobis relata fuissent que a pontificali honestate nimium dissonabant, propter frequentem clamorem multorum ad inquirendum de ipsis plenius fuimus excitati, ne dissimulatio negligentie uitium inducere uidetur. Ipse namque, sicut fuit nobis expositum, post multas et graues culpas nequiter commissas ab eo, domum Hospitalis ad susceptionem pauperum et infirmorum olim a predecessoribus suis rerum opulentia premunitam, ciuilis belli socius et magister effectus, fecit nequiter demoliri: de cuius uidelicet Hospitalis prouentibus, tertia portio Ecclesie Beati Bartholomei perpetuo debebatur;  occasione cuiusdam equitature sue a W. Guarna canonico eiusdem Ecclesie sibi reddite sine freno, per satellites suos seditionem fecit in populo; ex qua suborto prelio, quod precepit inuocato diabolo inchoari, plures tam clerici quam laici interfecti fuerunt. Cumque quoddam castrum Hugonis de Feniculo post destructionem terre ipsius, integrum remansisset, idem populum concitauit; cum quo in ipsum castrum insurgens, illud cum nonnullis mulieribus et pueris incendio deuastauit. Molendinum, uineas et alia multa ad suam Ecclesiam spectantia destrui omnino permisit, coquum suum propria manu percutiens interfecit; rusticum quemdam hostiliter insecutus, pro eo quod puerum in ulnis deferens, importune pro confirmatione illius instabat,  suoque clerico resistebat, ab eo uiolenter impulsus, ita uulnerari precepit, quod uitam illius uulneris occasione finiuit. Beneficia ecclesiastica minus canonice, iuxta sue uoluntatis arbitrium, dispensare presumit. Sacerdotes et clericos absque causa rationabilii officiis et beneficiis destitutos non prius restituit quam cupiditati eius recepta pecunia satisfiat. Angmentationi possessionum et ornamentorum Ecclesie sue non solum, ut tenebatur ex officio non intendit, uerum etiam adeo in spiritualibus et temporalibus eam lesit, ut consilio destituta et prauorum pedibus iaceat conculcata. Cum autem hec et alia per quosdam Ecclesie sue canonicos nobis denuntiata fuissent, contra quos tamen multa, ut eos a denuntiatione repelleret, opponebat; nos officii  nostri debitum prosequentes, de communi fratrum consilio uobis inquisitionem eorum duximus committendam; per apostolica uobis scripta precipiendo mandantes quatenus, ad locum congruum utrique parti securum pariter accedentes, sine personarum acceptione, Deum habentes pre oculis, super his inquiratis appellatione remota, nostra freti auctoritate, diligentissime ueritatem; et quod inueneritis, sub testimonio litterarum uestrarum nobis fideliter intimetis; ut per inquisitionem uestram sufficienter instructi, melius in ipso negotio procedere ualeamus.



CCXXXuII. CAPITULO CHELCeNSI. Ne in alios quam donata sunt usus bona Ecclesie sue conferantur. 


Cum monasterium uestrum specialiter beati Petri iuris existat et ad nostram, nullo mediante, iurisdictionem pertineat et tutelam, paci et tranquillitati uestre sollicitius nos conuenit prouidere et in quibus salua conscientia possumus petitiones uestras libentius debemus et uolumus exaudire. Dilecto namque filio nostro H. monacho uestro referente, accepimus quod abbates qui pro tempore in uestro monasterio administrant Ecclesias que illi monasterio ad sustentationem fratrum et hospitum susceptionem ac pauperum concesse sunt canonice et collate, in dispendium uestrum quibusdam personis conferunt  et assignant, pro quibus illarum prouentus sustentationi fratrum et pauperum indebite subtrahuntur. Unde quoniam indignum est admodum et absurdum ut fratrum ac pauperum stipendia per aliquorum presumptionem eis illicite subtrahi debeant quorum sunt usibus deputata, ad exemplar felicis recordationis Lucii pape predecessoris nostri presentium auctoritate statuimus et firmiter prohibemus ut nullus de cetero Ecclesias uestras aliquibus conferre presumat, per quos ipsorum prouentus ad alium usum transferri debeant, nisi ad eum pro quo piis desideriis ac deuotione laudabili uestro monasterio sunt concesse. Nulli ergo, etc., hanc paginam nostre constitutionis et inhibitionis, etc.

Datum Laterani, III Kalend. Decembris.



CCXXXuIII. EPISCOPIS ET ALIIS ECCLESIARUM PRAELATIS PER REGNUM SCOTIAE CONSTITUTIS. Ut ab iniuria monasterii Chelcensis abstineant. 


Licet uniuersa loca religiosa ex commissi nobis officii debito fouere et diligere debeamus, illorum tamen profectibus specialem nos oportet curam impendere que ad iurisdictionem beati Petri et nostram noscuntur nullo mediante spectare. Inde siquidem est quod nos libertates et iura monasterii Chelcensis et ea maxime que ipsi ab apostolica sede indulta sunt, integra uolentes et illesa seruare, felicis recordationis Lucii pape predecessoris nostri uestigiis inherentes, uniuersitati uestre per apostolica  scripta precipiendo mandamus quatenus nullus uestrum in abbatem et fratres pretaxati monasterii excommunicationis, suspensionis uel interdicti sententiam audeat promulgare. Cum autem sententia in parochianos alterius ab aliquo uestrum prolata de iure non teneat, multo minus illa que in speciales Ecclesie Romane filios, qui scilicet nulli nisi Romano pontifici sunt subiecti, profertur, debet ab aliis obseruari. Quod si aliquis uestrum attentare presumpserit, eius in hac parte factum nullas uires obtineat, sed irritum potius et uacuum habeatur. Nos enim uniuersa que pronominato abbati et fratribus uel monasterio ipsorum apostolice sedis priuilegiis indulta noscuntur, firma uolumus et inconcussa  teneri, et eadem a uobis inuiolabiliter precipimus obseruari. Statuimus etiam ut cum ad aliqua ecclesiastica sacramenta in prelibata Ecclesia impendenda fueritis quandolibet euocati, ad hoc exsequendum celeriter accedatis, nec ibidem aliquod ius propterea uindicetis.

Datum Laterani, Kal. Decembris.



CCXXXIX. STEPHANO ABBATI ET CONuENTUI SANCTI SYLuESTRI. Quod laici nullam in res, bona, uel personas ecclesiasticas iurisdictionem habeant. (Laterani, u Kal. Decembris.

 Ecclesia Sancte Marie in uia Lata contra I. de Atteia, qui quasdam possessiones ipsius dicebatur  contra iustitiam detinere, mouit tempore B. Carosomi dicti senatoris sub L. iudice questionem. In ipso autem iudicio prefato I. de Atteia syndicus monasterii uestri astitit et ab eo testes producti quidam de monachis exstiterunt. Iudex uero, auditis rationibus partium, pro eodem Ioanne absolutionis sententiam promulgauit; a cuius sententia pars altera uocem appellationis emisit. Super hoc igitur questione suborta, proponente parte uictrice quod non potuerit appellari, cum dictus L. non ut iudex sed tanquam arbiter fuisset electus; uicta e contrario asserente quoniam cum arbitrio fuerit contradictum, quod partes non nisi metu pene constringit, que in premisso arbitrio non fuerat comprehensa, merito potuit appellari et fortius, si  iudicium exstitisset. De hoc igitur ad iam dictum B. Carosomi questione perlata, causam appellationis S. primicerio iudicum delegauit; in cuius presentia partibus constitutis, dictus Ioannes de Atteia proposuit se conueniendum non esse, cum non possideret id quod pars altera requirebat, sed monasterium Sancti Syluestri possideret rem petitam. Dictus autem B. Carosomi, quoniam statutum quoddam emiserat, a populo Romano approbatum pariter et acceptum, quod si quis post litem contestatam, rem a se petitam transferret in alium, daretur possessio petitori et alter fieret de possessore petitor, et idem I. post litem contestatam rem ipsam in monasterium transferre presumpsit, possessionem rei petite assignauit ecclesie memorate. uerum quoniam dictus  I. de possessionibus ipsis monasterio Sancti Syluestri annuam reddiderat pensionem, adiecit ut hoc ipsum ab ecclesia Sancte Marie fieret, donec de proprietate fundi cognosceretur; sed solutio que fieret pensionis, ecclesie Sancte Marie in uia Lata in iure suo penitus non noceret. Hanc autem possessionem ecclesia Sancte Marie usque ad tempora Ioannis Petri Leonis senatoris Urbis inconcusse possedit; qui supplicatione monasterii uestri clementer admissa, R. iudici causam commisit eamdem; qui, auditis hinc inde propositis, pro monasterio ipso sententiam promulgauit, reuocans quod prefatus B. Carosomi statuerat contra ipsum. Per quam sane sententiam quoniam ecclesia Sancte Marie se lesam  enormiter querebatur, et ipsa senatori supplicauit predicto: qui causam commisit R. iudici cognoscendam. Et quoniam eius iurisdictio erat in proximo desitura, supplicatum fuit ob eamdem causam successoribus eius senatoribus iam electis; et ab eis causa ipsa eidem iudici delegata. Iudex uero ex ueteris et nouorum pariter senatorum delegatione cognoscens, quod a iamdicto B. statutum fuerat approbans, ecclesie Sancte Marie possessionem restituit antedictam. Et cum nouem consiliarios haberet senatus, per octo ipsorum exsecutioni fuit sententia demandata; sed unus ex iis, qui et nepos erat abbatis Sancti Syluestri, quorumdam senatorum fauore suffultus, ecclesie Sancte Marie possessionem  uiolenter ablatam, monasterio tribuit nominato. Ex hoc ergo rixa crescente, usque ad armorum strepitum est processum. Ne uero deterius quid contingeret, bone memorie C. papa predecessor noster totum negotium ad suam sollicitudinem reuocauit. Et quoniam tempus colligendorum fructuum imminebat, fructus precepit apud colonos in sequestro deponi; circa quos si qua partium uiolentiam inferre presumeret, cause sue dispendium pateretur; uenerabilibus fratribus nostris P. Portuensi et I. nunc Albanensi tunc uero Tusculanensi episcopis tituli Sancti Clementis et dilecto filio nostro G., Sancti Angeli diacono cardinalibus, causam committens eamdem. In quorum presentia partibus constitutis, pro ecclesia Sancte Marie fuit contra monasterium  uestrum obiectum quod uiolentiam pars uestra commiserat in fructibus sequestrandis. Et cum super hoc testes fuissent utrinque producti, quia uiolentia liquido probata non fuit, et in dimidio ruglo hordei dicebatur admissa, abbate nichilominus prohibente ne delictum persone redundaret in damnum Ecclesie, facta hordei restitutione prouisum est ut ad questionem possessionis fieret in causa processus; de qua coram eisdem productis testibus et attestationibus publicatis, fuit diutius disceptatum. Consequenter uero post decessum prefati predecessoris nostri, partibus in nostra presentia constitutis, ecclesie Beate Marie possessionem, qua fuerat pretermisso iuris ordine spoliata, sibi restitui postulabat.  Et quoniam alii senatorum sententiam pro monasterio, alii latam pro ecclesia processu temporis confirmarant, nos quidquid ab eis factum fuit postquam dictus predecessor noster ad curam suam idem negotium reuocauit, de consilio fratrum nostrorum irritum decreuimus et inane. Cum ergo nobis constiterit et ex ipsa confessione partium tenuerimus quod unus consiliariorum contra sententiam de uoluntate octo exsecutioni mandatam de facto, quia de iure non poterat, ueniens, ecclesiam ipsam possessione sua spoliauerit uiolenter, et nichilominus attendentes quod etiam iniusto possessori uiolenter eiecto restitutionis sit beneficio succurrendum, spoliatam ecclesiam in eo statu decreuimus reponendam in quo fuerat tempore uiolentie perpetrate. uerum quoniam  prefatam possessionem, post restitutionem factam ab I. de Atteia, monasterium alii locationis titulo assignarat, neque restituere poterat ecclesie spoliate, loco illius tantumdem possessionum equiualentium, secundum arbitrium dilectorum filiorum I. Tineosi capellani et P. ostiarii nostrorum, eidem ecclesie fecimus assignari; que quoniam alii fuerant iure pignoris obligate, a creditoribus eas fecimus liberari, qui nobis instrumentum pignoris postea resignarunt. Et quia sepe fatum monasterium uestrum se querebatur a premisso B. Carosomi contra iustitiam spoliatum et ipsum per officium nostrum restitui suppliciter  postulabat, quod statutum eius nullius ualoris exstiterit multipliciter  asseuerans. Sepe fatus enim B. cum seipsum intruserit in senatoriam dignitatem nec apostolice sedis fauorem habuerit, ad quam institutio pertinet senatorum, statutum non potuit emittere quod ualeret; qui, etiamsi fuisset legitime institutus, ipsius statutum, quamuis sibi subiectos, Ecclesias tamen nullatenus obligaret; presertim cum iuri ciuili esset aduersum, quod aliam penam litigiosas res transferentibus statuit imponendam; illa distinctione inter contrahentes adhibita, ut si quis sciens ad donationes, uenditiones seu alios contractus accesserit, non solum redimere rem compellitur, sed etiam pretium eius amittit; non ut lucro cedat alienanti, a quo etiam alia tanta quantitas est fisci iuribus inferenda; sin autem ignorans rem litigiosam emerit uel per  aliam speciem contractus acceperit, tunc alienatione rei facta irrita, pretium eius cum alia tertia parte recipiet; instrumentis etiam nullam uim obtinentibus que super contractibus huiusmodi statuuntur. uerum eos qui dotis nomine, uel ante nuptias donationis, transactionis uel diuisionis rerum hereditariarum facte uel per legati uel fidei commissi causam huiusmodi dederint uel acceperint, a premissis penis eadem constitutio excipit nominatim. Quod si etiam obligare posset Ecclesias, monasterium in illa constitutione nequaquam inciderat; cum antedictus I. nullam in illud penitus possessionem transtulisset, qui tanquam colonus terras illas tenuerat et eas non suo sed monasterii nomine possidebat: quod etiamsi fecisset, quoniam prius conuentus a monasterio  quam ab Ecclesia fuerat et per arbitrium, et nichilominus iure transactionis, per quam citra penam litigiosi contractus res potest in alium lite contestata transferri, res restituit antedictas, in statutum premissum nullatenus incidisset; quin potius, etsi contra illud fecisset statutum, quoniam nec conuentum, nec confessum in iudicio uel conuictum, possessione sua monasterium fuerat spoliatum, instanter eam sibi restitui postulabat, quam ex nulla uel saltem iniusta causa pars altera detinebat. Has autem rationes economus Sancte Marie nitebatur multifariam infirmare. Quamuis enim dictus B. circa prelationis sue primordia gratiam sedis apostolice non habuerit; quia tamen ab ea fuit tempore procedente  receptus et ratihabitio retrotrahitur, perinde habendus erat tanquam ab initio legitime fuerit institutus; qui tanquam alienus iudex non poterat a monasterio euitari, cum nec nouum sit, nec insolitum, quod ubi clerici sunt actor et reus, causas ciuiles in Urbe coram iudicibus per sedem apostolicam institutis ex delegatione senatorum ab ea iurisdictionem habentium prosequantur. Unde nec in alieno foro intelliguntur, sed in proprio Romani pontificis litigare, cuius auctoritate sortiri uidentur effectum que ab huiusmodi senatoribus uel iudicibus statuuntur. Quod si forum senatorium fuisset monasterio penitus alienum, quia tamen economus dicti monasterii sub L. iudice a prefato B. inter ecclesiam  Sancte Marie et dictum I. de Atteia delegato ipsi I. astitit et eum in iure defendit, iudicium eius non potuit ulterius declinare. Statutum autem ipsius B. de quo sepius est premissum et quod non iuri aduersum sed consonum potius existebat , non ad possessores solos sed etiam ad illos dicebat extendi qui tenore saltem detentionis cuiusquam poterant conueniri; quales constat esse colonos etiam temporales. Perpetui namque utilem saltem possessionem habentes et conueniri possunt, et in alium transferre quod habent, sicut I. fecerat antedictus; cuius factum neque premissum arbitrium poterat nec transactio excusare, cum in dolum et fraudem fuerint  attentata. Iudex namque in quem fuit a partibus compromissum, consanguineus ipsius I. et infeudatus monasterii dicitur exstitisse nichilque fecisse in publicum, sed omnia in secreto, quamuis instar iudiciorum sint arbitria introducta. Cegit quoque partes ad transigendum, sicut ex rescripto transactionis apparet; et cum de transactione non fuerit compromissum, que non est necessitatis, sed libere potius uoluntatis, dolo quasi ex perspicuis insidiis iam probato, transactionem inefficacem penitus asserebat. Illa quoque ratione dicebat Ecclesia petitionem monasterii repellendam, quod cum possessionem ipsam sine dolo et culpa sua obtinuerit auctoritate pretoris, et per hoc ius sibi fuerit acquisitum, monasterium uestrum super possessorio  audiri ulterius non debebat, cui parata erat in petitorio respondere. His ergo et similibus in nostra et fratrum nostrorum presentia prudenter a partibus allegatis, nos attendentes quod laicis etiam religiosis super Ecclesiis et personis ecclesiasticis nulla sit attributa potestas, quos obsequendi manet necessitas, non auctoritas imperandi, a quibus si quid motu proprio statutum fuerit quod ecclesiarum respiciat etiam commodum et fauorem, nullius firmitatis existit nisi ab Ecclesia fuerit approbatum ,  ne in exemplum transeat similia presumendi, quod a sepedicto B. factum fuerat in preiudicium monasterii non conuenti nec confessi etiam uel conuicti prorsus in irritum reuocantes, possessiones easdem restituendas sibi sententialiter diffinimus, nec ipsas que in locum et ius illarum quas ab I. de Atteia Ecclesia Sancte Marie petierat successerunt, interim alienare ualeat prohibentes; ut si Ecclesia Sancte Marie uel de uitio litigiosi contractus uel de proprietate forsitan uoluerit experiri, ne si obtinuerit in iudicio, in uanum laboret, monasterio minime possidente, sit quod euincere ualeat et habere.

Datum Laterani, u Kal. Decembris.

 Scriptum est super hoc in eumdem modum clericis Sancte Marie in uia Lata.



CCXL. OLDEBERTO SUBDIACONO NOSTRO, PRAEPOSITO SANCTI GAUDENTII NOuARIENSIS. Ut habeat iurisdictionem in suos fratres. 

Ad hoc in domo Domini statuta fuisse noscuntur officia prelatorum, ut ipsi speculatores solliciti existentes, excessus puniant subditorum et de agro Domini zizania colligant ad comburendum et triticum in ipsius horreis studeant congregare. Ut igitur commissum tibi prepositure officium utilius prosequi ualeas, deuotioni tue auctoritate duximus presentium indulgendum ut liceat tibi excessus fratrum  tuorum secundum Deum et iustitiam, non obstante appellatione, si qua forsan fuerit facta in elusionem ecclesiastice discipline, corrigere et eos bonis actibus informare. Nulli ergo, etc., hanc paginam nostre concessionis, etc.

Datum Laterani, Idibus Decembris.



CCXLI. uERCELLENSI EPISCOPO. Excommunicati nec eligere possint nec eligi. 

Ad audientiam nostram te significante peruenit quod cum casale Sancti Euasii, quod ad ius et dominium pertinet Ecclesie uercellensis, propter multas et enormes iniurias quas habitatores ipsius casalis  eidem Ecclesie intulerunt, iamdudum sit interdicto suppositum et maiores eiusdem loci excommunicationis sententia innodati, clerici casalis eiusdem quosdam scholares, qui cum aliis sunt ecclesiastico interdicto suppositi, in fratres et clericos elegerunt. Quia uero quibus ecclesiastica sunt officia interdicta, dum tales existunt eligi non debent ad ecclesiastica beneficia, cum officiorum intuitu beneficia conferantur, fraternitati tue, si premissis ueritas suffragatur, cassandi electionem huiusmodi, non obstante contradictione uel appellatione qualibet, liberam tibi concedimus auctoritate apostolica facultatem. Preterea quia, sicut tua nobis insinuatio patefecit, quidam miles de melioribus ipsius loci tibi fideliter astitit in persecutione quam tibi et Ecclesie  tue alii faciebant, propter quod incurrit odium uicinorum, damna plurima est perpessus, cuius filio, scholari scilicet bone indolis, ut testaris, in Ecclesia casalensi desideras prouidere; uolentes, quantum cum Deo possumus, tue fraternitati deferre, ut scholarem ipsum in Ecclesia memorata, sublato contradictionis et appellationis obstaculo, instituere ualeas auctoritate tibi presentium indulgemus.

Datum Laterani, III Idus Decembris.



CCXLII. uERCELLENSI EPISCOPO. Ut decime ab omnibus persoluantur.

 Tua nobis fraternitas intimauit quod quidam  laici tue diecesis et alii plures episcopatuum adiacentium, decimas Ecclesiis et clericis tuis peruersis machinationibus subtrahere moliuntur et concepte peruersitatis audaciam non curant satisfactione debita emendare. Quidam enim ex eis semen et sumptus qui fuerint in agricultura primitus deducendos et de residuo impendendam esse decimam asseuerant. Alii uero de portione fructuum, quam a colonis accipiunt, partem decime separantes, eam capellanis suis, uel aliis clericis seu Ecclesiis, aut etiam pauperibus conferunt, uel in usus alios pro sua uoluntate conuertunt. Nonnulli clericorum uitam tanquam abominabilem detestantes, decimas eis ob hoc subtrahere non uerentur. Quidam insuper asserentes se possessiones et omnia iura sua cum omni  honore atque districto per imperialem concessionem adeptos, decimas sub huiusmodi generalitate detinere presumunt. Occasione preterea ueteris decimationis quam asserunt sibi concessam, aliqui decimas noualium sibi non metuunt usurpare. uerum si ad eum a quo bona cuncta procedunt assertores huiusmodi debitum respectum haberent, ius ecclesiasticum diminuere non contenderent, nec decimas, que tributa sunt egentium animarum, presumerent detinere. Cum enim Deus, cuius est terra et plenitudo eius orbis terrarum et uniuersi qui habitant in ea, deterioris conditionis esse non debeat quam dominus temporalis, cuius statutum debitum de terris quas exhibet aliis excolendas, non quidem deductis sumptibus aut semine separato, necessarium  esse dignoscitur cum integritate persolui, nimis profecto uidetur iniquum si decime, quas Deus in signum uniuersalis dominii sibi reddi precepit, suas esse decimas et primitias asseuerans, occasione premissa uel excogitata magis fraude diminui forte ualerent. Cumque Deo debita sit solutio decimarum, in tantum ut ad eas clericis exhibendas, quibus eas ipse pro suo cultu concessit, laici, si moniti forte noluerint, ecclesiastica sint districtione cogendi, pretextu nequitie clericorum nequeunt eas aliis, nisi quibus ex mandato diuino debentur, pro sue uoluntatis arbitrio erogare, cum nulli sit licitum aliena cuicunque concedere preter domini uoluntatem, quanquam per sollicitudinem officii pastoralis clerici  sint a sua nequitia cercendi; et cum de cunctis omnino prouentibus decime sint reddende, sicut colonus de parte fructuum que sibi remanet ratione culture, sic et dominus de portione quam percipit ratione terre, decimam reddere sine diminutione tenetur. Porro cum laicis nulla sit de spiritualibus rebus concedendi uel disponendi attributa facultas, imperialis concessio, quantumcunque generaliter fiat, neminem potest a solutione decimarum eximere, que diuina constitutione debentur, nec occasione decimationis antique, licet in feudum concesse, decime sunt noualium usurpande, cum in talibus non sit extendenda licentia, sed potius restringenda. Quoniam igitur pati nolumus nec debemus ut Ecclesiarum et clericorum iura presumptione qualibet  minuantur, fraternitati tue auctoritate presentium indulgemus quatenus omnes qui ratione personarum aut etiam prediorum decimas Ecclesiis et clericis tue diecesis exhibere tenentur, ad eas cum integritate reddendas sublato appellationis obstaculo auctoritate apostolica per excommunicationis uel interdicti sententiam compellendi liberam habeas facultatem. Preterea ut clericos tue diecesis, de quibus fuerit in auditorio tuo querela proposita, de decimis antedictis et fructibus perceptis ex eis ad plenam sub tuo examine iustitiam faciendam compellere ualeas, non obstante appellationis obiectu interposite in elusionem ecclesiastice discipline, deuotioni tue presentis scripti pagina duximus indulgendum. Decernimus ergo, etc., hanc paginam  nostre concessionis, etc.



CCXLIII. CANTUARIENSI ARCHIEPISCOPO, EPISCOPO LONDONIENSI, ET MAGISTRO W. DE SUMERCOTE CANONICO LINCOLNIENSI. De pena illius qui in iudicem apostolicum manus uiolentas iniecit.

Dilectus filius magister B. clericus in nostra presentia constitutus sua nobis conquestione monstrauit quod, cum causa que inter ipsum et R. clericum uertitur super uicaria Ecclesie de Heminton, qua fuerat contra iustitiam spoliatus, a bone memorie C. papa predecessore nostro dilectis filiis Fordensi  abbati, archidiacono Dorsete et magistro T. canonico Wellensi, sicut iidem iudices suis nobis litteris intimarunt, commissa fuisset et pro ipso magistro B. sententia promulgata, idem R. clericus in annis etiam nunc minoribus constitutus, prout in eisdem continetur litteris, procurauit quod ad dictos iudices preceptum regium emanaret ne mandatum apostolicum adimplerent. Sed ipsi magis placere Deo quam hominibus cupientes, id facere noluerunt. Quapropter tam iudices quam magister antedictus rebus propriis iussi sunt spoliari. Sed pater prefati R. et Ecclesiam incastellare presumpsit, et quominus prefatus Fordensis abbas sententiam auctoritate apostolica promulgatam exsecutioni mandaret, per uiolentiam impedire, quam adhuc detinere dicitur  occupatam; et quod grauius est, ipse ac pater eius manus in dictum abbatem fecerunt iniici uiolentas; quapropter in eos fuit ab eisdem iudicibus excommunicationis sententia promulgata. Processu uero temporis idem R. ad dilectos filios abbatem de Garrera et coniudices suos, sepedicto magistro B. certa ratione suspectos, cum ad eos sine periculo mortis accedere non ualeret, litteras impetrauit: per quas asserens litteras falsas fuisse antedictis iudicibus destinatas , quod ab eis legitime factum fuerat nitebantur in irritum reuocare. Licet autem falsitatis uitium acerrime persequamur, ne tamen ex hoc pena innocentibus infligatur, discretioni uestre per apostolica scripta precipiendo mandamus quatenus  omni contradictione et appellatione cessante memoratam sententiam exsequi minime postponatis; contradictores, si qui fuerint, uel rebelles ut a sua presumptione desistant, per excommunicationis sententiam compescentes; in irritum etiam reducentes quidquid, obtentu predictarum litterarum ad dictos abbatem de Garrera et eius coniudices directarum, in preiudicium sepedicti magistri B. inueneritis immutatum. Illos uero qui manus in dictum abbatem temerarias iniecerunt uel etiam iniici preceperunt tandiu excommunicatos publice nuntietis et faciatis ab omnibus arctius euitari, donec passo iniuriam satisfecerint competenter, etc. usque absoluendi. Sic autem diligenter que premisimus exsequi studeatis, quod uigilantiam uestram possimus  propterea commendare, nec super his ad nos ulterius questio perferatur. Quod si fieret, graue nobis existeret et molestum. Quod si omnes, etc., duo uestrum, etc.



CCXLIu. ADRIANO ULTRASYLuANENSI EPISCOPO. A sententia et re iudicata non appellatur quidem, sed iudex suspectus semper recusari potest. 

Quoniam ea que per ordinem iudicialis examinis rationabiliter sunt decisa, nulla debent temeritate rescindi, sed perpetue stabilitatis robore confirmari, presentium litterarum auctoritate statuimus ut si aliquod scriptum contra sententiam que contra Flandrenses sacerdotes, qui positi sunt in terra  Sancti Michelis quondam decimali, super iure parochiali pro te lata est, per subreptionem appareat impetratum, uiribus careat et tuis inposterum rationibus non obsistat. Illud quoque decernimus et per presentes tibi litteras indulgemus ut, si uenerabilis frater noster Strigoniensis archiepiscopus uel Gibiniensis prepositus, aut ipsi Flandrenses presbyteri, preter conscientiam tuam et procuratoris tui in grauamen tuum iudices aliquos impetrauerint, quos uel habeas aduersarios uel manifeste possis probare suspectos, ad recusandum illos liceat tibi sedem apostolicam appellare, etiamsi in commissionis litteris appellationis sit remedium interclusum.

 Datum Laterani, XIX Kal. Ianuarii.



CCXLu. CLERO, MILITIBUS, ET POPULO CAPUANIS. De negotio regni Sicilie. 

Inter innumeras sollicitudines nostras, quantum ad occupationes mundanas, illam quasi precipuam reputamus quam de prouisione regni Sicilie concepimus et tenemus; cum preter debitum officii pastoralis, et iure dominii et ratione balii dignoscatur ad nos eius prouisio specialiter pertinere. Ut autem propositum nostrum euidentius prodeat in effectum, licet hactenus non sine multis anxietatibus et expensis tam spiritualiter quam temporaliter  ad defensionem eius intenderimus diligenter, et per Dei gratiam profecerimus, ecce nunc ad contritionem hostium et defensionem fidelium, ad exercendam iustitiam et pacem seruandam uices nostras, quas per nos ipsos nondum possumus presentialiter exercere, dilecto filio nostro C. tituli Sancti Laurentii in Lucina presbytero cardinali, uiro nobili, prouido et honesto, quem inter fratres nostros speciali caritate diligimus, duximus committendas: quas ut melius possit implere, uenerabiles fratres nostros Neapolitan. et Tarentin. archiepiscopos (quorum fidem et discretionem in multis sumus experti [, et dilectos filios Iacobum marescalcum nostrum, et Odonem de Palumbaria,  uiros nobiles et prudentes, linea nobis consanguinitatis astrictos, ei super exsecutione balii duximus adiungendos, cum eis et per eos necessarium destinantes auxilium et presidium opportunum; sperantes in eo qui non deserit sperantes in se quod dummodo studeatis eis, sicut debetis, intendere, fructum facient exoptatum. Quia uero per opera potius quam per uerba uos ad deuotionem sedis apostolice et fidelitatem regie celsitudinis necnon et regni defensionem amplius inducere disposuimus et fortius confirmare, remota prolixitate sermonum, cum tempus agendi sit potius quam loquendi, uniuersitatem uestram monemus attentius et sub debito iuramenti quod nobis prestitistis de balio, districte precipimus quatenus eis, sicut  uicariis nostris, plenissime intendatis; ita quod uestro studio suffragante, per eorum industriam tempestate sedata, diu desiderata tranquillitas reducatur. Ut autem temporalis potestas per spiritualem auctoritatem efficacius adiuuetur, cum simul omnibus uices balii committamus, predicto cardinali etiam legationis officium per totum regnum Sicilie duximus concedendum; uolentes pariter et mandantes ut quidquid omnes simul aut aliqui uel aliquis eorum cum ipso, super administratione temporali statuerint ad honorem et profectum apostolice sedis et regie celsitudinis, recipiatur ab omnibus et seruetur. Quidquid autem ipse super administratione temporali decreuerit, plenam obtineat  firmitatem.

Datum Laterani.

In eumdem modum archiepiscopo, clero, militibus et populo Tranensibus; archiepiscopo, clero, militibus et populo Cusentinis; episcopo, clero, militibus et populo Melfien.; episcopo, clero, militibus et populo Florentin.; episcopo, clero, militibus et populo Cupersanen.; clero, militibus et populo Casalis Noui; clero, militibus et populo Sancti Seueri; episcopo, clero, militibus et populo Ciuitaten.; episcopo, clero, militibus et populo Polinianen.; clero, militibus et populo de Baroli; episcopo, clero, militibus et populo Treuentin.; archiepiscopo, clero, militibus et populo Acherontin.; episcopo, clero, militibus et populo  Salpen; episcopo, clero, militibus et populo Theatin.; episcopo, clero, militibus et populo Bitetten.; episcopo, clero, militibus et populo Asculan.; archiepiscopo, clero, baronibus, militibus et populo Hydrontin.; episcopo, clero, militibus et populo Iucenacien. Iuuenacien.; episcopo, clero, militibus et populo Botentin.; episcopo, clero, militibus et populo Andren.; episcopo, clero, militibus et populo Licien.; episcopo, clero, militibus et populo Riuellen.; episcopo, clero, militibus et populo Auersan.; episcopo, clero, militibus, et populo uestan.; clero, militibus et populo de Fogia; episcopo, clero, militibus, et populo Rapollen.; archiepiscopo, clero, militibus et populo Baren.; clero, militibus et populo Tarentin.; clero, militibus, et populo Montis Corbin.; archiepiscopo,  clero, militibus et populo Regin.; episcopo, clero, militibus et populo Manturanen.; episcopo, clero militibus et populo Monopolitan.; episcopo, clero, militibus et populo uenusin.; episcopo, clero, militibus et populo Potentin.; clero, militibus et populo Brundusin.; episcopo, clero, militibus et populo Baianen.; clero, militibus et populo Alarinen.; episcopo, militibus et populo Termulan.; archiepiscopo, clero, militibus et populo Surrentin.; episcopo, clero, militibus et populo Policastren.; episcopo, clero, militibus et populo Neocastren.; episcopo, clero, militibus et populo Auellinen.; clero, militibus et populo Neapolitan.; archiepiscopo, clero, militibus et populo Sipontin.; episcopo, clero, militibus et populo Scalen.; clero, militibus et populo Troian.; episcopo, clero,  militibus et populo Cassanen.; clero, militibus et populo Gargan.; comitibus, baronibus, iustitiariis et uniuersis populis per regnum Sicilie constitutis; archiepiscopis, episcopis et ceteris Ecclesiarum prelatis et uniuersis clericis per regnum Sicilie constitutis.



CCXLuI. CANONICIS BRUNDUSINIS ET UNIuERSO CLERO BRUNDUSINAE DIeCESIS. Ut electo suo, qui sese apud pontificem de obiectis criminibus purgarat, obtemperent. 

Nuntios uestros et litteras, filii canonici, sepe recepimus, per quas uenerabili fratri nostro electo uestro multa et grauia obiecta fuerunt; propter  quod ipsum aliquanto tempore apud sedem apostolicam detinuimus, exspectantes si forte aliquis qui uellet prosequi accusationes aduersus eum propositas compareret. Cumque post diutinam exspectationem nullus apparuisset in nostra presentia qui contra ipsum in accusatione procederet, licet quosdam uestrum acceperimus usque Beneuentum uenisse, sed propter uiarum discrimina non potuisse transire, et ipse de iniusta eiectione sua coram nobis pluries querimoniam replicasset et in locum suum restitui postularet instanter: tandem pro eo dilecti filii capitulum et uniuersus clerus Horitan. suas nobis litteras destinarunt, ipsum uelut episcopum suum remitti postulantes ad ecclesiam Horitan. cum plenitudine potestatis; et nobis  etiam humiliter supplicarunt ut daremus in mandatis eidem quod dignitates et iura Ecclesie Horitan. illibata conseruans, in ea chrisma conficiat et clericorum ordinationes necnon et solemnes festiuitates ibidem non postponat alterna uicissitudine celebrare. In qua petitione Horitane Ecclesie nequaquam duximus annuendum, imo eam prorsus decreuimus repellandam, cum statum possessionis Ecclesie Brundusine sine cognitione nolimus per alicuius astutiam immutari. uerum quoniam querelas prefati electi sepius iteratas nequiuimus sur dis auribus pertransire, tam ei quam Ecclesie Brundusine, prout iustitie tenor expostulat, prouidere uolentes, uniuersitati uestre per apostolica scripta mandamus quatenus, eo reducto in eum  statum in quo erat quando recessit ab Ecclesia Brundusina, ei aut procuratori suo de pontificalibus iustitiis plene respondere curetis et ipsi, tanquam pastori uestro, deuote atque humiliter obedire; ut cum destitutus ante restitutionem iuxta legitimas et canonicas sanctiones accusari non debeat, ne status tam Ecclesie quam persone sine periculo diutius maneat in suspenso, restitutione premissa, si quis uoluerit et ualuerit, in accusationem ipsius recte procedat; super quo tam uobis quam ipsi Dominicam qua cantatur Letare Hierusalem proxime uenturam terminum assignamus. Noueritis autem nos uenerabili fratri nostro Cupersanensi episcopo in mandatis dedisse ut si uos iuxta mandatum nostrum ei nolueritis obedire, uos ad hoc per censuram  ecclesiasticam, appellatione remota, compellat.

Datum Laterani, XuI Kal. Ianuarii.

Illi scriptum est super hoc.



CCXLuII CAPITULO ET CLERO HORITANENSI. 

Nuntios, etc., usque ad uerbum obedire. Ideoque uniuersitati uestre per apostolica scripta mandamus quatenus ei iura pontificalia, debitam etiam reuerentiam et obedientiam, sicut prelato uestro, exhibere minime postponatis. Noueritis autem nos, etc., ut supra.

 Datum, ut supra.



CCXLuIII. MAGISTRO HENRICO ARCHIDIACONO CLUSIENSI. 

Iustis petentium desideriis, etc., usque ad uerbum assensu, personam tuam cum omnibus bonis tam ecclesiasticis quam mundanis, etc., usque ad uerbum suscipimus. Specialiter autem archidiaconatum Clusiensem cum omnibus pertinentiis suis, sicut illum iuste possides et quiete, deuotioni tue auctoritate apostolica confirmamus, etc. Nulli ergo, etc. Si quis autem, etc.

Datum Laterani, XuIII Kal. Ianuarii.



CCXLIX. HILARIO ARCHIDIACONO DE QUIZ.


Cum a nobis petitur quod iustum est, etc., archidiaconatum de Quiz cum omnibus pertinentiis suis, sicut ipsum iuste possides et quiete, etc., ut supra. Nulli ergo, etc.



CCL. MAGISTRO HENRICO CANONICO ECCLESIAE SANCTAE MICHAELIS ULTRASYLuANENSIS. 

Cum a nobis petitur, etc., usque ad uerbum annuentes, prebendam ecclesie Sancti Michelis Ultrasyluanen. cum omnibus pertinentiis suis, sicut eam iuste et quiete possides, auctoritate tibi apostolica confirmamus et presentis scripti patrocinio  communimus. Nulli ergo, etc. Si quis autem, etc.

Datum Laterani, XuIII Kal. Ianuarii.



CCLI. ILLUSTRI REGI FRANCORUM. Ut regi Hierosolymitano contra Sarracenos auxilia mittat et Grecorum imperatori scribat ut ab intestinis contra Christianos bellis abstineat.

Nuper ad nos carissimus in Christo filius noster A. rex Hierosolymitanorum illustris suos cum litteris nuntios destinauit, per quos miserias et necessitates terre Orientalis, que grauiores et plures sunt solito, nobis exposuit, et festinatum subsidium postulauit. Cum enim pauci sint ibi ad custodiam terre relicti, que fere nunc tota peccatis exigentibus est uiris et uiribus spoliata, nisi eis fuerit  cito subuentum, tam terre quam populi periculum formidatur, quod ex discordia Sarracenorum, qui seipsos impugnant, uidetur Dominus hactenus misericorditer impedisse. Si uero antequam redeant ad concordiam, congruum subsidium mitteretur, speratur pro certo quod facile posset hoc tempore Hierosolymitana prouincia liberari. Sin autem prius redierint ad concordiam quam subsidium destinetur, timetur ab omnibus quod residuum terre de facili debeant obtinere. Monemus igitur serenitatem regiam et exhortamur in Domino, et in remissionem iniungimus peccatorum quatenus sicut Christianissimus princeps, cuius obsequium iehsu Christus in tanta necessitate requirit, ad subsidium  terre sancte diligenter ac potenter intendens, uniuersos crucesignatos de terra tua transfretare non solum moneas sed compellas, et tu ipse ad defensionem terre ipsius competentem in expensis tuis dirigas numerum bellatorum, quasi decimas saltem Christo persoluens, ita quod ex hoc diuinam gratiam possis plenius promereri. Quod si forsan multitudo in breui transfretare non poterit, aliquot saltem milites armis, equis et aliis bene muniti quam citius dirigantur, qui in eius defensione usque ad aliorum aduentum humiliter et deuote persistant et eam ab incursu hostium tueantur. Considera, fili carissime, considera diligenter, quod si rex aliquis temporalis de terra sue  dominationis eiectus, in captiuitatem forsitan deueniret, nisi uassalli eius pro liberatione regia non solum res suas exponerent sed personas, nonne cum restitueretur pristine libertati et acciperet tempus iustitiam iudicandi, infideles eos et proditores regios et uelut lese maiestatis reos damnabiles reputaret et quosdam eorum damnaret suspendio, quosdam mucrone feriret et excogitaret etiam mortis hactenus inexcogitata tormenta quibus malos male perderet, et in bona eorum fideles aliquos subrogaret? Nonne similiter iehsu Christus Rex regum et Dominus dominantium, cuius te seruum esse non negas, qui et corpus et animam tibi contulit, qui te suo sanguine pretioso redemit, qui regnum tibi concessit, qui et uiuere tibi contulit et  moueri, et uniuersa que habes bona donauit, cum nichil habeas quod de ipsius munere acceperis, de ingratitudinis uitio et uelut infidelitatis crimine te damnaret, si ei eiecto de terra quam pretio sui sanguinis comparauit et a Sarracenis in salutifere crucis ligno quasi captiuo detento negligeres subuenire? Cum etiamsi quondam ei tam in te quam in tuis potenter subueneris, quia tamen nondum est liberatus et omnia bona que habes, ipsius possideas dono collata, in districto nouissime discussionis examine, quando reddet unicuique secundum opera sua, te coram eo non posses aliquatenus excusare, nisi ei curaueris in tante necessitatis articulo subuenire. Mittimus autem ad te nuntium regis ipsius, qui screnitati tue plenius Orientalis  prouincie necessitates exponat et reddat de omnibus certiorem. Quia uero Constantinopolitanus imperator aduersus eumdem regem procedere occasione Cypri minatur, uel dirigere contra eum exercitum copiosum, et uires eiusdem regis non suppetunt ad defensionem Hierosolymitane prouincie, nedum quod eidem imperatori ualeat obuiare; uolumus nichilominus et monemus quatenus eidem imperatori litteras tuas sub eo tenore transmittas, ut in hoc articulo tempestatis et necessitate totius populi Christiani non molestet regem eumdem, cui deberet potius subuenire. Addas etiam, quod si super hoc preces tuas duxerit audiendas, apud nos precibus instare curabis ut ei faciamus iustitiam  exhiberi et tu nichilominus partes tuas efficaciter interponas. Nos etiam ad eumdem imperatorem propter hoc specialiter curauimus nuntium destinare.

In eumdem fere modum scriptum est super hoc illustri regi Anglorum.





CCLII. LITTERAE LEONIS REGIS ARMENIORUM AD PAPAM INNOCENTIUM. Apostolicum auxilium implorat.

 Reuerendo in Christo Patri et domino INNOCENTIO Dei gratia summo pontifici et uniuersali pape, tanto talique honore dignissimo, LEO per eamdem et Romani imp. gratiam rex Armeniorum,  Romane Ecclesie honorem et excellentiam pro posse promouens, grata seruitia et pedum oscula.

Quoniam sedes apostolica omnium pene pulsantium necessitatibus occurrit, ab omnibus filiis pro defensione domus Isrel labores et sudores patientibus tanquam ad materne uiscera consolationis concurritur, ut ab ea lac paruulis, solidus cibus ablactatis pro necessitate ministretur cuiusque. Unde nos in remotis partibus ab inimicis crucis circumuallati, pro honore sancte Romane Ecclesie totiusque Christianitatis contra barbaricas nationes contendentes, ad pedes sanctitatis uestre recurrimus, rogantes et deprecantes ut secundum iuris tenorem precibus et petitionibus nostris aures misericordie porrigere dignemini. Restat utique ut cause nostre  seriem per singula paternitati uestre patefaciamus. Credimus enim uestram non latere notitiam Raymundum filium illustris principis Antiochie, maiorem natu Alizam neptem nostram diuina disponente clementia sibi in uxorem duxisse et ex ea filium nomine Rupinum genuisse, quem in honore Dei uenerabilis Maguntinus archiepiscopus baptizauit. Contigit nempe peccatis exigentibus, quod dolendo dicimus, ipsum Raymundum uiam uniuerse carnis ingredi. Sed ante decessum, dum in sua bona erat memoria, patrem suum nobilissimum principem rogauit ut ius hereditarium sibi pertinens unico filio suo reseruaret. Cuius preces illustris princeps non tradens obliuioni, nepotem suum Rupinum, filium Elidis neptis nostre, coram se adduci fecit et circumastantibus  omnibus baronibus et quampluribus aliis ad hoc specialiter conuocatis, manifestauit et confirmauit pretaxatum Raymundum suum in plena curia esse heredem legitimum; dehinc conuersus ad nepotem suum, similiter coram omnibus circumastantibus affirmauit ipsum iure hereditatio sibi debere succedere. Unde in sua memoria et sua bona uoluntate ab omnibus hominibus suis ligiis, tactis sacrosanctis Euangeliis et cruce Dominica, eidem nepoti suo iurari et ligium hominium fieri fecit, salua tamen fidelitate sua quoad uixerit. Post hec ipsum puerum de Antiochia et toto principatu saisiuit: quod manifestius patet per priuilegium sigillo principali munitum, unde ad audientie uestre pietatem  transcriptum mittimus. Hac etiam de causa pristine amicitie inter nos et principem diuina mediante clementia sunt renouate, ueteresque inimicitie, per quas patrie ruinam et personarum et rerum iacturam formidabamus, post terga sunt reposite. His ita peractis, ecce comes Tripolitanus, magister et conuentus Templi, magister et conuentus Hospitalis, Antiochiam uenerunt, nos ei terram nostram expugnare et pro posse ledere premeditati. Contra quorum nequissimam presumptionem de Deo confidentes, qui nunquam in se sperantes deserit, collectis animi uiribus uiriliter resistendo nos murum opposuimus; atque in hunc modum per tres menses huc illuc deducentes, et blandis uerbis tentantes, a seruitio et defensione domus Isrel nos remouerunt.  Et dum tantis excessibus suis ad regni nostri defensionem opportunitatem non haberemus, quedam incurrimus damna metis et finibus nostris a barbaris irrogata. Post hec uidentes et dolentes Deo defendente nos minime ledere posse, habito consilio cum communia dominum principem R.  exclusere et tam contumeliis minarum quam iniuriis detractorum exasperauerunt Exsulato itaque principe, quidam ficti amici comitis, et pretio et precibus ipsi comiti alligati, populum Antiochie uenenoso instinctu suo subuerterunt, dicentes comitem esse legitimum heredem principis, quod nefas est predicare. Sic autem contra dominum suum, fractis legitimis sacramentis, calcaneum erigentes, nos sperauerunt expugnasse et non modicum lesisse. Super  quibus ad Romanam appellauimus audientiam, ad exsequendum et recipiendum iustitiam sub iuris et equitatoris amatore: quod Antiocheni omnino neglexerunt. In his Templarii, Hospitalarii, a rationis tramite non dissentientes, premissa mala postposuerunt et nobiscum pacem inierunt. Postea congregato exercitu nostro, tandiu laborauimus inuigilantes, quoad usque principem in principali sede sua sedere et in ciuitatem suam honorifice recipi cognouimus. Ad hec, presentium latorem R. de Margat nomine, fidelem et dilectum nostrum militem, ad pedes sanctitatis uestre dirigimus, rogantes et deprecantes ut eum nostri contemplatione in cunctis agendis nostris recommendatum habeatis et quidquid ex parte nostra dixerit tam de negotiis et persecutionibus  totius patrie quam de nostris, credere non dubitetis. Igitur uestram suppliciter et flexo genu exposcimus clementiam quatenus ante submersionem Syrie periclitanti manum subsidii porrigere festinetis et causam nepotis principis et nostri iuxta iuris tenorem exsecutioni mancipare non differatis; quatenus ea que ex aduersaria parte minus iuste pullulant, apostolica falce sint resecata; et pars nostra de pietate uestra confidens, per Dei et uestrum auxilium delectabiles exitus matutini et uespere gaudeant reperisse. Cupimus preterea et exoptamus ut extensis in celum manibus, et fusis in monte precibus, uincatur Amalech; quatenus post multa flagella filiorum Isrel, arca Dei liberata  tempore sacerdotii uestri reuertatur in Silo, ubi populus pacificas hostias possit immolare et pro offensionibus suis sacrificio contriti cordis Deum placare. Mittat etiam Saluator et propugnator noster Dauid fidelem in auxilium nostrum, qui numerosa Philistinorum preputia circumcidat et in sortem Isrelitice plebis abducat; quatenus hec terrena Hierusalem non seruiat ut ancilla cum filiis suis, sed supernam, que libera est, imitetur; cuius ciues sunt non tantum qui in hac ualle lacrymarum peregrinantur, sed etiam hi qui ad superne uisionis pacem pertinere merentur. De cetero commendamus sollicitudini uestre reliquias Syrie, que quotidie uestrum exspectant et interpellant subsidium.



CCLIII. LEONI ILLUSTRI REGI ARMENIAE. Respondet epistole superiori. 


 Ei a quo est omne datum optimum et omne donum perfectum, qui corda principum habet in manu sua et a quo est omnis potestas, quas possumus gratiarum referimus actiones quod te usque adeo in deuotione apostolice sedis radicauit, ut non solum in spiritualibus, sed in temporalibus etiam ad auxilium Ecclesie Romane recurras et in tuendis iustitiis tuis per appellationem interpositam opem eius implores. ueniens enim ad apostolicam sedem dilectus filius nobilis uir Robertus de Margato miles nuntius tuus plene nobis exposuit tue deuotionis  affectum et regie serenitatis litteras nobis obtulit continentes quod cum R. primogenitus quondam filius nobilis uiri R. principis Antiocheni A. neptem tuam duxerit in uxorem, ex ea mascula prole suscepta, dum ageret in extremis, eidem principi supplicauit ut successionem que ipsi iure hereditario competebat, Rupino unico eius filio conseruaret. Qui post mortem filii non immemor precum eius, conuocatis ligiis hominibus suis, quod dictus Raymundus legitimus fuisset heres ipsius, et post mortem eius Rupinus, predicti Raymundi filius, ipsius principis legitimus heres esset, publice recognouit, et ei ab uniuersis hominibus suis, salua fidelitate qua ei tenentur, dum uixerit, ligium fecit homagium exhiberi. Deinde quoque predictum Rupinum de ciuitate  Antiochia et toto principatu Antiochiensi tenendo post eius obitum, salua dote I. uxoris ipsius et omnibus donis que fecerat et in posterum est facturus, et dum uixerit totius principatus dominio sibi saluo, saisiuit, et eum Raymundi patris nomine appellauit sicut in litteris ad nos a te transmissis perspeximus contineri. Ceterum nobilis uir comes Tripolitanus, filius principis memorati, moleste ferens se patria hereditate priuari, cum dilectis filiis Hierosolymitanensis Hospitalis et militie Templi magistris te uoluit molestare. Sed quod aduersum te preualere non posset inspiciens, conuersus in principem, fauore Antiochensis communie, filius patrem exclusit et domino suo contumelias presumpsit et  iniurias irrogare. Interea etiam quidam amici Tripolitani comitis corrupti pretio et precibus circumuenti, comitem ipsum legitimum heredem principis asserentes, falsis suggestionibus obtinuerunt a populo ut abiurato quodammodo iuramento priori, eidem comiti hominium exhiberent; propter quod ad sedem apostolicam regia serenitas appellauit et Templariis et Hospitalariis ad cor redeuntibus, principem in sede restituit principali. Licet autem, quantum cum Deo possumus, tue uelimus serenitati deferre, quia tamen in dubiis certum nec uolumus nec debemus proferre iudicium, cum etsi etiam nobis de ueritate constaret, in absentia tamen partis alterius, nondum incepto iudicio, ad sententiam  procedere non possemus, causam ipsam legatorum nostrorum, qui dante Domino in proximo transfretabunt, examini duximus reseruandam; quibus et uerbis et scriptis dabimus firmiter in mandatis ut ipsam diligenter examinent et sine personarum acceptione, preuia ratione decidant, nolentes causam delegare iudicibus qui alterutri partium et tue presertim esse possent de ratione suspecti. Rogamus igitur celsitudinem tuam et exhortamur attentius, ac per apostolica tibi scripta mandamus quatenus communem causam priuate preponens et propriis commodis negotium preferens Crucifixi, quantum in te fuerit pacem ad uniuersos Christianos obseruans, ad defendendam hereditatem Domini et expugnandam barbariem Sarracenorum potenter  intendas, nec ob hoc aduersus comitem uel alium bellum moueas, presertim uiuente principe, qui, sicut in eiusdem litteris continetur, sic nepotem tuum de principatus successione saisiuit ut sibi proprietatem et dominium quoad uiueret retineret. Cum autem ad partes illas legati nostri peruenerint, causam tuam non armis, sed legibus, non gladio uindice, sed iustitia iudice prosequaris. Nos enim eidem comiti per apostolica scripta mandamus ut causa ipsa in suo statu manente, nichil in preiudicium iuris alterius attentare presumat, sed legatorum nostrorum, quibus cognitionem et diffinitionem ipsius duximus committendam, exspectet aduentum. Ad hec, dilectum filium nuntium tuum serenitati regie propensius commendamus, ut de  charo eum habeas de cetero cariorem. Preterea serenitati tue gratiarum referimus actiones quod nos per eumdem nuntium tuum magnifice ac liberaliter uisitasti.

Datum Laterani, XuI Kalend. Ianuarii.



CCLIu. PAGANO ET ARRONI COMITIBUS, UNIuERSIS ALIIS BARONIBUS, MILITIBUS ET POPULO IN REGNO CHARISSIMI IN CHRISTO FILII NOSTRI LEONIS ILLUSTRIS REGIS ARMENIAE CONSTITUTIS. Ut cum suo rege contra Sarracenos fortiter se gerant. 

 Etsi modernis temporibus apostolice sedis receperitis instituta, secundum ea Domino in puritate  cordis ac corporis seruientes; is tamen qui matutinos et uespertinos operarios uinee sue singulorum denariorum mercede remunerat, faciens nouissimos primos et primos nouissimos, brauium uobis largietur eternum, si Catholicam Ecclesiam, sponsam ueri Salomonis, sub cuius capite, secundum quod ipsa protestatur in Canticis canticorum, leua eius et dextra eius ipsam iugiter amplexatur, fueritis humiliter uenerati, et usque adeo uos zelus domus Domini comederit ut ad uindicandam iniuriam Crucifixi et templum et hereditatem eius de paganorum manibus liberandam, et res exposueritis et personas, Christum uobis uitam et mortem lucrum cum Apostolo reputantes. Gaudemus autem  quod etsi noua sitis Ecclesie Romane plantatio, nouitas tamen in uobis uirtutis operatur augmentum, et usque adeo uos reddit in fide feruentes, ut tanto feruentiores, in Christianorum omnium, imo Christi auxilium assurgatis, quanto estis uiciniores hostibus et ex uicinitate melius et scitis et uultis eorum conatibus obuiare. Nos autem de cariss. in Christo filii nostri Leonis Armenie regis illustris sinceritate ac uestra deuotione confisi, ei ad petitionem dilecti filii nobilis uiri R. militis, nuntii eius, in nostre dilectionis indicium, uexillum beati Petri dirigimus, quo in hostes crucis duntaxat utatur et eorum superbiam, suffragantibus apostolorum Principis meritis, Domino concedente conculcet. Monemus igitur uniuersitatem uestram et exhortamur  in Domino, et in remissionem uobis iniungimus peccatorum quatenus ad liberandum funiculum hereditatis Dominice de manibus paganorum, et eorum refrenandam audaciam et barbariem edomandam, cum eodem rege uestro, sicut bene cepitis, potenter et uiriliter intendatis; ut eius sitis remissionis participes quam de Dei omnipotentis et beatorum Petri et Pauli apostolorum eius auctoritate confisi, omnibus transfretantibus indulgemus.

Datum Laterani, XuI Kalend. Ianuarii.

In eumdem fere modum nobilibus uiris Hug. de Tubaria, Rodulpho et Ottoni fratribus.



CCLu. ILLUSTRI REGI ARMENIAE. Transmittit uexillum beati Petri, quo contra crucis inimicos utatur. 


 Et tibi congaudemus et nobis, imo etiam uniuerso populo Christiano, quod eum tibi Dominus inspirauit affectum, ut apostolice sedis instituta deuote reciperes et precepta fideliter obseruares et contra inimicos crucis propositum illud assumeres ut in eos uindicare cupias iniuriam Crucifixi et hereditatem eius de ipsorum manibus liberare. Nos igitur de tue deuotionis sinceritate confisi, ad petitionem dilecti filii Roberti de Margat militis, nuntii tui, in nostre dilectionis indicium, uexillum beati Petri tue serenitati dirigimus, quo  in hostes crucis duntaxat utaris et eorum studeas contumaciam, cum Dei auxilio, suffragantibus apostolorum Principis meritis, refrenare.

Datum Laterani XuI Kal. Ianuarii.



CCCuI. UNIuERSO POPULO CASTELLAN. CIuITATIS. Concedit rectorem iuxta ciuium postulata. 

Dilectos filios nobiles uiros nuntios uestros ad sedem apostolicam uenientes benigne recepimus, dilectum filium nobilem uirum I. prefecti concedi uobis postulantes humiliter in rectorem. Cum igitur tam de ipsius quam eius patris industria non modicum confidamus, utpote cui uniuersum fere  apostolice sedis patrimonium in partibus ipsis duximus committendum, petitionem uestram libenter admisimus, et eum uobis in rectorem duximus concedendum, dummodo communiter ab uniuersitate populi postuletur.

Datum Laterani, XI Kalend. Ianuarii.



CCLuII. PATRIARCHAE HIEROSOLYMITAN. ET TYRENSI ARCHIEPISCOPO ET ACONENSI EPISCOPO. Ut iniuste latam excommunicationis sententiam rescindant, temereque excommunicantem episcopum puniant. 

Cum olim uenerabilis frater noster Tiberiadensis episcopus suam nostro transmisisset apostolatui  questionem, quod dilecti filii magister et fratres militie Templi mille trecentos bisantios et alia quedam bona Tiberiadensis Ecclesie, que predecessor ipsius apud quosdam fratres Templi deposuerat, detinerent et ei reddere denegarent, ipsis per scripta nostra mandauimus ut eidem episcopo depositum illud, si premissis suffragaretur ueritas, non postponerent resignare; uenerabilibus fratribus nostris Sidoniensi et Bibliensi episcopis dantes firmiter in mandatis ut ipsi eos ad hoc ueritate cognita per censuram ecclesiasticam compellere non tardarent. uerum, sicut predicti magister et fratres militie Templi, tam per litteras suas quam per quosdam fratrum suorum, quos ad nostram presentiam direxerunt, non sine multo  dolore nobis intimare curarunt, prefatus Sidoniensis episcopus commissionis nostre tenorem transgrediens, cum ipsi de terra Antiochie, ubi pro guerra que erat inter dilectos filios nobilem uirum principem Antiochiensem et dominum Alapie fuerant aliquandiu commorati, redirent et quadam die Martis applicuissent ad ciuitatem Tyrensem, eis sequentem diem Iouis terminum assignauit, quo in eius presentia prefato Tiberiadensi episcopo accederent de deposito responsuri. Quia uero pro aliis negotiis imminentibus prefatus magister diei prefixe non poterat interesse, duos de fratribus suis uiros idoneos, pro eodem negotio dereliquit; qui ad diem statutam coram eodem  episcopo uenientes, dixerunt se paratos esse prelibato Tiberiadensi episcopo, si contra eos uellet proponere, iuxta tenorem mandati apostolici respondere; et licet prefatus Bibliensis episcopus coniudex suus absens existeret, ipsi tamen uolebant firmiter obseruare sententiam quam idem Sidoniensis episcopus, auditis utriusque partis rationibus, super eadem causa duceret legitime promulgandam. Hoc autem audito, idem episcopus modestia pontificali neglecta, suo absente coniudice, nullis auditis rationibus, in multorum presentia dixit in impetu: Nisi uos usque ad proximam diem Dominicam supradictos bisantios reddideritis, auctoritate Dei Patris et omnium sanctorum magistrum  uestrum et omnes fratres domus Templi citra et ultra mare nec non et participes atque amicos eiusdem, uinculo excommunicationis innodo. Ceterum cum sequenti sexta feria prenominati duo fratres, qui apud Tyrum pro causa predicta remanserant, cum festinatione adiissent Acon et que gesta erant per antedictum episcopum per ordinem enarrassent, ipse magister cum fratribus ad te, frater patriarcha, continuo accesserunt et tecum de illo negotio diligentius pertractantes, de tuo tandem consilio cum prefato Tiberiadensi episcopo amicabiliter curauerunt componere, ad maius scandalum euitandum. Sed prefatus Sidoniensis episcopus sequenti dia Dominica, post compositionem peractam, ecclesiam Sancte Crucis Tyrensem ingressus,  post generalem processionem coram omni clero et populo qui astabat, accensis candelis, ipsum magistrum nominatim et omnes fratres Templi citra et ultra mare, nec non et amicos et participes domus, sententia excommunicationis astrinxit. Quod fratres postmodum audientes, tantam illatam eis iniuriam sic ad animum reuocarunt, quod fere assumpte religionis propositum relinquere uoluerunt, et relicta Hierosolymitana prouincia, disponebant ad propria remeare. Sed in eo tandem ponentes fiduciam cui promiserant toto uite sue tempore deseruire, suasione tam tua quam aliorum uirorum prudentium, ad ipsius terre custodiam remanserunt, a nobis uindictam de illata eis iniuria postulantes. uerum cum non sibi soli  causa eadem fuerit delegata, sed habuerit prefatus Sidoniensis episcopus in commissione collegam, nec in ea fuerit expressum quod si ambo interesse non possent, alter nichilominus mandatum apostolicum adimpleret, non poterat sine illo procedere ad illam uel aliam sententiam proferendam. Item etsi ei uices suas in hac parte coniudex alius commisisset, uel etiam partes spontanee post commissionem nostram suum subiissent examen, ipse tamen non debuit sine cause cognitione procedere; presertim cum in forma commissionis contineretur expressum quod si premissis suffragaretur ueritas, magistrum et fratres ad restitutionem depositi per censuram ecclesiasticam appellatione remota compellere non  tardarent, et ipsi fratres, qui apud Tyrum pro negotio remanserant prelibato, sententiam eiusdem episcopi, quam auditis utriusque partis rationibus duceret legitime promulgandam, tunc demum se dixerint seruaturos. Preterea, cum multi fratrum militie Templi tam circa quam ultra mare consistant, qui super ipso deposito sunt penitus sine culpa, profecto talis excommunicatio non solum indiscreta fuit, sed etiam effrenata, qua ligare uoluit innocentes, et nos etiam ac fratres nostros iuxta formam uerborum uisus est inclusisse, qui sumus eiusdem domus participes et amici. Rursus, postquam controuersia sepedicta amicabili fuerat compositione sopita, deuiauit omnino; quod etiam aduersario per suas litteras prohibente processit ad  sententiam proferendam, cum boni iudicis sit lites minuere, non augere. Ad hec, cum predicti fratres assidue multis laboribus et periculis se opponant pro seruitio Iesu Christi, si etiam magister aut procuratores inuenti fuissent culpabiles, non tamen fuissent ita generaliter omnes excommunicationis sententia feriendi. Cum igitur, si premissa ueritate nituntur, sepedictus episcopus uel de grandi fatuitate uel de graui malignitate sit animaduersione debita castigandus, fraternitati uestre per apostolica scripta mandamus atque precipimus quatenus, inquisita diligentius ueritate, si uobis constiterit eumdem episcopum, ut predictum est, prefatam sententiam protulisse, uos eum auctoritate nostra, sublato appellationis obstaculo, ab exsecutione pontificalis officii tandiu faciatis  manere suspensum, donec a nobis indulgentiam consequatur; ut qui fuit stultus in culpa, sapiens efficiatur in pena. Quod si forte, seruato iuris ordine, preuia ratione processit, quos uobis constiterit excommunicationis sententie subiacere, secundum formam Ecclesie absoluatis, in ipso postmodum negotio legitime processuri. Testes, etc., Quod si omnes, etc., duo uestrum, etc.

Datum Laterani, XuIII Kalend. Ianuarii.



CCLuIII. CLERO ET POPULO CIuITATENSI Ut comitem Theatinum in custodem suum recipiant. 

Per apostolicas litteras uobis dudum recolimus  mandauisse ut . . . quondam Ciuitaten. comite sublato de medio, nobili uiro R. comiti Theatino intenderetis de custodia comitatus, qui propter potentiam et quoniam uicinus est uobis, comitatum ipsius et homines eius potenter poterat defensare. Post hec autem, sicut ex litteris uestris intelleximus, per nuntios uestros, quos ad Panormitanam curiam destinatis, mandatum sub nomine regio recepistis ut nobili uiro P. de Celano, sororio regii cancellarii, tanquam uestro comiti iuraretis. Unde quid super his faciendum esset uobis non immerito dubitastis, igitur, sicut uestra uniuersitas non ignorat, et regis tutela et regni balium ad nos de iure pertineat et dispositioni nostre uos alii iuraueritis obedire, deuotioni uestre per apostolica scripta precipiendo  mandamus quatenus, non obstante mandato contrario , iamdicto comiti Theatino de custodia comitatus unanimiter intendatis; quia licet prefatum nobilem P. uidelicet Celanen. sincero diligamus affectu, et ad honorem et profectum ipsius efficaciter intendamus, ad custodiam tamen et defensionem uestram hoc tempore prenominatum comitem Theatin. necessarium credimus et idoneum reputamus.

Datum III Kal. Ianuarii.



CCLIX. ILLUSTRI REGI ARMENIORUM Ut castrum Gaston Templariis restituat.


Cum ad uindictam malefactorum, laudem uero bonorum, materialem acceperis gladium, non in domesticos fidei, sed hostes crucis potius exerendum, et nuper per Dei gratiam instituta receperis apostolice sedis et promiseris obseruare, non credimus quod in exaudiendis precibus nostris te uelis difficilem exhibere, presertim cum id petimus quod ad pacem pertinet et respicit honestatem, et cum Christianorum commodo in Sarracenorum dispendium redundabit. Ad audientiam siquidem apostolatus nostri peruenit quod cum castrum quod Gaston dicitur, ad domum Militie Templi de iure  pertineat  et fratres eiusdem domus illud olim possederint sine lite, tempore inuasionis terre Orientalis ipsum Sarraceni per uiolentiam occuparunt; quod cum dimisissent postmodum metu regum qui ad partes transfretauerant transmarinas, tu illud habitatore uacuum et custode intrasti, et quasi liberatum de manibus paganorum adhuc detines uelut tuum. Cumque dilecti filii magister et fratres militie Templi cum nuntiis uenerabilis fratris nostri patriarche et illustris principis Antiochensis, Tripolitanensis comitis et totius Antiochensis communie supplicassent ut castrum ipsum Templariis resignares, tu patriarcham ipsum et principem ad communie colloquium citauisti, promittens per nuntios  et litteras tuas quod super facto castelli secundum eorum consilium procedere non tardares, quod non solum, cum ad colloquium uentum esset, noluisti iuxta tenorem facte promissionis implere; imo, sicut dicitur, quorumdam seductus consilio, quod illud in grauamen Antiochie retineres, quod uix credimus, respondisti. Cumque postmodum nuntius tuus ad Romanam Ecclesiam accessisset, castrum ipsum Milonis quondam auunculi tui fuisse proposuit, et te illud de. Sarracenorum manibus liberasse ac respondisse fratribus militie Templi te impetentibus super hoc quod ipsis coram nobis iustitiam exhiberes. Propter quod idem nuntius supplicabat ut nichil contra te non commonitum statuere curaremus. Cum igitur nostre intentionis  existat te, sicut carissimum Ecclesie filium et regem Catholicum, honorare, cum et credamus quod simplices preces nostras uelis efficaciter exaudire, serenitatem regiam rogamus, monemus et exhortamur in Domino, quatenus diuine retributionis obtentu, ob reuerentiam apostolice sedis et nostram, castrum ipsum fratribus militie Templi sine difficultate restituas et permittas ab eis pacifice possideri nec eos super ipso uel aliis ad eos pertinentibus inquietes. Nos enim, si super ipso castro uel aliis aduersus eos aliquid proponere uolueris questionis, in presentia nostra uel legatorum nostrorum, qui, dante Domino, in proximo transfretabunt, tibi faciemus  iustitie plenitudinem exhiberi, dommodo super his que ipsi duxerint proponenda paratus sit eis facere rationem.



CCLX. PRIORI SANCTI uICTORIS, MAGISTRIS L. BONONIEN. ET UBERTO MODOICEN. CANONICIS. De criminibus et purgatione abbatis Pomposiani. 

 Licet Heli summus sacerdos in se ipso bonus existeret, quia tamen filiorum excessus efficaciter non corripuit et in se pariter et in ipsis animaduersionis diuine uindictam excepit, dum filiis eius in bello peremptis, ipse de sella corruens confractis ceruicibus exspirauit. Ad corrigendos ergo subditorum excessus tanto diligentius debet prelatus assurgere,  quanto damnabilius correctionem eorum negligeret: contra quos, ut de notoriis excessibus taceatur, etsi tribus modis procedere possit, per accusationem uidelicet, denuntiationem et inquisitionem ipsorum, ut tamen in omnibus diligens adhibeatur cautela, sicut accusationem legitima precedere debet inscriptio, sic et denuntiationem caritatiua correctio, et inquisitionem clamosa debet insinuatio preuenire. Descendam, inquit Dominus, et uidebo utrum clamorem qui uenit ad me, opere iam compleuerint . Tunc enim clamor peruenit ad prelatum, cum per publicam famam aut insinuationem frequentem subditorum sibi referuntur excessus; et tunc debet descendere et uidere, id est, mittere et inquirere  utrum clamorem ueritas comitetur. Nam iuxta canonicas sanctiones, si quid de quocunque clerico ad aures prelati peruenerit, quod eum iuste possit offendere, non facile credere debet, nec ad uindictam eum res accendere debet incognita; sed coram Ecclesie sue senioribus diligenter est ueritas perscrutanda, ut si rei poposcerit qualitas, canonica districtio culpam feriat delinquentis, non tanquam idem ipse sit actor et iudex, sed quasi fama deferente, uel denuntiante clamore, officii sui debitum exsequatur, eo semper adhibito moderamine, ut iuxta formam iudicii, sententie quoque forma dictetur. Cum igitur de abbate Pomposiano ea nobis frequenter insinuata fuissent que ab honestate regulari nimium dissonabant, inquisitionem eorum uiris prudentibus commisimus faciendam; qui cum  minime processissent, ad iteratum sepe clamorem de communi fratrum nostrorum consilio citauimus ad presentiam nostram abbatem et monachos, ut per nos ipsos causa morbi plenius inquisita, plagam ipsam melius curaremus. Eis igitur ad nostram presentiam accedentibus, quidam ex monachis nobis ipsum abbatem de Simonia, periurio, dilapidatione ac insufficientia detulerunt. Contra quos cum idem abbas exciperet quod denuntiationem huiusmodi fraterna correctio secundum regulam euangelicam non precesserat, et iidem constanter assererent quod correctionem huiusmodi premississent; licet  ad id probandum duorum monachorum iuramenta fuissent exhibita, quia tamen super hoc ipso necdum contendere desistebunt, nos, ut prediximus, frequentibus clamoribus excitati, ex officio nostro uoluimus inquirere de premissis, omnes omnino monachos qui uel cum ipso uel contra ipsum abbatem accesserant, iuramenti uinculo astringentes ut de propositis plene, quam scirent, exponerent ueritatem; quorum depositiones in scriptis redacte cum publicate fuissent, super illis ceperunt multipliciter disputare. Quia uero tum ex assertione monachorum tum ex abbatis confessione cognouimus quod idem abbas non modicam summam pecunie relictam ab . . . predecessore suo totam expenderat et in alia summa maiori monasterium obligarat, nos eum iuxta  canonicas ei legitimas sanctiones propter has et alias presumptiones quasi de dilapidatione suspectum, ab administratione abbatie duximus suspendendum. Et quia per testes Simonia multis modis contra ipsum abbatem uidebatur esse probata, ipse contra testes multas exceptiones opposuit, super quibus multipliciter fuit utrinque disputatum; aliis asserentibus in crimine Simonie, sicut et in crimine lese maiestatis, omnes indifferenter tam infames quam criminosos non solum ad accusandum, sed ad testificandum etiam admittendos, cum ad instar publici criminis et lese maiestatis procedat accusatio Simonie, multis super hoc et legibus et canonibus allegatis; aliis e contrario respondentibus, quod licet  hec duo crimina quantum ad accusationem, quasi paria iudicentur, differunt tamen in multis, cum et alia pena pro uno et alia pro altero inferatur, et inter personas accusatorum et testium sit utique distinguendum, cum non per accusatores sed testes crimina comprobentur, multis nichilominus super hoc et rationibus et argumentis inductis. Ne uero uel innocentie puritas confusa succumberet, uel Simonie prauitas effugeret impunita; nos, equitate pensata, nec omnes exceptiones contra testes oppositas duximus admittendas, nec repellendas duximus uniuersas, sed illas duntaxat probandas admisimus que forte probate, non de zelo iustitie sed de malignitatis fomite procedere uiderentur, conspirationes scilicet et inimicitias capitales. Ceteras autem  exceptiones oppositas, ut furti et adulterii propter immanitatem heresis Simoniace, ad cuius comparationem omnia crimina quasi pro nichilo reputantur, duximus repellendas; quoniam etsi fidem testium debilitarent in aliquo, non tamen euacuarent ex toto, presertim cum alia contigerit adminicula suffragari. Ad probandas ergo exceptiones admissas abbas quoddam protulit instrumentum; ad quod reprobandum cum testes fuissent ex altera parte producti, facultatem sibi petiit indulgeri ut in partibus suis instrumentum huiusmodi comprobaret. Cum ergo iudicantem oporteat cuncta rimari, discretioni uestre, de qua plenam fiduciam obtinemus, per apostolica  scripta precipiendo mandamus quatenus infra sex hebdomadas post susceptionem presentium probationes quas abbas uel procurator ipsius ad probandum solummodo instrumentum, cuius rescriptum [transcriptum] uobis sub bulla nostra transmittimus, uel reprobandum pars altera duxerit exhibendas, diligenti studio recipere procuretis, sub testimonio litterarum uestrarum inclusas eas nobis fideliter destinantes; attentius prouisuri ut uia regia procedentes, nec ad sinistram nec ad dexteram declinetis. Quod si omnes, etc., duo uestrum, etc.

Datum Laterani, Iu Nonas Decembris



CCLXI. ROSANENSI ARCHIEPISCOPO. Ipsi ad certas questiones respondet. 


 Quod super his articulis qui tibi aliquam dubitationem inducunt nostrum ducis consilium requirendum, et ad ea exsequenda que officium postulant pastorale, apostolice sedis procuras auxilium inuocare, sollicitudinem tuam dignis in Domino laudibus commendamus, et postulationibus tuis grato animo respondemus. Significati siquidem nobis quod in diecesi tua pater et filius matrem et filiam, duo cognati duas cognatas, auunculus et nepos duas sorores ducunt in coniuges, et mater et uxor simul baptizant puerum alienum, quidam preterea tue diecesis infra tertium et septimum gradum consanguinitatis se contingentes, matrimonia adinuicem  contrahunt, hoc sibi licere de antiqua consuetudine asserentes. Quidam etiam sacerdotes Latini habent in suis domibus concubinas, et nonnulli aliquas sibi non metuunt desponsare et cum earum aliqua mortua fuerit uel ab aliquo sacerdotum eiecta, confestim aliam introducunt, et in ignominiam clericalis ordinis taliter permanent uxorati. Item abbates et sacerdotes tue diecesis ad synodum tuam uenire renuunt conuocati, dicentes ueniendi ad synodum consuetudinem non habere; et sic iurisdictionem tuam tam in his quam in aliis contemnentes, de rationibus tuis tibi, sicut tenentur, negligunt respondere. Et cum ad monasteria uis accedere, sicut ad tuum dignoscitur officium pertinere, uel sacerdotes super predictis excessibus animaduersione debita  castigare, ipsi appellationis obstaculum interponunt, ut tuam taliter effugiant disciplinam. Ad hec, capellani castelli Rosanensis aliquando matrimonia non coniungenda coniungere et alia non diuidenda diuidere non uerentur, licet ipsi non debeant de matrimoniis iudicare. Super eo igitur quod pater et filius cum mater et filia, et duo cognati cum duabus cognatis, auunculus et nepos cum duabus sororibus contrahunt matrimonia, taliter tibi duximus respondendum, quod licet omnes consanguinei uiri sint affines uxoris, et omnes consanguinei uxoris affines sint uiri, inter consanguineos tamen uiri et consanguineos uxoris ex eorumdem uiri uidelicet et uxoris  coniugio nulla prorsus affinitas est contracta, propter quam inter eos matrimonium debeat impediri. Quamuis etiam uir et uxor alienum puerum teneant in baptismo, nulla tamen inter eosdem uirum et uxorem contrahitur compaternitas, cum una caro sint per copulam coniugalem, et ideo reddere sibi debitum minime prohibentur. Item cum in sacris canonibus gradus sint consanguinitatis distincti et per eosdem inhibitum ut nullus infra septimum gradum consanguinitatis linea attingentem sibi audeat in matrimonium copulare, ne infra gradus eosdem contrahantur debes publice inhibere et presumptores ecclesiastica districtione punire, non obstante consuetudine, que dicenda est potius corruptela. Cum autem sacerdotes Latini nullas sibi possint matrimonialiter  copulare nec illis habere liceat concubinas, ut Latinos presbyteros tue diecesis, qui a te commoniti a sua noluerint presumptione desistere, per suspensionem officiorum et beneficiorum subtractionem ad id compellere ualeas, liberam tibi concedimus auctoritate apostolica facultatem. Similiter etiam abbates et sacerdotes diecesana tibi lege subiectos, qui ad tuam contemnunt synodum uenire uocati, dummodo in ipsa synodo non ducas aliquid statuendum quod forte canonicis obuiet institutis, per censuram ecclesiasticam ad synodum ipsam uenire compellas et debitam tibi reuerentiam et obedientiam exhibere. Capellanis preterea castelli Rosanensis firmiter sub qua conuenit districtione prohibeas ne, sicut non debent, super confirmandis uel  dimittendis matrimoniis exerceant aliquam potestatem. Quod si forte contumaces exstiterint, canonica eos poteris seueritate punire. Cum autem appellatio sit inuenta, non in diffugium opprimentium, sed in refugium oppressorum, auctoritate tibi presentium indulgemus, ut iuxta formam premissam procedere ualeas, non obstante appellationis obiecta, si qua forsan fuerit interposita in elusionem ecclesiastice discipline. Nulli ergo, etc., liceat hanc paginam nostre concessionis infringere, etc.

Datum, ut supra, II Kalend. Ianuarii.



CCLXII. A. uICEDOMINO FIRMANO. Ipsi aliquot prefecturas committit.

 Cum deuotionis affectum, quem habes ad apostolicam sedem et nos ipsos, sicut per legatos nostros, quos in Marchiam misimus, nostro est apostolatui reseratum, in operis exhibitione monstraueris et pro Ecclesie seruitio multis te exposueris laboribus et expensis, fidelitati ac deuotioni tue grata cupimus uicissitudine respondere et petitionibus tuis, quantum cum Deo possumus, assensum gratanter apostolicum impertiri. uolentes igitur te ad nostrum seruitium reddere promptiorem, castrum Montis Sancte Marie, cum curtibus Montis Sancti Petri, Montis Rodaldi, Sancti Ioannis, Podii de Petra, Pertetarie, Pontarioli, Montis Gariuini, Carlassalis et Peratie ad ipsa castra hactenus pertinentibus tibi duximus, donec nobis aut successoribus placuerit,  saluis censibus et procurationibus, committendum; ita tamen quod ea omnia ad fidelitatem et mandatum Ecclesie conserues integra et illesa, nec de eis aliquid alienare presumas.



CCLXIII. MAGISTRO GUIDONI ARCHIPRESBYTERO PLEBIS DE CIuITATE. .

Cum a nobis petitur, etc., usque ad uerbum suscipimus. Specialiter autem archipresbyteratum ipsum, sicut ipsum iuste possides et quiete, auctoritate tibi apostolica confirmamus, etc. Nulli ergo, etc.

Datum Laterani, II Kal. Ianuarii.



CCLXIu. .

 In eumdem modum pro G. clerico. Specialiter autem beneficium quod habes in ecclesia Sancti Mauritii, etc., ut supra.



CCLXu. ABBATI SANCTI uOLDARICI, SCHOLASTICO, ET . . . CUSTODI AUGUSTENSIBUS. Ut dolus illi non prosit qui aliquid a sede apostolica falso impetrasse mentitur.

Ad nostram dudum noueritis audientiam peruenisse quod cum dilectus filius Hermannus clericus in ecclesia de Lerch canonice fuerit institutus et corporalem possessionem per annum et amplius habuerit in quiete, ab Alberto concanonico suo fuit postea beneficio ipso et eius obuentionibus usque ad uiginti marchas ualentibus per uiolentiam spoliatus, in quem  diecesanus episcopus, quoniam super his in presentia sua iuri parere contempsit, excommunicationis sententiam promulgauit, quam per annum et amplius indurata facie sustinuit et contempsit. Unde cum ex hoc clericus spoliatus ablatorum restitutionem obtinere non posset, ad apostolicam sedem accedens, nostras ad uenerabilem fratrem nostrum episcopum et dilectos filios prepositum et decanum Augustenses litteras reportauit ut predictam excommunicationis sententiam, sicut rationabiliter lata erat, facerent auctoritate nostra usque ad condignam satisfactionem inuiolabiliter obseruari; quod, sicut ipsi suis nobis litteris intimarunt, fideliter adimpleuerunt, unde illorum deuotionem in Domino  commendamus. Consequenter uero prefatus A. ad presentiam nostram accedens, ueritate tacita premissorum, et quod canonicus esset ecclesie memorate, ad uos commissionem simplicem impetrauit ut causam que inter Al. et Hermannum clericos uertebatur super prebenda in Lerch, curaretis sine debito terminare. Idem etiam Albertus in reditu constitutus, apud castrum Sancti Petri aduersarium suum obuium habuit ad nos denuo uenientem; ad cuius denuntiationem redire contempsit, in presentia nostra exhibiturus et recepturus iustitie complementum, cuncta se asserens que uoluerat impetrasse. Nolentes igitur aliquem de dolo suo commodum reportare, discretioni uestre per apostolica scripta mandamus quatenus inquisita super premissis  diligentius ueritate, non obstante commissione ad uos per subreptionem obtenta, cum mendax precator carere debeat impetratis, sepedictum A. in eamdem excommunicationis sententiam reducatis, facientes eam pulsatis campanis et accensis candelis usque ad condignam satisfactionem, appellatione remota, inuiolabiliter obseruari; ut exemplo eius alii discant a similibus abstinere. Nullis litteris obstantibus harum mentione non habita, etc. Quod si omnes, etc., duo uestrum, etc.



CCLXuI. NOBILI uIRO IOANNITIO. Ut legatum apostolicum reuerenter excipiat.

 Respexit Dominus humilitatem tuam et deuotionem quam erga Romanam Ecclesiam cognosceris  hactenus habuisse, et te inter tumultus bellicos et guerrarum discrimina non solum potenter defendit, sed etiam mirabiliter et misericorditer dilatauit. Nos autem audito quod de nobili urbis Rome prosapia progenitores tui originem traxerint, et tu ab eis et sanguinis generositatem contraxeris et sincere deuotionis affectum quem ad apostolicam sedem geris quasi hereditario iure, iampridem te proposuimus litteris et nuntiis uisitare. Sed uariis Ecclesie sollicitudinibus detenti, hactenus non potuimus nostrum propositum adimplere. Nunc uero inter alias sollicitudines nostras, hanc etiam assumendam duximus, imo consummandam potius iamdudum assumptum, ut per legatos et litteras nostras te in laudabili foueamus proposito et in deuotione  sedis apostolice sondemus. Dilectum itaque filium nostrum Dominicum archipresbyterum Grecorum de Brundusio ad te personaliter destinantes, monemus nobilitatem tuam et exhortamur in Domino, ac per apostolica tibi rescripta mandamus quatenus ipsum humiliter et deuote recipiens, honorifice ac benigne pertractes et per eum plenius nobis tuam deuotionem exponas. Cum enim plene nobis per ipsum de sinceritate tui propositi et deuotionis affectu constiterit, ad te proposuimus maiores nuntios uel legatos potius destinare, qui tam te quam tuos in apostolice sedis dilectione confirment et te de beneuolentia nostra efficiant certiorem.



CCLXuII. PRAEPOSITO ET FRATRIBUS SANCTI STEPHANI IN BROLIO. Ut Al. Marcellinum in canonicum recipiant. .


Cum pro dilecto filio Al. Marcellino subdiacono nostro preces uobis misissemus apostolicas et preceptum ut ipsum in fratrem uestrum et canonicum recipere deberetis, titulati Ecclesie uestre hoc in suum preiudicium fieri asserentes, ne procederetur in illius exsecutione mandati, nostram, sicut audiuimus, audientiam appellarunt. Postea uero cum dilectus filius H. qui se canonicum ipsius Ecclesie asserebat, propter hoc ad nostram presentiam accessisset,  proposuit coram nobis quod cum tam ipse quam socii sui diu Ecclesie illi obsequium impendissent, nec adhuc essent ab ea beneficia consecuti, indignum erat penitus et absurdum si in perceptione beneficii eis alius preferretur. Quia igitur mandatum quod pro eodem subdiacono emanauit debita uolumus exsecutione compleri, titulatis ipsis uolenlentes nichilominus paterna sollicitudine prouidere, per apostolica uobis scripta mandamus atque precipimus quatenus eumdem subdiaconum, prout in mandatis apostolicis recepistis, sublato cuiuslibet contradictionis et appellationis obstaculo, recipiatis in canonicum et in fratrem, stallum ei in choro et locum in capitulo assignantes; reseruata uobis de benignitate sedis apostolice libertate ut de beneficiis  que in Ecclesia uestra uacauerint, canonice disponatis; prouisuri tamen attentius ne ipsius subdiaconi malitiose prouiso differatur. Si uero, quod non credimus, mandatum nostrum nolueritis adimplere, noueritis nos dilecto filio Guiscardo de Arsag. canonico Mediolanensi in mandatis dedisse ut uos ad ea que premisimus exsequenda per censuram ecclesiasticam, appellatione remota, compellat.

Datum Laterani, Iu Idus Ianuarii.

Illi scriptum est super hoc.



CCLXuIII. CISTERCIENSI, CLAREuALLENSI, PONTINIACENSI, DE FERITATE, ET UNIuERSIS ABBATIBUS CISTERCIENSIS ORDINIS. Ut quinquagesimam bonorum suorum partem in usus belli sacri conferant. (Laterani, u Kal. Ianuarii.


Nouit is qui nichil ignorat, cui nil absconditum, nil est clausum, in cuius oculis omnia nuda sunt et aperta, et qui renes et corda scrutatur, quod et domos et personas uestras tanto puriore affectione diligimus, et sincerioris caritatis non tam brachiis quam uisceribus amplexamur, quanto religionis uestre flagrantia nos maioris suauitatis odore respersit, utpote qui facti estis odor uite in uitam his qui diligunt nomen Dei. Sedentes enim sedetis secus pedes Domini, audientes uerbum eius humiliter cum Maria et Marthe sollicitudinem piis orationibus adiuuatis,  cum Moise orantes in monte, ut nos cum Iosue hostes Isrelitici populi, presertim inuisibiles, expugnemus. Affligitis etiam corpora uestra uigiliis quasi continuis et assiduis ieiuniis maceratis, uacatis operibus caritatis, contenti paucis, ut plura pauperibus ministretis, egentes in uobis, et in aliis abundantes, tanquam nichil habentes et omnia possidentes. Thesaurizatis enim thesauros in celo, ubi nec erugo nec tinea demolitur, credentes Apostolo quod non habetis manentem ciuitatem in terris, sed futuram inquiritis: uestra enim conuersatio est in celis. Creditis enim et pro certo tenetis quod audistis in Euangelio et legistis: Quod uni  ex minimis meis fecistis, mihi fecistis . Et ideo temporalia ministratis aliis, ut sempiterna recipiatis ab ipso. Sed nunquid non uerius est, uel eque uerum, quod Christo facitis, ipsi facitis? Nunquid Dominus in se non acceptabit obsequium, quod acceptat in seruo? Nunquid non legistis qualiter Christus tempore passionis eorum represserit scandalum qui dicebant: Potuit hoc unguentum uenundari plusquam trecentis denariis, et dari pauperibus , dicens ad eos: Pauperes semper habebitis uobiscum, me autem non semper habebitis  Nunquid non uerum est uerbum eius, ut pauperes non semper habeatis uobiscum, quibus, cum uelitis, benefacere ualeatis? Ipsum autem non semper habebitis peregrinum, exsulem  et eiectum, nec forsan de cetero ei poteritis in tante necessitatis articulo subuenire. Ecce etenim stat ad ostium uestrum et pulsat. Aperite celeriter illi iam, non tam aliis pro ipso quam ipsi pro uobis grata subsidia porrigentes. Eiectus enim de terra natiuitatis et resurrectionis sue, de qua dicit in Psalmo, Hereditas mea preclara est mihi , et quasi captiuus detentus in cruce, que secundum Apostolum est gloria nostra, clamat ad omnes, clamat ad singulos: Exsurgite in adiutorium mihi, mihi exsuli et profugo subuenite, retribuentes saltem modicum mihi, qui uobis uniuersa concessi. Nec hoc dicimus tanquam eius omnipotentie derogemus, cum eius uoluntati nichil possit omnino resistere,  sed ut succursum huiusmodi demonstremus sibi quasi proprie proprium exhiberi. Monemus igitur uniuersitatem uestram et exhortamur in Domino et in remissionem uobis iniungimus peccatorum, quatenus, ne sitis aliquibus perditionis occasio, ne maius scandalum in Ecclesia generetis, ne clericis et laicis non subueniendi terre Orientali prebeatis exemplum, imo ut Christo subueniatis exsuli, et qui rursus in membris suis crucifigitur, Crucifixo, et alios ad eius subsidium animetis, tollentes materiam scandali quod ex hoc contra uestrum ordinem est subortum, aliquam certam et competentem summam, quam nos merito acceptare possimus, sine dilatione qualibet per uestras nobis litteras exprimatis, in terre sancte subsidium, si  oblationem uestram probauerimus, conuertendam, uel saltem quinquagesimam partem omnium reddituum et prouentuum uestrorum, estimatione habita diligenti, collectam fideliter in unum locum sub aliquorum episcoporum testimonio consignetis. Alioquin, ne si uos ceruices uestras excusseritis ab hoc iugo, illicitum reputent alii eleemosynas pauperum in stipendia conuertere bellatorum et patrimonium Christi effusione sanguinis defensare; ne ceteri etiam scandalizentur in uobis, si quinquagesimam propter hoc nolueritis exhibere, cum ab eis quadragesimam exigamus, et nos preter aliud subsidium, quod nobis Dominus inspirabit, decimam statuerimus exhibere, preter indignationem diuinam  et inobedientie culpam, quam propter hoc incurretis, suspendemus priuilegia uestra, et uniuersis Ecclesiarum prelatis dabimus in mandatis ut uobis non deferant eorum obtentu, sed eis non obstantibus a uobis iura sua tam in decimis quam aliis plene de cetero consequantur. Quod si nec sic uolueritis obedire, experiemur in uos utrum in Cisterciensis fratres plenam iurisdictionem, sicut in alios, habeamus.

Datum Laterani, u Kalend. Ianuarii.



CCLXIX. 

In eumdem modum Premonstratensi et uniuersis abbatibus Premonstraten. ordinis. Nouit is qui nichil ignorat, etc., usque ad uerbum episcoporum testimonio  consignetis.

Datum. Nonis Ianuarii.



CCLXX. ARCHIEPISCOPO MAGDEBURGENSI ET SUFFRAGANEIS EIUS, ABBATIBUS, PRIORIBUS, DECANIS, ARCHIDIACONIS ET UNIuERSIS CLERICIS TAM SUBDITIS QUAM PRAELATIS IN MAGDEBURGENSI PROuINCIA CONSTITUTIS. Ut Christianos in Oriente pecunia et uiris contra Sarracenos adiuuent. 

 Graues Orientalis terre miserias et necessitates urgentes iam potius peccatis exigentibus deflere cogimur quam referre, cum ad eum statum  eadem terra deuenerit ut nisi citius ipsius fuerit necessitati succursum et occursum conatibus paganorum, pauci Christiani, qui se defensioni hereditatis Domini et Crucifixi obsequiis deuouerunt, hostiles sagittas sui sanguinis effusione inebriaturi credantur et paganorum gladios suis iugulis placaturi; reliquiis desolationis illius terre sine spe humani subsidii perdendis totaliter et ab hostibus occupandis, cum de partibus illis pene omnes iam redierint peregrini. Id autem hactenus Dominus iehsu Christus, ut probaret adhuc fortius fidem nostram et intelligeret plenius qui sunt eius, misericorditer impediuit, manus eorum in ipsos conuertens, et eos inter se multiformiter discordantes permittens adinuicem deseuire, ut Christianis interim  ad ipsius terre subsidium excitatis, facilior daretur facultas recuperandi perdita et de hostibus triumphandi. Recepimus enim litteras uenerabilium fratrum nostrorum Antiochensis et Hierosolymitan. patriarcharum, archiepiscoporum etiam et episcoporum utriusque prouincie, similiter et carissimorum in Christo filiorum nostrorum Aimerici Hierosolymitan. et Leonis Armen. regum illustrium, et dilectorum filiorum magistrorum Hierosolymitan. Hospitalis et militie Templi, aliorumque multorum, ipsius terre necessitates et miserias plenius exponentes et postulantes subsidium diutius exspectatum; cum plus ibi sperent, dante Domino, paucos hoc tempore propter Sarracenorum discordiam  profuturos, quam hactenus copiosus exercitus profuisset. Adiectum est etiam quod cum iam inter Sarracenos de pace tractetur, si prius quam subueniatur Hierosolymitan. prouincie inter eos fuerit concordia reformata, nisi Deus solus resistat, cum sit uiris et uiribus pene penitus destituta, non erit qui eorum possit uiolentiam cohibere. Nos ergo cum fratribus nostris, ascitis etiam episcopis et aliis uiris religiosis apud sedem apostolicam existentibus, de ipsius terre subuentione tractantes, ne uideremur onera grauia humeris imponere subditorum que digito etiam mouere nollemus, dicentes tantum et aut modicum facientes, ut a nobis ad uos et a uobis ad laicos benefaciendi deriuetur exemplum, eius exemplo qui cepit facere et docere, decimam partem omnium  reddituum et prouentuum nostrorum curauimus subuentioni orientalis prouincie deputare, subtrahentes non modicum necessitatibus nostris, quibus, cum grauiores sint solito, et ob hoc exigant grauiores expensas, nostre non sufficiunt facultates, ut ei etsi nichil largiremur de proprio, modicum saltem retribueremus de suo, qui nobis sua miseratione tribuit uniuersa. Et ut non solum in rebus, uerum etiam in personis necessarium terre sancte subsidium destinemus, dilectos filios nostros S. tituli Sancte Praxedis presbyterum et P. Sancte Marie in uia Lata diaconum cardinales, quibus iampridem imposuimus signum crucis, illuc proposuimus destinare, qui exercitum Domini, uices nostras exsequendo precedant, et ad eos, tanquam ad  unum caput, uniuersi recurrant. uerum quia id quasi modicum, imo uere modicum ad tot necessitates ipsius prouincie sufficere nullatenus reputamus, uniuersitati uestre per apostolica scripta mandamus, et ex parte Dei omnipotentis in uirtute sancti Spiritus sub interminatione diuini iudicii districte precipimus quatenus singuli uestrum saltem quadragesimam partem omnium ecclesiasticorum reddituum et prouentuum suorum, prius tamen deductis usuris quarum solutio uitari non possit, in subsidium terre sancte conuertant; omnibus clericis tam subditis quam prelatis qui quadragesimam ipsam sponte ac fideliter soluerint, de Dei omnipotentis misericordia ac beatorum apostolorum  Petri et Pauli auctoritate confisi, quartam partem iniuncte sibi penitentie relaxantes; dummodo nulla fraus interueniat et pia deuotio suffragetur. Sciat autem se culpabiliter durum et dure culpabilem qui tantillum subsidium in tanta necessitate Creatori et Redemptori suo negauerit exhibere, a quo corpus et animam et uniuersa bona que habet accepit; et nos, qui, licet indigni, uices eius exercemus in terris, huius culpe duritiam nullatenus dissimulare possemus. Nec aliquo modo credatis quod per hoc in dispendium uestrum legem uobis imponere intendamus, ut a uobis inposterum quadragesima quasi debita uel consuetudinaria exigatur; imo nullum uobis ex hoc preiudicium uolumus  generari, qui tante necessitatis articulum nobis et uobis superuenisse dolemus, et quod similis de cetero non contingat optamus. uolumus etiam et nichilominus uobis precipiendo mandamus quatenus uos, fratres archiepiscope et episcopi, in metropolitana Ecclesia, uel si hoc ibi fieri propter hostilitatem uel aliud euidens impedimentum non poterit, in duobus uel tribus locis Magdeburgensis prouincie sine dilatione conuenire curetis et inter uos iuxta formam mandati apostolici de ipsius terre subuentione tractare; et post reuersionem suam quilibet uestrum in sua diecesi concilium conuocet sine mora, auctoritate nostra precipiens abbatibus et prioribus tam exemptis quam aliis, archidiaconis et decanis, et uniuersis omnino clericis in eiusdem  diecesi constitutis ut iusta estimatione prouentus et redditus suos taxent et infra tres menses post factam eis denuntiationem, quadragesimam partem ualoris eorum sub ipsius episcopi testimonio et aliquot religiosorum uirorum, adhibitis nichilominus ad cautelam aliquibus laicis fidelibus et discretis, in locum idoneum eiusdem diecesis non differant consignare. Quod et nos uobis, fratres archiepiscope et episcopi, sub eadem districtione mandamus. Ab hac autem generalitate monachos Cistercienses, Premonstratenses canonicos, eremitas Grandimontenses et Carthusienses excipimus, quibus super hoc mandatum iniungimus speciale. Nolumus autem ut hi qui redditus suos et prouentus diligenter estimare  curauerint, premisse transgressionem districtionis  incurrant, si quid non ex certa scientia, sed ignoranter potius, quadragesime forte subtraxerint; dum tamen postquam recognouerint defectum suum, quod minus soluerint, plenarie recompensent. Si quis autem, quod absit! quadragesime taliter persoluende aliquid ex certa scientia subtraxerit, cum digne satisfecerit, ab huius transgressionis debito penitus sit immunis. Nec miretur quisquam aut etiam moueatur quod hoc sub tanta districtione precipimus, cum summa necessitas id exposcat. Nam etsi uoluntarium esse debeat diuine seruitutis obsequium, legimus tamen in Euangelio de inuitatis ad nuptias Dominum precepisse ut compellerentur intrare. Mandamus preterea ut uos, fratres  archiepiscope et episcopi, quadragesimam ipsam per uestras dieceses instanter exactam et collectam fideliter faciatis iuxta predictam formam in tuto loco deponi, summam omnium per uestras litteras et speciales nuntios nobis, quam citius fieri poterit, expressuri. Ad hec, in singulis Ecclesiis truncum concauum poni precipimus, tribus clauibus consignatum; prima penes episcopum, secunda penes ecclesie sacerdotem, tertia per aliquam religiosum laicum conseruandis; et in ea fideles quilibet, iuxta quod eorum mentibus Dominus inspirauerit, suas eleemosynas deponere in remissionem suorum peccaminum moneantur, et in omnibus ecclesiis semel in hebdomada pro remissione peccatorum, et presertim  offerentium, missa publice decantetur. Concedimus autem uobis, fratres archiepiscope et episcopi, ut circa eos qui de bonis suis terre sancte uoluerint subuenire, de discretorum uirorum consilio, qualitate personarum et rerum facultate pensatis ac considerato nichilominus deuotionis affectu, opus iniuncte penitentie commutare possitis in opus eleemosyne faciende. uolumus insuper ut adhibitis uobis, ubi poterunt inueniri, duobus fratribus, uno Hierosolymitani Hospitalis et alio militie Templi aliisque religiosis laicis et discretis militibus, uel aliis bellatoribus, qui signum Dominice crucis assumpserint, si in suis non poterunt sumptibus transfretare, congrua de eadem summa stipendia ministretis, sufficienti ab eis cautione recepta  quod in defensione terre Orientialis per annum uel amplius iuxta quantitatem subsidii commorentur; et si, quod absit! in uia decesserint, susceptum subsidium non in alios usus conuertant, sed reddant potius in stipendia bellatorum; qui etiam cum redierint, non prius absoluantur a prestita cautione quam litteras regis uel patriarche aut Hierosolymitani Hospitalis aut militie Templi magistri aut etiam legati nostri uobis exhibuerint de mora ipsorum testimonium perhibentes. Quia uero summa necessitas exigit et communis requirit utilitas, ut populus Christianus non solum in rebus, sed etiam in personis contra paganos in succursum terre sancte sine dilatione succurrat, fraternitati uestre per apostolica scripta precipiendo mandamus quatenus  ad exhortandos et inducendos fideles per uos et alios uiros idoneos prudenter et diligenter instetis; ut qui sufficientes fuerint ad bellum Domini preliandum, in nomine Domini Sabaoth signum crucis assumant, alii uero iuxta suarum sufficientiam facultatum pias eleemosynas largiantur. Nos enim de Dei misericordia et beatorum apostolorum Petri et Pauli auctoritate confisi, ex illa quam nobis Deus, licet indignis, ligandi et soluendi contulit potestate, omnibus qui laborem huius itineris in personis propriis subierint et expensis, plenam peccatorum suorum, de quibus cordis et oris egerint penitentiam, ueniam indulgemus et in retributionem iustorum salutis eterne pollicemur augmentum. Eis autem qui non in personis propriis illuc accesserint, sed in  suis tantum expensis iuxta facultatem et qualitatem suam uiros idoneos destinauerint, illic per annum moraturos ad minus, et illis similiter qui licet in alienis expensis, in propriis tamen personis assumpte peregrinationis laborem impleuerint, plenam suorum ueniam concedimus peccatorum. Huius quoque remissionis uolumus esse participes, iuxta quantitatem subsidii et deuotionis affectum, omnes qui ad subuentionem ipsius terre de bonis suis congrue ministrabunt. Personas insuper ipsorum et bona eorum, ex quo crucem susceperint, sub beati Petri et nostra protectione suscipimus, necnon et  sub archiepiscoporum et omnium prelatorum Ecclesie Dei defensione consistant, statuentes ut donec de ipsorum obitu uel reditu certissime cognoscatur, integra maneant et quieta consistant. Quod si quisquam contra presumpserit, per censuram ecclesiasticam appellatione postposita compescatur. Si qui uero proficiscentium illuc ad prestandas usuras iuramento tenentur astricti, uos, fratres archiepiscope et episcopi, per uestras dieceses creditores eorum, sublato appellationis obstaculo  , eadem districtione cogatis ut eos a sacramento penitus absoluentes, ab usurarum ulterius exactione desistant. Quod si quisquam creditorum eos ad solutionem cegerit usurarum, eum ad restitutionem earum, sublato appellationis obstaculo, districtione simili compellatis.  Iudeos uero ad remittendas ipsis usuras per secularem compelli precipimus potestatem, et donec eas remiserint, ab uniuersis Christi fidelibus tam in mercimoniis quam aliis per excommunicationis sententian eis iubemus communionem omnimodam denegari. Horum autem uos, fratres archiepiscope et episcopi, singulos in suis diecesibus exsecutores esse uolumus et mandamus; que tam diligenter et fideliter exsequamini, ut in districto nouissime discussionis examine, cum astabitis ante tribunal Christi, dignam debeatis reddere rationem.

Datum Laterani, II Kalendas Ianuarii. Apud Rogerium de Houeden, uI Kal. Ianuarii, pontificatus nostri anno secundo.

In eumdem modum scriptum est per totam Alemaniam,  per Tusciam, per Lombardiam, per regnum Francie, per regnum Anglie, per regnum Ungarie, per Sclauoniam, per Hyberniam, per regnum Scotie.



CCLXXI. UNIuERSIS CHRISTI FIDELIBUS PER uIENNENSEM PROuINCIAM CONSTITUTIS. Eiusdem argumenti cum superiore. 

Nisi nobis dictum a Domino per prophetam et in propheta sciremus: Clama, ne cesses, quasi tuba exalta uocem tuam , nisi ad pastorale crederemus officium pertinere quod inquit Apostolus: Insta opportune, importune, argue, obsecra, increpa  , nisi gregis Dominici nobis esset cura commissa, possemus nunc tandem a clamore desistere, cum etsi tuba exhortationis nostre sepe sonum dederit non incertum, exhortando populum Christianum ad terre sancte succursum, paucos tamen adhuc ad bellandum bellum Domini excitarit. Quia uero maior instat necessitas quam unquam institerit ut ipsi terre celeriter succurratur et de succursu speratur maior quam unquam prouenerit utilitas prouentura, clamamus ad uos et pro illo clamamus qui uoce magna clamando spiritum pro uobis emisit in cruce, factus obediens usque ad mortem, mortem autem crucis, ut uos ab eterne  mortis eriperet cruciatu, qui clamat etiam per se ipsum, et dicit: Si quis uult post me uenire abneget semetipsum, et tollat crucem suam, et sequatur me . Recepimus enim litteras uenerabilium fratrum nostrorum Antiochen. et Hierosolimitan. patriarcharum, archiepiscoporum etiam et episcoporum utriusque prouincie et carissimorum in Christo filiorum nostrorum A. Hierosolym. et L. Armen. regum illustrium, similiter et magistrorum Hierosolymitani Hospitalis et militie Templi: quibus nobis exposuerunt necessitates et miserias terre sancte, asserentes, inter alia, quod cum hactenus Dominus per discordiam Saracenorum, qui se ipsos impugnant, orientali prouincie pepercisset, et iam nunc inter eos de pace tractetur, si prius  quam redeant ad concordiam congruum subsidium mitteretur, sperant pro certo quod facile posset hoc tempore orientalis prouincia liberari. Si autem prius redierint ad concordiam quam subsidium destinetur, timetur ab omnibus quod residuum terre Saraceni de facili ualeant obtinere; cum peregrinis ad propria iam reuersis, terra remanserit et uiris et uiribus destituta. Monemus igitur uniuersitatem uestram et exhortamur in Domino, et in remissionem uobis iniungimus peccatorum quatenus ante oculos cordis habentes exsilium Crucifixi, qui potentes sunt prelium Domini preliari, et crucem et arma capessant; qui uero non sunt habiles ad pugnandum, in expensis suis secundum proprias facultates aliquos dirigant bellatores; nec sit qui se ab huius obsequio  subuentionis excuset quin aliquid saltem modicum propter hoc deuote ac libenter impendat, nisi qui eterne uoluerit esse remunerationis immunis. Quicunque enim eum erubuerit coram hominibus, et ipse illum coram angelis erubescet. Potestis enim et debetis considerare uobiscum quod si rex aliquis temporalis in captiuitatem forsitan deueniret, nisi uassalli eius pro liberatione regia non solum rex exponerent sed personas, nonne cum restitueretur pristine libertati et acciperet tempus iustitiam iudicandi, proditores eos regios et quasi persidos et infideles damnabiles iudicaret, excogitaret mortis hactenus inexcogitata tormenta quibus malos male perderet, et in eorum bona fideles aliquos subrogaret?  Nonne similiter Dominus iehsu Christus Rex regum et Dominus dominantium, qui corpus et animam uobis contulit, qui uos sanguine pretioso redemit, de ingratitudinis uitio et uelut infidelitatis crimine uos damnabit, si ei eiecto de terra quam pretio sui sanguinis comparauit, et quasi captiuo in salutifere crucis ligno detento, neglexeritis subuenire? Sane cum nichil possit omnipotenti resistere, quia tamen fideles suos temporaliter probare disponit in opere, quos eternaliter in predestinatione cognouit, preter arcanum diuini iudicii, quod nulli mortalium datum est posse scrutari, forte misericors Deus, cum iam superabundasset iniquitas, refrigescente caritate multorum, uoluit fidelibus suis occasionem prestare salutis, imo saluationis causam  prebere: ut qui omnia pro ipso dimitterent, ipsum omnia in omnibus inuenirent. Cum enim Hierusalem ciuitas illa terrestris, secundum interpretationem uocabuli pacis uisio nuncupetur, et ipsa uix unquam uel modico tempore pacem potuerit obtinere, promissio pacis ad illam Hierusalem nos profecto transmittit que sursum est mater nostra, in qua pax Dei, que exsuperat omnem sensum, abundat. Ad hanc itaque noui sub nouo tempore Machabei, qui pro paternis legibus et sancta ciuitate sanctas utique pugnas exercent, cum uicti putantur, uictores ascendunt ineffabili gloria coronandi, quam militibus suis Rex glorie preparauit. Ceterum, ne uideremur onera grauia humeris imponere subditorum, que digito nostro mouere nollemus,  cum fratribus nostris de ipsius terre subuentione tractantes, decimam partem prouentuum et reddituum nostrorum ad eius subsidium duximus deputandam; legatos nostros illuc, dante Domino, in proximo transmissuri, qui exercitum Domini in humilitate precedant, et ad eos, tanquam ad unum caput, uniuersi recurrant. uenerabilibus fratribus nostris archiepiscopis, episcopis et dilectis filiis abbatibus, prioribus, archidiaconis et decanis, et aliis ecclesiarum prelatis, imo etiam clericis uniuersis, in uirtute sancti Spiritus et sub diuini iudicii obtestatione mandamus ut saltem quadragesimam partem ecclesiasticorum reddituum et prouentuum suorum, estimatione habita diligenti, in subuentione orientalis prouincie non differant erogare. Ad hec, in  singulis ecclesiis truncum concauum poni precipimus, tribus clauibus consignatum; una penes episcopum, secunda penes presbyterum ecclesie, tertia per aliquem religiosum laicum conseruandis: in quibus fideles quilibet deponere suas eleemosynas in remissione suorum criminum moneantur, et in singulis ecclesiis semel in hebdomada pro remissione peccatorum, presertim offerentium, missa publice decantetur. Concedimus etiam archiepiscopis et episcopis ut circa eos qui de bonis suis terre sancte uoluerint subuenire, de discretorum uirorum consilio, qualitate personarum et rerum facultate pensatis et considerato nichilominus deuotionis affectu, opus iniuncte penitentie commutare possint  in opus eleemosyne faciende. Ne autem clerici uel laici in hoc frustra se doleant aggrauari, sed iam nunc de sua sint quadammodo mercede securi, de Dei omnipotentis misericordia et beatorum apostolorum Petri et Pauli auctoritate confisi, ex illa quam nobis Deus, licet indignis, ligandi et soluendi contulit potestate, omnibus qui laborem huius itineris in personis propriis subierint et expensis, plenam suorum peccatorum, de quibus cordis et oris egerint penitentiam, ueniam indulgemus et in retributionem iustorum salutis eterne pollicemur augmentum. Eis autem qui non in personis propriis illuc accesserint, sed in suis tantum expensis iuxta facultatem et qualitatem suam uiros idoneos destinarint, illic per annum moraturos ad minus, et illis  similiter qui licet in alienis expensis, in propriis tamen personis assumpte peregrinationis laborem impleuerint, plenam suorum concedimus ueniam peccatorum. Huius quoque remissionis uolumus esse participes, iuxta quantitatem subsidii et deuotionis affectum, omnes qui ad subuentionem ipsius terre de bonis suis congrue ministrabunt. Personas quoque ipsorum et bona, ex quo crucem susceperint, sub beati Petri et nostra protectione suscipimus, nec non et sub archiepiscoporum et omnium prelatorum Ecclesie Dei defensione consistant, statuentes ut donec de ipsorum obitu uel reditu certissime cognoscatur, integra maneant et quieta consistant. Quod si quisquam contra presumpserit, per censuram ecclesiasticam, appellatione postposita, compescatur.  Si qui uero proficiscentium illuc ad prestandas usuras iuramento tenentur astricti, creditores eorum per Ecclesiarum prelatos, ut remittant eis prestitum iuramentum et ab usurarum exactione desistant, eadem precipimus districtione compelli. Quod si quisquam creditorum eos ad solutionem cegerit usurarum, eum ad restitutionem earum simili cogi animaduersione mandamus. Iudeos uero ad remittendas ipsis usuras per secularem compelli precipimus potestatem; et donec eas remiserint, ab uniuersis Christi fidelibus, tam in mercimoniis quam aliis, per excommunicationis sententiam eis iubemus communionem omnimodam denegari

Datum Laterani II Nonas Ianuarii.

 In eumdem modum scriptum est super hoc uniuersis Christi fidelibus per supradicta regna et prouincias constitutis.



CCLXXII. ABBATIBUS, PRIORIBUS ET UNIuERSIS EXEMPTARUM ECCLESIARUM PRAELATIS IN MEDIOLANENSI PROuINCIA CONSTITUTIS. Ut quadragesimam omnium bonorum suorum ad sacrum bellum conferant. 

 Formam apostolice constitutionis nuper salubriter editam pro subsidio terre sancte, ex communibus litteris, quas in singulas prouincias destinamus, intelligere poteritis euidenter. Monemus  igitur discretionem uestram et exhortamur in Domino, et per apostolica scripta in uirtute sancti Spiritus sub diuini iudicii obtestatione precipiendo mandamus, quatenus ad citationem diecesanorum episcoporum, quam per eos non sua sed nostra fieri auctoritate mandamus, deuote ac humiliter accedentes, iuxta formam in litteris nostris expressam, quadragesimam saltem omnium ecclesiasticorum prouentuum et reddituum uestrorum in terre sancte subsidium conuertatis; ut eius sitis remissionis participes quam propter hoc aliis indulgemus. Alioquin, contemptum nostrum, imo Redemptoris, in uos tanto seuerius curabimus uindicare, quanto specialius  uos diligimus et in caritatis operibus alios uolumus preuenire.

Datum Laterani, III Kal. Ianuarii.

Scriptum est super hoc in eumdem modum uniuersis abbatibus, prioribus et exemptarum Ecclesiarum prelatis in supradictis prouinciis constitutis.



CCLXXIII. TYRENSI ARCHIEPISCOPO ET EPISCOPO SYDONIENSI. Committitur illis causa que uertebatur inter Ecclesiam Tripolit. et Hospitalarios.

 Cum S. quondam prior Sancti Michelis et A. canonicus Tripolitan. nuntii Ecclesie Tripolitan. et N. et P. nuntii dilectorum filiorum fratrum Hospitalis Hierosolymitan. pro questione que uertebatur inter ipsos super ecclesia de Nefins et decimis  eius, ac tribus casalibus que occasione litterarum bone memorie C. pape predecessoris nostri ab Hospitalariis occupata temere dicebantur, ad nostram dudum presentiam accessissent, postquam in presentia uenerabilis fratris nostri P. Portuen. episcopi et dilectorum filiorum G. tituli Sancte Marie Trans Tiberim presbyteri et G. Sancti Angeli diaconi cardinalium, quos partibus dedimus auditores, ab eis fuit diutius litigatum et nos utrinque proposita ex fideli relatione cardinalium predictorum intelleximus diligenter, de fratrum nostrorum consilio Tripolitan. Ecclesiam in eum statum possessionum decreuimus integre reducendam quam ante habuerat quam per uenerabilem fratrem nostrum Nazaren. archiepiscopum et dilectum filium abbatem  Montis Oliueti directum a uenerabili fratre nostro patriarcha Hierosolymitan., pretextu mandati iamdicti predecessoris nostri, premissarum rerum possessio ipsis Hospitalariis adiudicata fuisset; quibus dedimus in preceptis ut iuxta quod erat sententiatum a nobis, possessionem rerum superius expressarum, cum integritate fructuum ab eo tempore perceptorum ex eis, ipsi Ecclesie Tripolitanensi, contradictione, occasione et appellatione cessantibus, pacifice resignarent; nec ei super eadem possessione uiolentiam uel iniuriam aliquam presumerent irrogare, ne propter hoc in causa proprietatis, propter rebellionem suam, iacturam incurrerent grauiorem. uobis quoque recolimus mandauisse  ut si ultra mensem possessionem illam contra sententiam nostram presumerent detinere, predictam ecclesiam de Nefins cum omnibus antedictis curaretis Tripolitanensi Ecclesie assignare, eamque in corporalem possessionem inducere predictorum, contradictores quoslibet aut nostre sententie obuiantes per seueritatem ecclesiasticam, appellatione postposita, compescendo. Nullis litteris obstantibus preter assensum partium, etc. Cum autem predicti fratres, sicut accepimus, super possessione sententie late obedierint humiliter et deuote, per quam nullum eis super questione proprietatis preiudicium generatur, cum nichil commune  habeat proprietas cum possessione, iuxta legitimas sanctiones, causam proprietatis ad petitionem predictorum fratrum uestro duximus examini committendam, per apostolica scripta precipiendo mandantes quatenus, uocatis ad presentiam uestram qui fuerint euocandi, et auditis et plenius intellectis que in iudicio petitorio duxerint proponenda, quod iustum fuerit, appellatione postposita, statuatis, facientes, etc., appellatione remota, Nullis, etc. Quod si ambo, etc.



CCLXXIu. ABBATI SANCTAE MARIAE DE FERRARIA EIUSQUE FRATRIBUS, TAM PRAESENTIBUS QUAM FUTURIS, REGULAREM uITAM PROFESSIS IN PERPETUUM. De confirmatione priuilegiorum. 

 Religiosam uitam eligentibus apostolicum conuenit adesse presidium, etc., usque ad uerbum annuimus, prefatam ecclesiam Sancte Marie de Ferraria, quam in fundo a nobili uiro Ricardo quondam comite de Sangro pia uobis donatione concesso ad diuinum obsequium construxistis, sed et cambium quod fecistis cum bone memorie Mattheo quondam Capuanensi archiepiscopo et Ecclesia Capuanensi, a quibus recepistis duas ecclesias dirutas, id est, ecclesiam Sancti Martini, in qua Cisterciensem ordinem statuistis, et Sancti Helie, cum omnibus tenimentis earum, sicut habetis in publico instrumento, et locum illum ubi est ecclesia Sancti Angeli, cum ipsa ecclesia et tenimento suo, in ius et proprietatem beati Petri et sacrosancte  Romane Ecclesie ad instar felicis recordationis Lucii, Clementis et Celestini predecessorum nostrorum Romanorum pontificum suscipimus et presentis scripti priuilegio communimus; statuentes ut quascunque possessiones, quecunque bona, eadem Ecclesia in presentiarum iuste et canonice possidet, etc., usque ad uerbum illibata permaneant. In quibus hec propriis duximus exprimenda uocabulis. Predia que contulit uobis illustris memorie W. quondam rex Sicilie, scilicet startiam de Cornillan., startiam de Palmento et Iardinum Galerani, startiam Sancti Stephani et Pantanelli, et Riui Iannuii, et Forestelle, Sancti Petri Lacuscin. usum pascuorum et omnium siluarum in toto tenimento uarran., startiam de Perticella in eodem tenimento,  startiam de Fraxo, et pedis montis, quam dedit uobis Tancredus illustris Sicilie rex in tenimento Teani, tenimenta que habetis intra montes et in omnibus partibus suis, et quidquid habetis in uarran. predium quod, contulit uobis Ioannes notarius iuxta flumen Wlturni, et quidquid uobis contulit Hug. de Prata, quidquid in territorio habetis Sancti Angeli de Rabaccanina, et omnia pascua in terris eiusdem Hugonis, et quod habetis in Catulisca, pascua que habetis in Alifia, in tenimento Calui in Prato Rotundo, et in Dalfian. Castelli maris, fundum de silua plana, quem habetis ex dono Gismundi, terram quam uobis contulit nobilis mulier Mathia et predictus Hug. in flumine Lethe, ubi habetis  molendinum folle, domum quam habetis in castro Mastradi, rationes omnes quas habetis in Neapolim, Limatam que dicitur Perdita, quam dedit uobis nobilis uir Goffridus de Montefusculo, tenimentum quod contulit uobis comes W. de Caserta in tenimento Telesie, quod fuit Ioannis militis Bassi, molendinum quod contulit uobis comes Rog. de Molisio in Hysernia et pascua per totam terram suam, molendinum de Pentomis, quod dedit uobis Malgerius Sorellus, et quidquid habetis in Minian., in monte Rodon., in petra, in Marcian. et in Sancto German. domos, apothecam et terras quas Ioannes Ricardi dedit uobis in Capua et domos quas dedit uobis Petrus Alifie et quas dedit uobis Ioannes Cancarrus in eadem ciuitate, tenimentum quod dedit uobis  Philippus de Busson in Suess. pro anima uxoris sue, et libertates quas habetis per regnum de platearico, passagio et herbatico. Sane laborum uestrorum, quos propriis manibus uel sumptibus colitis, tam de terris cultis quam incultis, siue de uestrorum animalium nutrimentis, nullus a uobis decimas exigere uel extorquere presumat. Liceat quoque uobis clericos uel laicos liberos, etc., usque ad uerbum retinere. Prohibemus insuper ne ulli fratrum uestrorum post factam in eodem loco professionem, etc., usque ad uerbum retinere. Quod si quis forte eos retinere presumpserit, etc., Paci quoque et tranquillitati uestre paterna in posterum sollicitudine prouidere uolentes, etc., usque ad uerbum audeat exercere. Illud insuper auctoritate apostolica prohibemus,  ne infra dimidiam leugam prope abbatiam uestram aliqua de nouo habitatio fiat, de qua uobis debeat seruate hactenus libertatis et pacis aliquod preiudicium generari. Ordinationes etiam monachorum uestrorum a diecesano suscipietis episcopo, siquidem catholicus fuerit, et gratiam atque communionem apostolice sedis habuerit, et gratis et absque grauitate aliqua uoluerit exhibere. Alioquin, liceat uobis a quocunque malueritis catholico episcopo suscipere, qui, nostra fultus auctoritate, quod postulatur impendat. Decernimus ergo, etc., usque ad uerbum profutura. Salua sedis apostolice auctoritate. Si quis igitur, etc. Cunctis autem etc.

Datum Laterani, per manum Raynaldi Acheruntini archiepiscopi, cancellarii uicem agentis, XIu  Kal. Februarii, indictione III, Incarnationis Dominice anno, 1199, pontificatus uero domini Innocentii pape III anno secundo.



CCLXXu. EPISCOPO PADUANO. Ut magistro G. primam uacaturam prebendam assignet.

Cum in Ecclesia Dei et officia beneficiis et beneficia sint officiis deputata, et oneri honor annexus et onus honori, ecclesiasticis debent gaudere stipendiis qui ecclesiasticis officiis sunt ascripti; ne contra legis ueteris inhibitionem os boui trituranti claudatur, aut, contra uerbum Apostoli, aliquis suis cogatur stipendiis militare, si qui altari deseruit,  [illi] non detur uiuere de altari. Sane in examinatione cause quam olim cum dilecto filio magistro G. qui nobis ac fratribus nostris litterature ac bonitatis sue meritis est acceptus, olim habueras, ab eo intelleximus esse propositum et a procuratore tuo et nuntio non negatum ipsum, de assensu tuo, in canonicum ecclesie Paduan. fuisse receptum et a te postmodum in subdiaconum ordinatum, in eo duntaxat existente ui questionis, quod propter inuestituram, que tibi de antiqua consuetudine competebat, prebendam de canonicorum manibus recepisset. Licet autem ipse per sententiam delegatorum iudicum ab eadem causa ceciderit et satis sufficiat ad correctionem ipsius quod in eo punitus est in quo uisus est deliquisse, ut misericordiam in nobis  inueniat, qui hactenus iustitiam est expertus: quamuis ex eo quod in eadem Ecclesia certus beneficiorum est numerus per sedem apostolicam confirmatus et nullum beneficium uacet in ea, imo, sicut dicitur, tres ad unum contra statuta Turonen. concilii sint admissi, non statim precibus eius condescendere ualeamus: quia tamen absonum est non modicum et indignum ut canonicus et subdiaconus Ecclesie Paduan. ipsius remaneat beneficio destitutus, fraternitatem tuam monemus et exhortamur in Domino, et per apostolica scripta precipiendo mandamus quatenus, cum hi qui post eum recepti sunt ad officium non debeant eum in beneficio preuenire, nullum inuestias de beneficio Ecclesie Paduan. priusquam, eidem sicut, uni ex aliis integrum  fuerit beneficium assignatum. Dilectis etiam filiis archipresb. et canonicis eiusdem Ecclesie per nostras litteras inhibemus ne aliquem ad beneficium prius admittant quam eidem magistro, iuxta quod premisimus, fuerit satisfactum; decernentes irritum et inane, si quid a te uel ipsis contra hoc fuerit attentatum. Quia uero non minus iidem archipresb. et canonici preter inuestituram tuam eidem G. prebendam conferendo peccarunt quam ipse recipiendo deliquit; ne unus puniri uideatur pro omnibus, sed. omnes puniantur in uno, ipsis per apostolica scripta precipiendo mandamus ut ei prebendam, que tantum residentibus de communi confertur, sicut uni ex aliis de communibus prouentibus, et manualia beneficia post susceptionem presentium  non differant assignare; ad quod eos, si, quod non credimus, parere noluerint, per uenerabilem fratrem nostrum Gradensem patriarcham, contradictione et appellatione cessante, ecclesiastica mandamus districtione compelli.

Illis scriptum est super hoc, et patriarche scriptum est super hoc.



CCLXXuI. MAGISTRO IOANNI SUBDIACONO ET NOTARIO NOSTRO. Sententiam pro ipso latam confirmat.

Collato tibi quondam per manus nostras archidiaconatus officio, quem olim habuerat u. quondam archidiaconus et canonicus Paduanus, cum in Ecclesia Paduan. nulla tunc temporis diceretur uacare  prebenda, donationi nostre reseruauimus proxime uacaturam, decernentes irritum et inane, si quis de ea quidquam contra tenorem mandati apostolici presumeret attentare. Cumque postmodum inter uenerabilem fratrem nostrum Paduanum episcopum et magistrum G. canonicum Ecclesie Paduan. super prebenda eiusdem Ecclesie propter hoc questio mota fuisset quod idem G. prebendam preter inuestituram episcopi de Paduanorum canonicorum manibus accepisset, nos primo causam ipsam Ferrarien. episcopo, secundo uenerabili fratri nostro episcopo ueronen. sancte Romane Ecclesie cardinali, ac tandem post sententiam a Ferrarien. prolatam, uenerabilibus fratribus nostris Castellan. et Clugien. episcopis commisisse meminimus. Cumque  postmodum eiusdem episcopi procurator et dictus magister G. propter hoc ad sedem apostolicam accessissent, causa ipsius coram dilecto filio P. tituli Sancte Cecilie presbytero cardinale, quem eis concessimus auditorem, diutius uentilata, et fideliter nobis per cardinalem eumdem, que proposita fuerant hinc inde relatis, cassata quoque sententia ab eodem episcopo Ferrarien. prolata, causam eamdem dilectis filiis L. priori et u. canonico Sancte Marie ad carceres sub certa forma commisimus terminandam; sic uidelicet ut eodem G. reducto in statum in quo fuerat sententia non prolata, cum nobis ex ipsius confessione facta coram eodem cardinale constaret quod inuestitura prebendarum ad eumdem episcopum pertineret et idem G. preter inuestituram  ipsius predictam prebendam de canonicorum manibus accepisset, ipsum eadem, sublato appellationis et contradictionis obstaculo, spoliarent, et assignationem a canonicis factam denuntiarent irritam et inanem; nisi forsan infra mensem post receptionem litterarum nostrarum constaret eisdem episcopum Paduanum post possessionem prebende ipsi G. a canonicis assignatam, suum super assignatione a canonicis facta eidem expressisse consensum. Preterea minus indecens attendentes quod simplex canonicus quam archidiaconus et canonicus prebenda careret, cum et idem G. ea se prebenda reddidisset indignum quam temere presumpserat occupare, eisdem iudicibus dedimus in  mandatis ut, non obstante mandato quod a bone mem. C. papa predecessore nostro pro eodem G. factum fuerat de beneficio uacaturo, eumdem episcopum commonerent ut eamdem prebendam tibi uel nuntio tuo, non obstante appellatione uel contradictione cuiuslibet, assignaret; quod si non faceret, ipsi hoc nichilominus, sublato appellationis obstaculo, adimplerent. Delegati uero iudices iuxta formam mandati apostolici procedentes, cum eidem G. restitutionis beneficium impendissent, sex clericos et tres laicos productos ab eo ad testimonium admiserunt. Sed quia episcopum assignationi sibi a canonicis facte suum expressisse consensum infra statutum terminum non probauit, licet idem G. ad sedem apostolicam appellasset, iam elapso termino,  plures se asserens ad testimonium producturum, quia tamen in litteris nostris appellationis erat obstaculum partibus denegatum, ipsi contra eum se per contumaciam absentantem sententiam protulerunt, prebenda eum spoliantes eadem et assignationem a canonicis factam decernentes irritam et inanem. Postmodum uero ad commonitionem eorum procuratorem tuum de eadem prebenda dictus episcopus inuestiuit; et licet sepedictus G. ad nostram postmodum presentiam accessisset, tamen contra prolatam sententiam et inuestituram procuratori tuo factam, nichil penitus postulauit. Nos igitur sententiam ipsam, sicut ab eisdem iudicibus rationabiliter lata est, nec legitima appellatione suspensa, ratam habemus et auctoritate apostolica  confirmamus et presentis scripti patrocinio communimus. Nulli ergo, etc.



CCLXXuII. ARCHIDIACONO ET CAPITULO CAPUANIS. uaria de electione et postulatione prelatorum disserit. 

 Cum olim nobis de obitu bone memorie archiepiscopi Capuani tam per uestras litteras quam nuntios constitisset, uolentes, prout officii nostri sollicitudo deposcit, in pastorem prouideri celerius Ecclesie uiduate, uobis dedimus in mandatis ut electionem canonicam de persona idonea faceretis, per quam in spiritualibus et temporalibus Capuana Ecclesia posset congrue gubernari. uos autem  mandatum nostrum suscipientes humiliter et deuote, statuto die in metropolitana ecclesia conuenistis; et cum ad tractandum de facienda electione in capitulo sederetis, et tu, fili archidiacone, hymnum ad inuocandam Spiritus sancti gratiam incepisses, dilectus filius M. archidiaconus Theat. canonicus Capuanus silentium indicens, sic ait: Dominus papa ut faceremus canonicam electionem precepit, et ego ne fiat, nisi canonica, interdico, et ad ipsum uocem appellationis emitto. Cumque a quibusdam uestrum quesitum fuisset ab archidiacono memorato quid intelligeret per canonicam electionem, respondit ut secundum decreta canonica nullus in episcopum de aliena eligeretur Ecclesia, dum in propria posset idoneus inueniri.  Et sic aliquantulo  facto tumultu, cum tu, fili archidiacone, hymnum iterum incepisses, ipse archidiaconus Theatinus cum quibusdam complicibus suis chorum exiuit et cepit in quodam angulo ecclesie commorari, et uos hymnum in choro solemniter compleuistis. Sed cum post inuocatam Spiritus sancti gratiam foret de electione tractandum, unum presbyterum, et unum diaconum, et alium acolythum uicem gerentem subdiaconi, qui etiam est cancellarius Ecclesie Capuane, ut uota singulorum seriatim perquirerent, elegistis. Qui uniuersorum perquirentes diligentius uoluntates, uos omnes, qui ad  eligendum in capitulo remansistis, inuenerunt in electione concordes, dilectum filium R. subdiaconum et capellanum nostrum filium dilecti filii nobilis uiri P. comitis Celanen. unanimiter nominantes. Demum uero predictum archidiaconum et qui cum eo exierant, per quosdam de uestris admonere curastis ut ad electionem accederent faciendam. Sed cum ipsi uenire penitus recusassent et diceret idem archidiaconus quod non ei feceratis tantum honoris et gratie, quod uobiscum uellet in electione facienda persistere, uos publicata electione uestra cantastis: Te Deum laudamus, et pulsari fecistis cum solemnitate campanas; ut quod per uos factum fuerat innotesceret ciuitati. Ad quarum sonitum cum uniuersus populus ad ecclesiam aduenissent et audissent  qualiter a uobis electio fuerat celebrata, factum uestrum communiter approbarunt; et quidam eorum, ut archidiaconum et alios qui ab electione discordabant ad concordiam reuocarent, multipliciter institerunt. uerum ipse archidiaconus, ut proponitur, se tunc ipsi electioni minime consentire, sed in nostra presentia suum assensum ipsi uelle prestare respondit; quod etiam, sicut dicitur, sepe ac sepius in multorum presentia replicauit. Tu uero, fili archidiacone, cum multis de canonicis Capuanis decretum electionis afferens eligentium subscriptionibus roboratum, ad nostram presentiam accessisti; et cum apud nos fuissetis aliquandiu commorati, tres canonici Capuani pro parte aduersa post aliquot dies nostro se conspectui presentarunt.  uobis igitur et ipsis in nostra et fratrum nostrorum presentia constitutis, utrique partium precepimus dicere ueritatem; et quantum quidem erat in narratione facti, usque ad exitum archidiaconi predicti de choro, neutra partium discordabat. Dicebant tamen clerici antedicti quod multi qui exierant cum archidiacono, minis et terroribus fuerant inducti electioni a uobis postmodum facte consentire. Cumque tam a uobis quam clericis illis quesiuerimus diligenter quot erant clerici Capuani qui electioni debuerant interesse, inuenti non fuistis in responsione discordes; sed tam uos quam ipsi certum super hoc numerum designastis. Et cum quereremus sollicite quot exierant cum archidiacono Theatino,  cum appellationem opposuit, interposite appellationi fauentes; licet in hoc a uobis prefati tres clerici discordarent, quod scilicet 12 uel 13 ad plus de canonicis ab electione facta proponerent dissentire, et uos eos esse 5 aut 6 solummodo diceretis, secundum tamen expressum a uobis et ipsis canonicorum numerum tres partes et amplius erant in electione concordes, si etiam predictorum clericorum assertio uera esset, quod scilicet 13 canonici dissentirent. Quanquam autem, ut prediximus, diligenter inquisiuimus publice ueritatem, ne tamen aliqua uideremur omittere de quibus fides nobis erat plenior exhibenda, per quosdam de fratribus  nostris sigillatim uos et ipsos clericos examinari precepimus, ut quisque uestrum coram ipsis plenius et securius exponeret ueritatem; qui non aliud quam ante propositum fuerat, inuenerunt. Interrogati uero clerici antedicti, qui quosdam canonicorum dixerant minis et terroribus ad consentiendum inductos, si uiderunt aliquibus quamlibet coactionem inferri, taliter responderunt, quod post factam electionem audiuerunt quosdam de canonicis aliis comminantes et dicentes: De ciuitate trecenti uocentur armati, et tunc apparebit quis electioni nostre noluerit consentire. Sed licet hoc dictum fuerit, non uiderunt tamen propter hoc cum armis aliquem uenientem uel ipsis coactionem aliquam intulisse. Cum autem ex utriusque partis assertione constaret interpositam  fuisse appellationem canonicam, quando, ne fieret electio nisi canonica, secundum mandati nostri tenorem, ad nostram fuit audientiam appellatum, uideri poterat quod post eam medio tempore nichil debuerit innouari; unde talis electio iudicanda erat irrita et inanis, utpote post appellationem canonice interpositam attentata. Sed e contra, cum appellatum fuisset, non ut nulla fieret electio, sed ut fieret canonica, si factum electionis fuit canonice subsecutum, non utique contra formam appellationis huiusmodi sed magis secundum eam uidebatur esse processum; et ideo licet post appellationem, non tamen contra fuit eadem electio celebrata. Propter quod non erat aliquatenus irritanda. Nam cum due partes et amplius electioni consenserint et  consentiant, licet cautum reperiatur in canone ut tunc alter de altera eligatur Ecclesia, cum nullus in propria fuerit repertus idoneus; quia tamen hoc in fauorem introductum est clericorum, et cuique licet renuntiare iuri quod pro se noscitur introductum, uos, qui due partes eratis et amplius, cum quod due partes capituli faciunt, totum facere doceatur, in hac parte iuri quod pro uobis facere uidebatur renuntiare potuistis et electionem de persona alterius Ecclesie celebrare: presertim cum illud decretum locum uideatur habere, quando clericis renitentibus et inuitis, per alicuius uiolentiam potestatis extraneus ingeritur ex aduerso. Propter quod sequitur in decreto, ut sit facultas clericis renitendi,  si se uiderint pregrauari et quos ingeri sibi uiderint ex aduerso, non timeant refutare. Preterea cum sedes apostolica caput omnium Ecclesiarum existat et Romanus pontifex iudex sit ordinarius singulorum; quando de ipsa quis assumitur in prelatum alterius, ei posse obiici non uidetur, propter capitis priuilegium, quod obtinet plenitudinem potestatis, quod de alia Ecclesia eligatur, cum a capite membra reputari non debeant aliena. Item cum post appellationem emissam, non ut non fieret electio, quia talis appellatio nulla foret, sed ut fieret canonica, dictus archidiaconus Theat. cum suis fautoribus chorum exiisset et uos illos ut interessent electioni faciende uobiscum curassetis sollicite reuocare, quoniam ad electionem faciendam accedere noluerunt,  alienos se fecisse uidentur. Propter quod electioni a uobis concorditer celebrate de iure non posse contradicere uidebantur; presertim cum idem archidiaconus postea requisitus responderit quod in presentia nostra uellet suum ei prebere consensum. Et ideo cum secundum statuta Lateranensis concilii, appellatione remota semper id debeat preualere quod a pluribus et sanioribus fuerit ordinatum, nisi forte a paucioribus et inferioribus aliquid rationabile obiectum fuerit et ostensum, a uobis celebrata electio, tanquam a maiori et saniori parte, non obstante contradictione uel appellatione paucorum, debebat et poterat rationabibiliter confirmari; cum id quod obiectum exstitit et ostensum, rationibus premissis appareat rationabile non  fuisse. His taliter allegatis, quanquam contra personam illius quem eligistis nichil unquam dictum fuerit uel obiectum, quia tamen uerbum Apostoli dicentis, Nemini cito manum imponas , debemus attendere diligenter, ad ea que circa personam inquirenda fuerant duximus ex officio nostro, sicut decuit, procedendum. Et quidem cum tria sint in persona electi precipue requirenda, uidelicet etas legitima, morum honestas et litteratura sufficiens; licet de honestate morum, tanquam ei qui nobiscum est aliquandiu laudabiliter conuersatus, possimus ipsi laudabile testimonium perhibere, illius quoque litterature, licet non eminentis, tamen conuenientis existat, ut pro defectu scientie, sicut plenius intelleximus ab his qui eum melius  cognouerunt, ab electione non deberet excludi, de legitima tamen etate plene scire non potuimus ueritatem, de qua nec uos, ut accepimus, aliquid cogitastis, cum a multis cuius etatis existeret curauerimus indagare, a nemine unquam audiuimus quod annum etatis trigesimum attigisset. Cum autem secundum predicti statuta concilii nullus debeat in episcopum eligi qui trigesimum etatis non egerit annum, licet senectus uenerabilis sit non diuturna nec annorum numero computata, sed cani hominis sint sensus eius et etas senectutis uita immaculata, quia tamen post illa tria que Salomon asserit difficilia, quartum quasi reputet impossibile, uiam uidelicet uiri in adolescentia sua, tanquam inuestigari  non possit, nos Ecclesie pariter et persone prouidere uolentes et tam rationes quam canones obseruare, habito super hoc cum fratribus nostris diligenti tractatu, quia propositum uestrum prouidum intelleximus, et ideo propter urgentem necessitatem et euidentem utilitatem Ecclesie Capuane, quam in hac parte potius approbamus, uolumus ipsum firmiter perdurare, prefatum subdiaconum nostrum de communi fratrum nostrorum consilio uobis in procuratorem concedimus, liberam administrationem ei tam in spiritualibus quam in temporalibus committentes. Quapropter discretioni uestre per apostolica scripta mandamus atque precipimus quatenus eum suscipientes humiliter et deuote, ipsi curetis plenarie de spiritualibus et temporalibus respondere;  ut et ipse profectum et honorem Ecclesie Capuane ualeat studiosius procurare et dilectionem quam uos ad eum habere proponitis, in exhibitione operis experiri. Speramus enim in Domino quod, sicut ei dedimus in mandatis, taliter in commissa sibi procuratione proficiet, quod sibi salutem, uobis utilitatem, et nobis comparabit honorem.

Datum Laterani.



CCLXXuIII. BAMBERGENSI EPISCOPO, ET MAGISTRO PRAEPOSITINO SCHOLASTICO MAGUNTINO. Quod absque Romani pontificis auctoritate episcopi ab una Ecclesia ad aliam transferri non possint. 

 Licet in tantum apostolice sedis extendatur  auctoritas ut nichil preter eius auctoritatem in cunctis Ecclesiarum negotiis rationabiliter disponatur, utpote que canones, quibus forma ecclesiastice constitutionis exprimitur, uel edidit uel ab aliis editos approbauit, suum receptione ac approbatione faciens quod inuentione uel editione uidebatur forsitan alienum: quedam tamen sibi quodammodo specialiter et singulariter reseruauit, ut preter specialem auctoritatem ipsius nec iure agi debeant nec attentari ualeant cum effectu. In his autem specialiter translationes episcoporum non tam constitutio canonica quam diuina eius tantum potestati commisit, ut sicut legitimum matrimonii uinculum, quod inter uirum est et uxorem, homo dissoluere nequit, Domino dicente in Euangelio, Quod Deus coniunxit  homo non separet : sic et spirituale fedus coniugii, quod inter episcopum est et eius Ecclesiam  , quod in electione initiatum, ratum in confirmatione et in consecratione intelligitur consummatum, sine illius auctoritate solui non potest, qui successor est Petri et uicarius Iesu Christi. Hoc autem C. quondam Hildesemensis episcopus non attendens, licentia nostra nec postulata nec habita  , contra canonicas sanctiones et in iniuriam apostolice sedis, cuius super hoc fuerat et requirendus et obtinendus assensus, ad Herbipolensem Ecclesiam ab Hildesemensi non auctoritate nostra sed propria temeritate transiuit, et administrationi eius se ingerens, Herbipolensem se fecit episcopum  nominari  . Nec illa felicis recordationis Celestini pape predecessoris nostri indulgentia, quam impetrasse refertur, in hoc presumptionem excusat ipsius, sed ambitionem accusat; utpote que ipsum reddidit de ambitione notabilem, non auctoritatem contulit ad aliam episcopalem Ecclesiam transeundi,  cum sit expressum in ea quod si ad maiorem uocaretur forsitan dignitatem, eam sibi liceret assumere, dum tamen nichil ei de statutis canonicis obuiaret. Unde licet forsan aliquibus uideatur ut indulgentie occasione illius ad dignitatem possit  transire maiorem, ad parem tamen ipsi transire non licuit, cum in maiori dignitate propter maiorem utilitatem facilius soleat dispensari. Preterea cum postulatio, sicut et electio, examinari soleat diligenter, et tenor eiusdem indulgentie non solum uideatur postulationis examinationem sed persone etiam reseruasse, subiungens, dummodo nichil appareat quod tibi de canonicis obuiet institutis, antequam per eum postulatio examinata fuisset cui fuerat facienda, nulla debuerat ratione transire. Licet autem tante presumptionis excessus ad aures nostras publica referente fama uenisset, distulimus tamen procedere contra ipsum, donec litteras eius recepimus, in quibus se nobis Herbipolensem episcopum appellabat. Unde postmodum presumptionem ipsius debita  uolentes animaduersione punire, quibusdam Ecclesiarum prelatis in Teutonia constitutis districte precepimus ut cum factum huiusmodi non posset in partibus ipsis non esse notorium, nisi dictus C. infra uiginti dies post susceptionem litterarum nostrarum ab Herbipolensis Ecclesie administratione cessaret, eum excommunicatum auctoritate nostra non differrent publice nuntiare, et excommunicationem eius  facerent pulsatis campanis, et candelis exstinctis, festiuis diebus et Dominicis innouari. Quamuis in manifestis non sit ordo iudiciarius requirendus et ipse uideretur confessus de crimine, cum in litteris ad nos directis se presumpsisset Herbipolensem episcopum nominare; nos tamen ad euincendam omnem malitiam, in litteris nostris  commonitionem canonicam duximus premittendam; et eum postmodum ad bonum obedientie reuocare uolentes, ipsi non premissa salutatione mandauimus ut, omni excusatione cessante, si apud nos uellet gratiam inuenire, mandatum apostolicum adimpleret. Quia uero nec sic ei uexatio prebuit intellectum quin eo fortius in sua pertinacia perduraret quo amplius nos uidebat de sua correctione sollicitos, cum postquam alius de mandato nostro fuit in episcopum Hildesemensem electus et etiam confirmatus, se ipse presumpserit Hildesemensem episcopum nominare et electum ipsum et eius Ecclesiam per suos fecerit multipliciter molestari, apostolice sedis iniuriam dissimulare nolentes, ipsum in festo  Principis apostolorum, presentibus nuntiis eius, inter missarum solemnia excommunicatum publice nuntiauimus, mandantes sententiam latam a nobis per Teutoniam publicari. uolentes igitur de facto ipsius per uestras reddi litteras certiores, et utrum seruauerit sententiam nostram, utrum prorsus ab Ecclesia Herbipolensi recesserit et in Hildesemensi nichil sibi penitus uindicarit, utrum se humiliare curauerit et an suum recognoscat excessum, discretioni uestre per apostolica scripta mandamus quatenus inquiratis super premissis omnibus diligentius  ueritatem, et quod inueneritis per uestras nobis litteras fideliter intimetis; ut uel in eum, si adhuc contumax fuerit, manus nostras amplius aggrauemus, uel, si misericordia dignus exstiterit, secundum benignitatem apostolice sedis, illam cum eo misericordiam faciamus per quam neruus ecclesiastice discipline minime dissoluatur. uolumus preterea nichilominus et mandamus ut Herbipolensibus canonicis sub pena excommunicationis ex parte nostra districtius iniungatis, totum tenorem presentium litterarum in litteris uestris, quas eis super hoc a uobis dirigi uolumus, exponentes, ne quid horum ignorent, ne, donec idem episcopus absolutionis gratiam meruerit obtinere, ipsi communicare uel obedire presumant; et ut ipsum capitulum  in eo puniatur in quo deliquit, ad alicuius electionem sine nostro speciali mandato procedere non attentent. Quod si contra presumpserint, huiusmodi factum irritum decernimus et inane. Super his autem, omni gratia et timore postpositis, taliter procedatis quod prudentiam et deuotionem uestram debeamus merito commendare, nec in eo incurratis offensam ex quo debetis gratiam promereri, cum ueritas nobis nequeat occultari.

Datum Laterani, uII Kalendas Februarii.



CLXXIX. THEOBALDO EPISCOPO AMBIANENSI. Statutum et ordinationem quamdam ipsius confirmat. 


Ex parte tua fuit in audientia nostra propositum quod cum Ecclesiam de Petromoso tue diecesis pene penitus desolatam pietatis intuitu repararis, licet ea tibi fuerit per sedem apostolicam confirmata, ipsius tamen uolens statui prouidere, in ea de consilio dilecti filii nostri P. Sancte Marie in uia lata diaconi cardinalis, apostolice sedis legati, et aliorum multorum, quatuor religiosas personas prouide statuisti, quarum una presit ceteris in obseruantia ordinis regularis, et omnes pariter tibi et successoribus tuis in spiritualibus et temporalibus debeant respondere, ita etiam quod ad te et successores tuos tam spiritualium quam temporalium administratio  et ipsarum pertineat institutio personarum. Nos igitur quod a te prouide factum esse dignoscitur ratum et firmum habentes, institutionem ipsam, sicut rationabiliter facta est, recepta et hactenus obseruata, auctoritate apostolica confirmamus, districtius inhibentes ne aliquis successorum tuorum presumat numerum prescriptarum diminuere personarum. Nulli ergo, etc. hanc paginam nostre confirmationis et inhibitionis infringere, etc.

Datum Laterani, u Kal. Februarii.



CCLXXX. COMITIBUS, BARONIBUS, BAIULIS, IUDICIBUS, CIuIBUS ET UNIuERSO POPULO IN REGNO SICILIAE CONSTITUTIS. Ut cum legato apostolico in regni conseruationem opes et consilia conferant. 


Quantum apostolica sedes non solum in regno uobis contra hostes affuerit, sed extra regnum etiam grauaminibus uestris non incassum sed utiliter potius studuerit precauere, dissoluens laqueos qui in personarum uestrarum oppressionem et rerum dispendium tendebantur, ex parte, sicut credimus, uestra uniuersitas iam cognouit. Qualiter etiam nostris sumptibus non semel sed sepe obuiauerimus conatibus iniquorum, quantum utiles fuerimus uobis  et regno et uos intelligitis per uos ipsos, et opus testimonium perhibet ueritati; cum, nisi fallimur, imo quia non fallimur, aliter hodie Marcowaldus et complices eius preualuissent in regnum, nisi per nos prudenter et potenter tam spiritualiter quam temporaliter fuisset machinationibus eorum occursum. Et licet non solum sollicitudini nostre, sed nec expensis etiam hactenus uel in modico sit responsum; quia tamen uobis deesse nec uolumus nec debemus, dilectum filium nostrum C.  Sancti Laurentii in Lucina presbyterum cardinalem, apostolice sedis legatum, et uenerabiles fratres nostros Neapolitan. et Tarentin. archiepiscopos et nobilem uirum I. marescalcum et consobrinum nostrum, in regnum Sicilie, in eo ipsis uice nostra commissa,  cum exfortio militum ad debellandos hostes et solidandum regnum duximus destinandos; credentes quod non solum prouentus regni deberetis in stipendia militum erogare, sed de uestris etiam non modica liberaliter elargiri, utpote quibus melius esset pro statu regni uniuersa expendere que habetis, quam denuo per Marcowaldum et fautores ipsius grauissime subiici seruituti; quorum tyrannidem etsi omnes uel fere omnes de regno in rebus, multi tamen maiores et potentiores in personis etiam sunt experti. Monemus igitur uniuersitatem uestram, et per apostolica scripta tam ex parte nostra quam regis districte precipiendo mandamus, quatenus legatum ipsum et socios eius recipientes humiliter et  deuote, et in subsidium uestrum ac regni et exterminium hostium iuxta mandatum ipsorum potenter et uiriliter assurgentes, eis de regni prouentibus in subsidium expensarum et stipendia militum respondere curetis; cum quod quibusdam ex uobis hactenus pro necessitate temporis ad munitionem urbium et castrorum indultum fuerat uel permissum, uelimus necessitate cessante cessare. Alioquin nos de cetero apud Deum et homines erimus excusati, si quid uobis aduersi contigerit, cum uobis ipsis nolitis adesse. Licet enim multa nobis et magna promissa fuerint et oblata, uniuersa tamen pro uobis quasi stercora curauimus recusare. Et pro certo,  nisi nostra uos defendat auctoritas, experimento probabitis qualiter sine nobis uestra uos non possit potentia defensare.

Datum Laterani, III Nonas Februarii.



CCLXXXI. MAGISTRO ET FRATRIBUS MILITIAE TEMPLI IN SCLAuONIA CONSTITUTIS. Transactionem quamdam confirmat. 

Cum a nobis petitur quod iustum est, etc., usque ad uerbum annuentes, compositionem inter uos et monasterium sanctorum Cosme et Damiani factam super terris et aquarum discursibus et aliis de quibus inter uos questio uertebatur, sicut rationabiliter et absque prauitate facta est et ab utraque  parte recepta, et in authentico exinde confecto continetur, auctoritate apostolica confirmamus, et presentis scripti pagina communimus. Ad maiorem autem euidentiam huius rei ipsum authenticum de uerbo ad uerbum presentibus litteris duximus inserendum; cuius tenor ita se habet. In nomine sancte et indiuidue Trinitatis. Anno ab Incarnatione Domini nostri Iesu Christi millesimo centesimo nonagesimo quarto, mense Iulii, die nono intrante, indictione duodecima, apud Tynum, regnante domino nostro Bela serenissimo rege Ungarie, Dalmatie, Chroatie atque Rame, et Almerico filio super Dalmatiam et Chroatiam. Cum nos, nempe Petrus Spalatin. sedis archiepiscopus, una cum Mattheo Nonensi episcopo et Damiano Iadrentin. comite ac  Grubesia Spalatin. comite, ceterisque nobilibus, quorum nomina inferius subscribentur, in ecclesia Sancti Ioannis de Tyno, ad controuersias que inter Templarios et monasterium Sanctorum Cosme et Damiani pro terris et aquarum discursibus uertebantur, resecandas, de mandato regio resideremus, post multas altercationes et uerba que memorate Ecclesie inter se habebant, uuadias ab utraque parte per stipitem de uoluntate utriusque partis suscipientes, pro bono pacis et concordie talem inter utrasque Ecclesias finem et diuisionem auctoritate regia composuimus, ut incipiendo a uia que inter uillam Tyni et uillam Sanctorum Cosme et Damiani est, et eundo uersus meridiem recto tramite usque ad Gomillam inferius, et abinde usque ad Blatam, quidquid in  austro in terris et in aquis est, quod ad monasterium Sancti Damiani pertinuit, domui Templi remaneat perpetuo possidendum, preter aquam Chriplinam, quam communem esse decernimus utrisque Ecclesiis et quidquid a prefata uia et terminis in partibus occidentis in terris et aquis ac pascuis etiam ultra uallem Tyni habetur et ad Templarios spectauit, prefato Sancti Damiani monasterio sit amodo in perpetuum: aquam uero Chicme, cum aquarum decursibus, Templarios habere iugiter statuimus, tali uidelicet ordine, ut in ea molendina faciant, quotquot possunt; ita tamen quod molendino Sanctorum Cosme  et Damiani de uirbiza, quod est ultra Blatam, non noceat in aliquo. uolumus etiam et sancimus ut prefata Sancti Damiani ecclesia omnes terras illas quas ultra Blatam et ultra mare possedit antiquitus et etiam si qua molendina sub suo molendino in austro fecerit, habeat, possideat semper absque omni Templariorum calumnia. Stabilimus etiam ut si qua utriusque partis [contra] antiqua testamenta uel scripta, preter hanc nostre constitutionis cartam, ire presumpserit, omnipotentis Dei sanctorumque apostolorum Petri et Pauli omniumque sanctorum et nostram maledictionem incurrat, fiatque anathema, et super hoc pena duarum librarum auri mulctetur. Que omnia firma ac rata esse uolumus, presente Gualterio magistro et fratre Aczo preceptore  et omnibus fratribus, et Dominico abbate, Priuioria monacho et Diminoscia monacho cunctisque fratribus, coram his idoneis testibus, Petro Sagarelle et Tolmatio ac Burello presbyteris Spalatinis. De Iadretinis uero fuerunt testes hi, Petrona Cucille, Peitiz uitache, Peitiz Michelis, Georgius Sopp, Bitte de Iuda, Bitte Prestantii cum fr. Grisogono, Petrus Scluradi Templariorum aduocatus et quamplures alii. De Sclauis uero fuerunt testes hi, de Dominis Iupanus, uulcominis Iupanus, Betisias Iupanus, Grubescia Gaudii Iupanus, et Rillizus Iupanus cum pluribus aliis. Fuerunt etiam testes ibidem hi uenerabiles uiri, Gregorius Antiuarensis archiepiscopus et uincentius Sancti Grisogoni martyris abbas cum suis monachis et multis de plebe.  Et ego Blasius Sancte Anastasie diaconus et Iadretine ciuitatis notarius, qui interfui, hanc constitutionis et concordie cartulam iussu iam dicti archiepiscopi Spalaten. et Nonen. episcopi ac comitum prescriptorum ceterorumque testium rogatu, ut audiui, compleui, roboraui et signo consueto signaui. Decernimus ergo ut nulli omnino hominum liceat hanc paginam nostre confirmationis infringere, etc.

Datum Laterani, uII Kalendas Februarii.



CCLXXXII. EPISCOPO, DECANO ET SUBDECANO LINCOLNIEN. Quod uis metu extorta resignatio non obliget. 

 Ad audientiam nostram, dilecto filio magistro  Helia de Cheuele significante, peruenit quod cum Ecclesiam de Cheuele auctoritate sedis apostolice canonice fuisset adeptus et aliquandiu pacifice possedisset, grauissimo tandem regis metu quod eam resignaret iurare coactus eam in eorum ad quos pertinebat manibus resignauit. Quia uero que ui metusue causa fiunt carere debent robore firmitatis, discretioni uestre per apostolica scripta mandamus quatenus, si eumdem magistrum eo metu ad resignationem faciendam uobis constiterit fuisse coactum qui potuerit et debuerit cadere in uirum constantem, non obstante iuramento predicto,  quo non ad repetendum sed ad resignandum solummodo tenebatur, prefatam ecclesiam ei per censuram ecclesiasticam, sublato cuiuslibet appellationis obstaculo, restitui faciatis. Nullis litteris ueritati et iustitie, etc. Quod si omnes, etc. duo uestrum, etc.

Datum Laterani, Nonis Februarii.



CCLXXXIII. ARCHIPRESBYTERO ET CANONICIS SUTRINIS. De iure eligendi quoad possessorium et petitorium.

 Cum Ecclesia Sutrina pastore uacaret, uos conuenientes in unum, et, sicut moris est, inuocata Spiritus sancti gratia, pastorem unanimiter elegistis, petentes ipsum a sede apostolica confirmari. uerum dilecti filii clerici conuentualium Ecclesiarum  ciuitatis eiusdem apud nos de uobis consequenter suam deposuere querelam, quod cum in episcoporum electionibus faciendis ipsi ac predecessores eorum consueuerint interesse, uos eis inuitis, renitentibus et exclusis, ad faciendam electionem procedere presumpsistis, quam ob hoc non confirmandam sed infirmandam potius asserebant. Partibus ergo pro questione huiusmodi apud sedem apostolicam constitutis, dilectos filios nostros B. tituli Sancti Petri ad uincula et I. tituli Sancte Prisce presbyteros et Nicolaum Sancte Marie in Cosmedin diaconum cardinales dedimus auditores; in quorum presentia testes utrinque producti fuerunt, et eorum depositionibus publicatis, pars canonicorum  per testes a se productos intentionem suam, quod ad eos tantum spectaret electio, sufficienter dicebat esse probatam; parte clericorum nichilominus asserente quod per dicta testium, quos produxerant, et ipsi suam assertionem, quod electioni pontificum interesse deberent, plenius probauissent, per que constare dicebant eos electionibus trium episcoporum qui Ecclesie Sutrine ultimo et immediate prefuerant, cum canonicis cathedralis ecclesie affuisse, uocemque habuisse cum aliis eligendi. Nos ergo auditis allegationibus et rationibus partium et depositionibus ipsis diligenter inspectis, quoniam liquido deprehendimus testes uestros in perhibendis testimoniis uarios exstitisse, atque aduersus fidem attestationis sue  coram dictis cardinalibus uacillasse, sicut ipsi postea nobis retulerunt et quod negationem quodammodo astruere satagebant, probare uolentes ius electionis ita quidem ad se spectare quod ad aduersarios minime pertineret, per testes uero partis aduerse fuit sufficienter ostensum quod in trium episcoporum electionibus, de quibus premissum est, clerici presentes affuerint et uocem habuerint eligendi: premissam electionem factam, eis contradicentibus et exclusis, de fratrum nostrorum consilio, decreuimus irritandam, clericos sepedictos in eam quasi possessionem, quam ante controuersiam motam habuerant, reducentes. uerum quoniam in questione  predicta quidquid iuris utraque pars in electione habebat, deductum in iudicium uidebatur; cum iure ciuili sit cautum id uenire in iudicium, non  de quo actum est ut ueniret, sed id non uenire de quo nominatim actum est ne ueniret, et secundum statuta canonica electiones episcoporum ad cathedralium ecclesiarum clericos regulariter pertinere noscuntur, nisi forte alibi secus obtineat de consuetudine speciali, nec ex eo quod clerici antedicti se inter eligentes Sutrin. episcopos probauerunt tertio exstitisse, ius eligendi propter breuitatem temporis usque ad prescriptionem legitimam non producti sibi acquirere non potuerunt et actore non probante, qui conuenitur, etsi nichil prestiterit, obtinebit, ab eorum impetitione super  electionibus faciendis uos duximus absoluendos, sepedictis Ecclesiarum clericis super hoc silentium perpetuum imponentes. Nulli ergo, etc., liceat hanc paginam nostre diffinitionis infringere, etc.

Datum Laterani, uII Februarii.



CCLXXXIu. TURONENSI ARCHIEPISCOPO Quod archiepiscopus, propter infirmitatem, suffraganeorum consecrationem committere possit.

Quod sedem, etc. Exstat supra numero 77, inter epistolas istius libri. Itaque repetere eam noluimus.



CCLXXXu. EPISCOPO CIuITATIS CASTELLAN. Ut ciues ab excommunicationis et interdicti sententia relaxentur.


Accedentes nuper ad presentiam nostram, etc. Exstat supra numero 78, inter epistolas huius libri.



CCLXXXuI. RAYNERIO ABBATI ET CONuENTUI SANCTI PETRI EUGUBIN. uetera ipsorum priuilegia confirmat.

Cum olim essemus apud Perusium constituti, etc Exstat supra numero 79, inter epistolas huius libri. Ea de causa hic eam omisimus.



CCLXXXuII. ABBATI DE FIRMITATE G. ET F. ARCHIDIACONIS CABILONEN. Ipsis causam Eduensis Ecclesie et Balmensis monasterii committit.

 Expositam nobis Eduensis Ecclesie accepimus questionem, etc. Exstat supra numero 80, inter epistolas huius libri.



CCLXXXuIII. EPISCOPO ET DECANO PATHERBURNENSI ET ABBATI DE HELMUARDESHUSAN. Ut electo Hildesemensi episcopo auxilio sint. 

 Cum Conradus quondam Hildesemensis episcopus, pro eo quod sine licentia nostra ad Ecclesiam Herbipolensem transiuit, fuerit suspensus a nobis, et postmodum quoniam a sua noluit presumptione desistere, uinculo sit excommunicationis astrictus  et de mandato nostro in Hildesemensi Ecclesia electio canonice celebrata, nobiles quidam, scilicet Adolphus comes, Hermannus et Henricus comites de Hartesborc, Fredericus de Insula, et ipsius Ecclesie ministeriales, uidelicet Lupoldus de Escherte, Ugo aduocatus et eorum complices, Hildesemensis diecesis, electioni facte et auctoritate sedis apostolice confirmate de dilecto filio H. Hildesemensi preposito maiori contradicere non uerentur, et ipsi quondam episcopo, sicut non conuenit, adherentes, ipsum electum et Hildesemensem Ecclesiam aggrauant multipliciter et infestant, sicut ipsius electi et capituli Hildesemensis transmissa nobis conquestio patefecit. Prenominati etiam nobiles et ministeriales ipsius Ecclesie bona Hildesemensis Ecclesie,  prebendas canonicorum et speciales redditus ipsorum et episcopales prouentus presentis anni, occasione et auctoritate prefati Conradi quondam episcopi recipiunt et detinent uiolenter. Preterea predicti nobiles et ipsius Ecclesie ministeriales eidem quondam episcopo Hildesemensi fauentes, ipsum electum non permittunt ciuitatem et castra et alia bona ad Hildesemensem Ecclesiam pertinentia pacifice possidere; imo impendentes prefato quondam episcopo contra Ecclesiam et electum et clerum Hildesemensem auxilium et fauorem, ipsum a possessione castrorum et ciuitatis et aliorum bonorum prohibent et ei modis omnibus contradicunt. Nolentes igitur talia sub dissimulatione transire, que noscuntur contra mandata sedis apostolice attentari, discretioni  uestre per apostolica scripta mandamus et districte in obedientie uirtute precipimus quatenus, si uerum est quod proponitur, presumptores predictos, nisi ad commonitionem uestram ablata Hildesemensi Ecclesie et electo restituerint uniuersa et ab ipsius Ecclesie, electi et cleri indebita molestatione destiterint, tandiu nuntietis uinculo excommunicationis, sublato appellationis obstaculo, innodatos et terram eorum suppositam interdicto, et ad quemcunque locum deuenerint, eis presentibus diuina prohibeatis officia celebrari, donec tam electo quam clero super premissis idoneam satisfactionem impendant. uolumus etiam nichilominus et mandamus, ut nisi clerici et laici in Hildesemensi diecesi constituti  prefato electo debitam reuerentiam impendere curauerint et honorem, eos ad id, omni gratia et timore postpositis, districtione ecclesiastica, appellatione remota, cogatis. uolentes insuper eiusdem Ecclesie indemnitatibus et electi paterna sollicitudine precauere, presentium uobis auctoritate precipimus quatenus quidquid de bonis ipsius Ecclesie prefatus quondam episcopus, postquam Herbipolensi episcopatui se non timuit immiscere, alienauit quomodolibet uel distraxit, auctoritate nostra, appellatione remota, denuntiantes irritum et inane, et que per eum ante, etiam cum episcopus esset, Ecclesie memorate irrationabiliter infeudata inueneritis uel distracta, non obstante appellationis obiectu, legitime reuocetis; taliter mandatum nostrum,  omni gratia et timore postpositis, exsequamini, quod sollicitudo uestra in Domino appareat commendanda, et non possitis de negligentia seu inobedientia reprehendi. Nullis lit. ueritati et iustitie, etc. Quod si omnes, etc., tu, frater episcope, cum eorum altero, etc.

Datum Laterani, u Nonas Februarii, pontificatus nostri anno secundo.



CCLXXXIX. IN SICHEN. ET DE uALLE BEATI GEORGII ABBATIBUS, ET PRAEPOSITO SANCTAE MARIAE IN HERFORDIA. De prebendarum deuolutione, nisi intra statutum a iure tempus conferantur. 

Graue gerimus et indignum quod in multis Ecclesiis  tam prelati quam subditi contra constitutiones canonicas temere uenientes, easdem eneruare presumunt et, de quo dolemus non modicum, que pro Ecclesiarum utilitate a sanctis Patribus prouida fuerunt deliberatione statuta, in detrimentum earum euacuare contendunt. Sane cum in Lateranensi concilio fuerit constitutum ut quoties ecclesiastica beneficia uacare contingit, si capitulum, ubi donatio spectat ad ipsum, infra tempus in eodem concilio diffinitum eadem conferre distulerit, per episcopum concedantur, et id, episcopo negligente, ad superiorem eorumdem donatio deuoluatur, mirati sumus non modicum et commoti quod uenerabilis frater noster archiepiscopus et dilecti filii capitulum Magdeburgen. non habentes ad premissa respectum,  nec attendentes etiam quanta ex defectu personarum possint Ecclesiis [incommoda] prouenire, maxime cum propter hoc diuinum eis officium subtrahatur, preposituram et sex prebendas Ecclesie Magdeburgensis, cum per annum et ultra uacauerint, infra tempus sibi permissum non curauerunt idoneis personis assignare, propter quod ab N. scholastico eiusdem Ecclesie, ne quid ab eis fieret de prepositura iam dicta, ad nostram fuit audientiam appellatum. Licet autem ante aduentum nuntiorum dicti archiepiscopi et ante aduentum A. prepositi et N. scholastici canonicorum Magdeburgensis Ecclesie, ad nostram audientiam peruenisset quod donatio prepositure et prebendarum ipsarum ad nos  esset secundum statuta dicti concilii deuoluta: quia tamen super his per eosdem nuntios in nostra fuit presentia aliquandiu litigatum, nobis plenius constitit de premissis. Ut autem non possemus de negligentia reprehendi, qui predictos archiepiscopum et capitulum dignos proinde redargutione censemus; uolentes etiam, prout ad nos pertinet, precauere ne ubi iura conduntur, ibidem iniuriam patiantur, preposituram ipsam dilecto filio A. Sancte Marie ad gradus in Maguntia preposito, eiusdem Ecclesie Magdeburgensis canonico, uiro prouido et honesto ,  duximus conferendam, ipsum in consistorio nostro de eadem per annulum inuestire curantes. uolentes autem predictis archiepiscopo et capitulo, pro deuotione quam ad nos et sacrosanctam Romanam Ecclesiam habere noscuntur, paterna sollicitudine respondere, eisdem duximus indulgendum ut ex illis sex prebendis dictus archiepiscopus duas et capitulum duas alias uice nostra, non sua, possint idoneis personis conferre; ita tamen quod si infra quadraginta dies post receptionem litterarum nostrarum id efficere forte neglexerint, uos, filii abbates, et magister P. scholasticus Maguntinus, quem uobis in hoc duximus adiungendum, auctoritate nostra tam illas quatuor quam alias duas, sublato cuiuslibet contradictionis et appellationis obstaculo,  personis idoneis conferatis; ita quod si omnes his exsequendis nequiueritis interesse, dictus scholasticus, cum altero uestrum ea nichilominus exsequatur. Ceterum si aliqui contra predictam donationem nostram aut etiam factum uestrum, filii abbates et preposite de Herfordia, aliqua temeritate uenire presumpserint, uos eos a presumptione sua per censuram ecclesiasticam appellatione postposita compescatis. Prouideatis autem attentius quatenus, si  postquam ad nos est ipsius prepositure donatio deuoluta, super eadem aliquid fuerit attentatum, in irritum appellatione postposita reducatis. Nos autem predicto archiepiscopo nostris damus litteris in mandatis ut dicti prepositi nuntios in corporalem eiusdem possessionem suo nomine inducere non omittat. et eidem preposito, cum se predicte Ecclesie personaliter exhibuerit, stallum in choro et locum in capitulo iuxta ipsius Ecclesie consuetudinem non differat assignare. Si uero predictus archiepiscopus, quod non credimus, mandatum nostrum distulerit uel neglexerit adimplere, uolumus et presentium uobis auctoritate districte precipimus quatenus uos id auctoritate nostra, sublato appellationis obstaculo, exsequi minime postponatis. Cum autem prefatus  Al. pacificam ipsius Magdeburgensis prepositure possessionem fuerit assecutus, liberum sit eis ad quod donatio prepositure Sancte Marie ad Gradus, quam prius idem habuerat, pertinere dignoscitur, de ipsa prepositura quod canonicum fuerit ordinare. Quod si omnes, etc. duo uestrum, etc.

Datum Laterani, XIu Kal. Martii, pontificatus nostri anno secundo.





STEPHANI BALUZII TUTELENSIS ADMONITIO AD LECTOREM.


Regestum hoc Innocentii III esse mutilum facile colligimus ex Annalibus Rogerii de Houeden, qui cum narrasset ea que apud Innocentium isto anno egit Gilardus episcopus Meneuensis pro restituenda ueteri dignitate metropolitica Ecclesie Meneuensis, demum addit eumdem Gilardum siue Giraldum epistolam ab Innocentio ea de re scriptam ad Hubertum Cantuariensem archiepiscopum in eiusdem pape Registro scribi procurasse ad perpetuam rei memoriam. Et tamen certum est epistolam illam non exstare in hoc secundo libro, quamuis anno 1199 data dicatur. Afferam autem ipsa Rogerii uerba, ex quibus discemus mutilum esse, ut dictum est, hoc regestum, simulque intelligemus quid in illa Innocentii epistola, que hactenus latet, contineretur, ne quid hic, quantum fieri poterit, desideretur. »Eodem anno  magister Gilardus Meneuensis electus suscitauit controuersiam super iure metropolitico Ecclesie Meneuensis, ius eiusdem Ecclesie et pristinam metropolitani dignitatem coram domino Innocentio papa tertio et cardinalibus, uidelicet Octouiano Ostiensi et . . . . Portuensi et Ioanne Albanensi episcopis cardinalibus, et Iordano de Fossanoua, et Sephredo, et Ioanne de S. Paulo, et Ioanne de Salerno, et Gratiano, et Hughelno, et Huguncione cardinalibus publice protestando.« Et infra: »Cuius rei occasione, et ad predicti Gilardi instantiam ius Ecclesie sue publice protestando.« Et infra: »Cuius rei occasione, et ad predicti Gilardi instantiam ius Ecclesie sue publice in curia Romana protestantis, Innocentius papa Hubertum Cantuariensem archiepiscopum super statu Meneuensis Ecclesie et dignitate metropolitica litteris suis citauit. Quas etiam litteras predictus Gilardus ad perpetuam rei geste memoriam in eiusdem pape Registro scribi procurauit. Precepit etiam idem papa predicto archiepiscopo quatenus supradicto Giraldo Meneuensi electo ita consecrationem impenderet quod sacramentum illicitum, quale extorquere solebant predecessores sui ab episcopis Sancti Dauid, scilicet de non prosequendo iure metropolitico contra Cantuariensem Ecclesiam, non exigeret, sed tantum canonicam obedientiam iuxta communem formam faceret. Precepit etiam idem papa Lincolniensi, Dunelmensi, et Eliensi episcopis quod si archiepiscopus Cantuarie sepedictum Gilardum consecrare differret, ipsi apostolica auctoritate freti illum consecrare non differrent.« Hactenus Rogerius de Houeden. uanum porro, ut hoc etiam dicamus, et inutilem fuisse hunc Gilardi conatum docet Geruasius monachus Dorobernensis in Actibus Pontificum Cantuariensium, ubi ait Hubertum Cantuariensem archiepiscopum cassasse ambitionem Gilardi, qui Meneuensis Ecclesie in curia Romana se dicebat electum, et alium sacrauisse canonice electum. Unde colligimus paritum non fuisse litteris Innocentii, que per subreptionem impetrate fuerant.

Itaque cum uel ex hoc loco constet hunc regestorum Innocenii III librum esse imperfectum, quem aliunde uidemus rudem ferme indigestamque molem esse, prout hactenus editus est, cum eedem interdum epistole bis illic descripte reperiantur ad uerbum, rem non inutilem nec ingratam uiris eruditis et istarum rerum studiosis me faciurum putaui, si quemadmodum in fine libri primi nonnullas epistolas addidi que in superioribus editionibus non exstabant, ita in istius fine nonnullas epistolas addidi que in superioribus editionibus non exstabant, ita in istius fine nonnullas adderem que hactenus cum Innocentii III epistolis edite non sunt, que uero pertinent ad secundum annum pontificatus eiusdem Innocentii. Earum nonnullas eruimus ex tabulariis ecclesiarum ac monasteriorum, alias ex lucubrationibus clarissimorum uirorum Odorici Raynaldi Ioannis Launoii, Ferdinandi Ughelli, Ioannis Marie Campi, Ioannis Lucii Dalmatini et Petri Garielli.

Sed et illud te monendum existimaui, lector, constitutionem pro Iudeis, que in hac editione nostra numero 302 notata reperitur, editam fuisse a Materno Cholino in fine libri secundi, monito interim lectore non exstare in aliis editionibus. Nos, non antiquitatem editionis, sed ordinem temporum secuti, eam in loco reposuimus quem nunc occupat in hac editione.

Demum, ne quis offendatur quod in fine istius libri non edidimus iuramenta comitis Hildebrandini et  Petri prefecti Urbis, que ad calcem huiusce libri retulerat idem Cholinus, moneo illa a me relata esse supra in appendice libri primi, ea de causa, quod ad annum primum pontificatus Innocentii pertineant citra controuersiam.



CCXC. UNIuERSIS PRAELATIS ET CLERICIS DIeCESIS PINNENSIS. Ut episcopo suo respondeant de decimis mortuariis et oblationibus. 


INNOCENTIUS episcopus, seruus seruorum Dei, dilectis filiis uniuersis Ecclesiarum prelatis et clericis Ecclesie Pennensi lege diecesana subiectis, salutem et apostolicam benedictionem.

Significauit nobis uenerabilis frater noster Pennensis episcopus quod non sibi de decimis et mortuariis, oblationibus et aliis iustitiis respondetis. Quia uero fratres cepiscopos nostros specialiter uolumus in suo iure tueri, discretioni uestre per  apostolica scripta mandamus et districte precipimus quatenus ei, sicut diecesano uestro de decimis, mortuariis, oblationibus et de uniuersis iustitiis episcopalibus, sicut canonica sancit auctoritas, curetis sine diminutione qualibet respondere, nonobstante si ea sibi uel predecessoribus eius aliquando per laicalem potentiam subtraxistis. In causis etiam matrimonialibus, penitentiis homicidiorum et oppressionum insontium et in aliis etiam que preter ipsius fieri auctoritatem non habent episcopalem, uobis iurisdictionem nullatenus usurpetis. Alioquin, sententiam quam propter hoc in uos rationabiliter tulerit, faciemus, auctore Domino, rationabiliter obseruari.

Datum Laterani, Idib. Martii, pontificatus nostri  anno secundo.



CCXCI. ILDELRANDO EPISCOPO uULTERRANO. De confirmatione priuilegiorum. 

INNOCENTIUS episcopus, seruus seruorum Dei, uenerabili fratri ILDEBRANDO uulterrano episcopo, salutem et apostolicam benedictionem.

Que ad Ecclesiarum augmentum a principibus secularibus aut uiris ecclesiasticis indulgentur, gratanter admittimus et gratis apostolice sedis presidio communimus. Quod circa te ac Ecclesiam uulterranam tanto libentius adimplemus, quanto te nobis et Ecclesie Romane fideliorem inuenimus  et in pluribus tuam sumus deuotionem experti. Eapropter, uenerabilis in Christo frater, tuis iustis precibus annuentes, libertates, immunitates, dignitates et iurisdictiones tibi et Ecclesie uulterranensi a principibus siue a quibuscunque personis ecclesiasticis uel secularibus prouida deliberatione concessas ratas esse decernimus et mandamus in posterum inuiolabiliter obseruari. Nulli ergo omnino hominum liceat hanc nostre concessionis paginam infringere uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, IX Kal. Aprilis, pontificatus nostri  anno secundo.



CCXCII. WILLELMOD BIERIA PRESBYTERO. Recipitur sub protectione apostolica. 

 INNOCENTIUS episcopus, seruus seruorum Dei, dilecto filio W. DE BIERIA presbytero, salutem et apostolicam benedictionem.

Sacrosancta Romana Ecclesia deuotos et humiles filios ex assuete pietatis officio propensius diligere consueuit, et ne prauorum hominum molestiis agitentur, eos, tanquam pia mater, sue protectionis munimine confouere. Eapropter, dilecte in Domino fili, personam tuam cum omnibus bonis tam  ecclesiasticis quam mundanis que in presentiarum rationabiliter possides, aut in futurum iustis modis, prestante Domino, poteris adipisci, sub beati Petri et nostra protectione suscipimus. Specialiter autem ecclesiam de Franchart, cum decimis, redditibus, censu, possessionibus et omnibus pertinentiis suis, sicut eam iuste possides et quiete, auctoritate tibi apostolica confirmamus et presentis scripti patrocinio communimus. Nulli ergo omnino hominum liceat hanc paginam nostre protectionis et confirmationis infringere uel ei ausu temerario contraire. Si quis autem, etc.

Datum Laterani, Iu Kal. Maii, pontificatus nostri anno secundo.
[1Kb]


CCXCu. EPISCOPO uERCELLENSI ET ABBATI DE LUCEDIO. Eis committitur causa quedam Mediolanensis. 


 INNOCENTIUS episcopus, seruus seruorum Dei, uenerabili fratri uercellensi episcopo et dilecto filio abbati de Lucedio, salutem et apostolicam benedictionem.

Cum causam que inter dilectos filios abbatem et monachos ex una parte, et prepositum et canonicos Sancti Ambrosii Mediolanensis ex altera, super interdicto et quibusdam aliis uertitur, procuratoribus partium apud sedem apostolicam constitutis, de uoluntate ipsorum dilectis filiis I. archidiacono  Mediolanensi, Sancti Ioannis Papiensis et Sancti Ioannis de Trenno prepositis commiserimus terminandam, ipsi, quemadmodum nobis suis litteris intimarunt, cum non possent adinuicem concordare, partes ab obseruatione sui iudicii absoluentes, ad nos negotium integrum remiserunt; quod ab abbate et monachis memoratis coram dilecto filio nostro I. tituli Sancti Stephani in Celio monte presbytero cardinali, cui partes commisimus audiendas, sub forma qua fuerat primis iudicibus delegatum, committi personis aliis petebatur; parte altera contrarium postulante. Quia uero nichil est rationabiliter allegatum quare circa premissam commissionem de communi partium uoluntate impetratam mutare aliquid deberemus, cum circa negotium ipsum nichil  fuerit immutatum, uolentes ut finis litibus imponatur, causam ipsam uobis duximus committendam, per apostolica scripta mandantes quatenus iuxta tenorem prioris commissionis in negotio ratione preuia procedatis.

Datum Laterani, IX Kal. Iunii, pontificatus nostri anno. secundo.



CCXCuI. IOANNI PRIORI DE MARIADURA EIUSQUE FRATRIBUS, TAM PRAESENTIBUS QUAM FUTURIS. De confirmatione priuilegiorum. 

INNOCENTIUS episcopus, seruus seruorum Dei, dilectis filiis IOANNI priori domus que est in loco  qui Mariadura dicitur eiusque fratribus tam presentibus quam futuris in perpetuum.

Quoties a nobis petitur quod rationi et honestati conuenire dignoscitur, animo nos decet libenti petentium desideriis congruum suffragium impertiri. Eapropter, dilecti in Domino filii, uestris iustis postulationibus clementer annuimus et predecessorum nostrorum felicis memorie Calixti, Innocentii, Celestini, Anastasii, Adriani, Alexandri, Lucii, Urbani, Clementis et Celestini Romanorum pontificum uestigiis inherentes, hospitalem domum que est in loco qui Mariadura uocatur, quam nobilis uir Gandulfus et uxor eius Gisla beato Petro deuotionis intuitu obtulerunt, in qua Domino deseruitis, sub  beati Petri et nostra protectione suscipimus et presentis scripti priuilegio communimus: statuentes ut prefata domus tam ab episcoporum quam aliarum ecclesiasticarum uel secularium personarum sit grauamine libera et in eodem statu libertatis sub Principis apostolorum Petri et nostra protectione ac tutela permaneat. Preterea quascunque possessiones, quecunque bona, tam ex dono predicti, Gandulfi et uxoris illius Gisle, quam aliorum Dei fidelium concessione uel oblatione, idem hospitale in presentiarum iuste et canonice possidet aut in futurum, Deo propitio, rationabiliter poterit adipisci, firma uobis uestrisque successoribus et eidem hospitali ad sustentationem peregrinorum ac pauperum Christi firma et illibata permaneant; in quibus  hec propriis duximus exprimenda uocabulis, ecclesiam uidelicet Sancti Leonardi de Cario, hospitale quod dicitur fontana Theodorici. Auctoritate quoque apostolica interdicimus ut de laboribus quos propriis manibus aut sumptibus colitis, seu de nutrimentis uestrorum animalium nullus omnino clericus siue laicus a uobis decimas extorquere presumat. Ordinationes sane presbyterorum uel clericorum uestrorum a Placentino accipietis episcopo; si tamen catholicus fuerit et ea uobis gratis et absque molestia uoluerit exhibere. Alioquin, pro eodem sacramento catholicum, quem malueritis, presulem adeatis. Libertates preterea et immunitates, nec non antiquas et rationabiles consuetudines domui uestre concessas et hactenus obseruatas,  ratas habemus et eas futuris temporibus illibatas manere sancimus. Obeunte uero te, nunc eiusdem loci priore, uel tuorum quolibet successorum, nullus ibi qualibet subreptionis astutia seu uiolentia preponatur, nisi clericus quem fratres communi consensu uel fratrum pars consilii sanioris secundum Deum prouiderint eligendum. Ad indicium autem quod domus uestra proprie ad ius beati Petri pertineat, nobis nostrisque successoribus tres libras cere annis singulis persoluetis. Decernimus ergo ut nulli omnino hominum liceat, etc.

    Ego Innocentius catholice Ecclesie episcopus.
    Ego Octauianus uelletrensis et Ostiensis subscripsi.
     Ego Petrus Portuensis episcopus.
    Ego Ioannes Albanus episcopus.
    Ego Pandulphus Basilice XII Apostolorum presbyter cardinalis.
    Ego Petrus S. Cecilie presb. cardinalis.
    Ego Guido tit. S. Marie presb. cardinalis.
    Ego Hugo presb. card. S. Martini
    Ego Ioannes S. Stephani in Celio monte presb. cardinalis.
    Ego Soffredus S. Praxedis presb. cardinalis.
    Ego Bernardus S. Petri ad uincula presbyter cardinalis.
    Ego Ioannes tit. Sancte Prisce presbyter cardinalis.
     Ego Bernardus tit. S. Marcelli presb. cardinalis.
    Ego Gratianus SS. Cosme et Damiani diaconus cardinalis.
    Ego Gregorius S. Marie in Porticu diaconus cardinalis.
    Ego Gregorius Sancte Marie in Aquiro diaconus cardinalis.
    Ego Gregorius S. Georgii ad uelum aureum diaconus cardinalis.
    Ego Nicolaus S. Marie in Cosmendin diac. cardinalis.
    Ego Cencius S. Lucie in Orthea diaconus cardinalis.
    Ego Hugo S. Eustachii diac. cardinalis.


 Datum Laterani, per manum Raynaldi archiepiscopi Acheruntini, cancellari uicem agentis, Iu Nonas Iulii, indictione II, Incarnationis Dominice anno 1199, pontificatus uero domini Innocentii pape III anno secundo.



CCXCuII. GUILLELMO DOMINO DE MONTEPESSULANO. Recipitur sub protectione sedis apostolice. 

INNOCENTIUS episcopus, seruus seruorum Dei, nobili uiro GUILLELMO domino de Montepessulano, salutem et apostolicam benedictionem.

Sancta Romana Ecclesia deuotos et humiles filios ex assuete pietatis officio propensius diligere  consueuit. Eapropter, dilecte in Domino fili, deuotionem quam erga beatum Petrum et nos ipsos habere dignosceris attendentes, personam tuam, cum omnibus bonis que nunc rationabiliter possides, aut in futurum iustis modis poteris adipisci, sub beati Petri et nostra protectione suscipimus et presentis scripti patrocinio communimus.

Datum Laterani, uI Idus Iulii, pontificatus nostri anno secundo.



CCXCuIII. EIDEM. Significat se mittere legatum aduersus hereticos. 

INNOCENTIUS episcopus, seruus seruorum Dei, dilecto filio nobili uiro GUILLELMO domino Montispessulani,  salutem et apostolicam benedictionem.

Litteras nobilitatis tue per dilectum filium R. subdiaconum nostrum, Massiliensem prepositum, de illis partibus redeuntem, nobis directas, debita benignitate recepimus, gaudentes in Domino quod preclare mentis progenitores tuos, quos in deuotione apostolice sedis iugiter permansisse opera que fecerunt certis indiciis protestantur, in hac parte non solum imitari niteris, sed preire. Unde propositum tuum dignis laudibus commendamus. Nos igitur te, sicut carissimum filium, uolentes indesinenter de uirtute ascendere in uirtutem, deuotionem tuam, pro his que hactenus ad honorem apostolice sedis et nostrum bene gessisti, copiosa gratiarum actione prosequimur. Et quoniam postulasti  a nobis ut ad destruendam hereticam prauitatem illuc legatum a nostro latere mitteremus, et te redderemus protectione apostolica premunitum, fecimus quod petiisti et uirum quem inuenimus secundum cor nostrum, fratrem Rainerium, hominem religiosum, timentem Deum, illuc duximus destinandum.

Datum Laterani, uI Idus Iulii, pontificatus nostri anno secundo.



CCXCIX. TINIENSI ET SCARDONENSI EPISCOPIS ET ABBATI TRAG De electione episcopi Farensis. 

INNOCENTIUS episcopus, seruus seruorum Dei, uenerabilibus fratribus Tiniensi et Scardonensi episcopis  et dilecto filio abbati Traguriensi, salutem et apostolicam benedictionem.

Constitutus in presentia nostra uenerabilis frater noster M., dictus Farensis episcopus, sua nobis assertione monstrauit quod, cum uenerabilis frater noster N. Farensis episcopus electus fuisset in archiepiscopum Iadertinum, asserens electionem suam fuisse per sedem apostolicam confirmatam, ad Iadertinam transiuit Ecclesiam et in ea tanquam archiepiscopus ministrauit. Postmodum autem ad Farensem accedens Ecclesiam, cepit de substituendo sibi in eamdem Ecclesiam pastore tractare, uolens in eam intrudere M. diaconum Ecclesie Iadertine, principe terre alium ibidem intrudere moliente. Propter quod clerus et populus Farensis conuenientes  in unum, credentes dictum episcopum ad Iadertinam Ecclesiam auctoritate sedis apostolice transiuisse, dictum M. in pastorem concorditer elegerunt; et electionem factam dilectis filiis Spalat. capitulo presentantes, eam confirmari obtinuerunt, et electum suum per suffraganeum [suffraganeos] Spalat. Ecclesie consecrari. Postmodum autem prefatus N. Farensis episcopus a nobis ad uenerabiles fratres nostros Polensem, Absalensem et Arbensem episcopos litteras impetrauit; a quibus licet propter causam suspicionis idem episcopus appellasset, ipsi nichilominus, sicut et [ei] fuit in uia suggestum, excommunicationis sententiam protulerunt; propter quod ipsum ad sedem apostolicam uenientem fecimus  ad maiorem cautelam absolui. Constitit autem nobis quod licet dictus N. postulatus fuerit in Ecclesiam Iadertinam, postulatio tamen eius nondum fuit per sedem apostolicam approbata. Suggestum etiam nobis fuit per litteras et nuntios eius quod cum Iadertum, unde oriendus fuerat, ad domum propriam accessisset, et in Iadertina Ecclesia non tanquam archiepiscopus sed tanquam archidiaconus ministraret, dictus M. in locum uiuentis irrepsit, et in Farensem Ecclesiam temere se permisit intrudi. Propter quod de mandato nostro per memoratos episcopos excommunicationis fuit uinculo innodatus. Quia uero, siue memoratus episcopus temere transiuerit ad Ecclesiam Iadertinam, siue ipsam tanquam ipsios archidiaconus uisitarit ante quam Farensis  Ecclesia fuisset ab eo auctoritate sedis apostolice absoluta, per electionem canonicam alium sibi episcopum non poterat copulare, eidem episcopo dedimus in mandatis ut a Farensi Ecclesia omnino recedat nec se nominet Farensem episcopum, sed ad Spalat. canonicam, unde assumptus fuerat, si uoluerit, reuertatur. Quia uero Farensis Ecclesia, iusto forsan errore decepta, credens uidelicet episcopum ad Iadertinam Ecclesiam de mandato Ecclesie Rom. transisse, in hunc contulit sua uota, et ipse occasione simili circumuentus consensit in eam; discret. uestre per ap. scripta mandamus quatenus, subl. app. obst., inquiratis diligentius ueritatem, si prefatus N. Farensis episcopus postulationem suam asseruit per sedem apostolicam approbatam, si ad Iadertinam  Ecclesiam omnino transiuit, si in ea se habuerit ut electus, si de substituendo sibi pastore in Ecclesia Farensi tractauit; ut de his et aliis per litteras uestras certiores effecti, melius in ipso negotio procedamus. Quod si omnes his exsequendis nequiueritis interesse, duo uestrum ea nichilominus exsequantur.

Datum Laterani, Iu Idus Iulii, pontificatus nostri anno secundo.



CCC. CAPITULO SPALATENSI. De eodem argumento. 

INNOCENTIUS episcopus, seruus seruorum Dei, dilectis  filiis capitulo Spalatensi, salutem et apostolicam benedictionem.

Cum uenerabilis frater noster M., dictus Farensis episcopus, uenerabilem fratrum nostrum N. Farensem episcopum asserentem postulationem suam esse per sedem apostolicam approbatam transisse proponat ad Ecclesiam Iadertinam et in ea ut archiepiscopum ministrasse et in Farensi Ecclesia alium sibi substituere uoluisse, se uero ad Farensis Ecclesie regimen fuisse, illo transeunte, uocatum, prefatus uero N. episcopus ad ciuitatem Iadertinam, unde fuerat oriundus, non transisse sed accessisse proponat, et in ea se non archiepiscopum sed archidiaconum ministrasse, ac dictum M. Farensem  se in Ecclesia Farensi fecisse intrudi, et nos inquisitionem horum duxerimus committendam, sollicite uolumus precauere ne interim in eadem Farensi Ecclesia aliquid in spiritualibus uel temporalibus detrimentum incurrat. Ipsam ergo uestre sollicitudini committentes donec aliud statuamus, discretioni uestre per apostolica scripta mandamus quatenus taliter ipsi prouidere curetis quod occasione controuersie huius aliquod dispendium non incurrat.

Datum Laterani, II Idus Iulii, pontificatus nostri anno secundo.



CCCI. EPISCOPO, DECANO ET CAPITULO PARISIENSI Confirmatur compositio inita inter archidiaconum Paris. et abbatissam de Cala. 


INNOCENTIUS episcopus, seruus seruorum Dei, uenerabili fratri episcopo et dilectis filiis decano et capitulo Parisiensi, salutem et apostolicam benedictionem.

Cum a nobis petitur quod iustum est et honestum, tam uigor equitatis quam ordo exigit rationis ut id per sollicitudinem officii nostri ad debitum perducatur effectum. Eapropter uestris iustis postulationibus inclinati, compositionem factam inter dilectum filium Mauricium archidiaconum Ecclesie uestre et  dilectas in Christo filias Emelinam abbatissam et conuentum Scalensis [Calensis] Ecclesie super procuratione ipsius archidiaconi et quibusdam grauaminibus que ipse ab eo sibi et sue illata Ecclesie asserebant, sicut rationabiliter et sine prauitate facta est ab utraque parte recepta, ratam habemus et auctoritate apostolica confirmantes, presentis scripti patrocinio communimus. Decernimus ergo ut nulli omnino hominum liceat hanc paginam nostre confirmationis infringere uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, Kalendis Septembris, pontificatus nostri anno secundo.



CCCII. CONSTITUTIO PRO IUDAEIS. 


 Licet perfidia Iudeorum sit multipliciter improbanda, quia tamen per eos fides nostra ueraciter comprobatur, non sunt a fidelibus grauiter opprimendi, dicente propheta: Ne occideris eos, ne quando obliuiscantur legis tue, ac si diceretur apertius: Ne deleueris omnino Iudeos, ne forte Christiani legis tue ualeant obliuisci, quam ipsi non intelligentes, in libris suis intelligentibus representant. Sicut ergo Iudeis non debet esse licentia in synagogis suis, ultra quam permissum est lege, presumere, ita in his que sunt illis concessa, nullum debent preiudicium sustinere. Nos ergo, licet in  sua magis uelint duritia perdurare quam uaticinia prophetarum et legis arcana cognoscere atque ad Christiane fidei notitiam peruenire, quia tamen nostre postulant defensionis auxilium, ex Christiane pietatis mansuetudine, predecessorum nostrorum felicis memorie Calixti, Eugenii, Alexandri, Clementis et Celestini Romanorum pontificum uestigiis inherentes, ipsorum petitionem admittimus, eisque protectionis nostre clypeum indulgemus. Statuimus enim ut nullus Christianus inuitos uel nolentes eos ad baptismum per uiolentiam uenire compellat; sed si eorum quilibet sponte ad Christianos, fidei causa confugerit, postquam uoluntas eius fuerit patefacta.  sine qualibet efficiatur calumnia Christianus. ueram quippe Christianitatis fidem habere non creditur qui ad Christianorum baptisma non spontaneus sed inuitus cognoscitur peruenire. Nullus etiam Christianus sine potestatis terre iudicio personas eorum nequiter ledere uel res eorum uiolenter auferre presumat, aut bonas quas hactenus in ea, in qua habitant regione, habuerint, consuetudines immutare. Preterea, in festiuitatum suarum celebratione quisquam fustibus uel lapidibus eos ullatenus non perturbet, nec aliquis ab eis indebita seruitia exigere uel extorquere contendat, nisi ea que ipsi preteritis facere temporibus consueuerunt. Ad hec, malorum hominum prauitati et auaritie obuiantes, decernimus ut nemo cemeterium Iudeorum mutilare  audeat uel minuere, siue obtentu pecunie corpora effodere iam humata. Si quis autem decreti huius tenore cognito temere, quod absit! contraire tentauerit, nisi presumptionem suam condigna satisfactione correxerit, excommunicationis ultione plectatur. Eos autem duntaxat huius protectionis presidio uolumus communiri qui nichil machinari presumpserint in subuersionem fidei Christiane.

Dat. Laterani, per manum Raynaldi Acheruntini archiepiscopi, cancellarii uicem agentis, XuII Kal. Octobris, indictione II, Incarnationis Dominice anno 1199, pontificatus uero domini Innocentii pape tertii anno secundo.



CCCIII. ABBATI ET CONuENTUI uEZELIACENSI. Concedit indulgentiam quadraginta dierum.


INNOCENTIUS episcopus, seruus seruorum Dei, dilectis filiis abbati et conuentui uirziliacensi, salutem et apostolicam benedictionem.

Licet is de cuius munere uenit ut sibi a fidelibus suis digne ac laudabiliter seruiatur, multo eis maiora retribuat quam ualeant promereri; desiderantes tamen reddere Domino populum acceptabilem, ipsos ad bene seruiendum ei quasi quibusdam illectiuis muneribus, indulgentiis scilicet et remissionibus, inuitamus. Cupientes igitur ut monasterium uestrum, ubi uenerandum corpus beate Marie Magdalene innumeris coruscans miraculis sub celebri custodia uenerabiliter conseruatur, congruis debeat honoribus frequentari, omnibus uere penitentibus et confessis qui ad  monasterium ipsum in solemnitate ipsius sanctissime domine ac octo diebus sequentibus causa deuotionis accesserint annuatim, de omnipotentis Dei misericordia et beatorum Petri et Pauli apostolorum eius auctoritate confisi, quadraginta dies de iniuncta eis penitentia annis singulis misericorditer relaxamus.

Datum apud Sanctum Stephanum, Nonis Nouembris, pontificatus nostri anno secundo.



CCCIu. GRUMERIO EPISCOPO PLACENTINO. De confirmatione priuilegiorum.

 INNOCENTIUS episcopus, seruus seruorum Dei  uenerabili fratri GRUMERIO Placentino episcopo eiusque successoribus canonice substituendis in perpetuum.

In eminenti apostolice sedis specula diuina disponente clementia constituti, fratres nostros episcopos et illos precipue qui honestate atque religione pollere noscuntur, debemus ampliori caritatis affectu diligere, et commissas sibi Ecclesias attentius confouere, ut tanto diligentius iniunctum sibi ministerium peragere studeant, quanto se cognouerint apud Romanam Ecclesiam maiorem gratiam inuenisse. Eapropter, uenerabilis in Christo frater episcope, tuis iustis postulationibus clementer annuimus, et prefatam Placentinam Ecclesiam, cui Deo auctore preesse dignosceris, predecessorum nostrorum fel.  mem. Paschalis, Adriani et Alexandri Romanorum pontificum uestigiis inherentes, sub beati Petri et nostra protectione suscipimus et presentis scripti priuilegio communimus, statuentes ut quascunque possessiones, quecunque bona, eadem Ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis: Monasterium S. Sauini cum omnibus ecclesiis et pertinentiis suis; monasterium Sancti Sepulchri cum cellis et pertinentiis suis; monasterium Sancti Benedicti, quod olim uocatum est Sancti Marci, cum  omnibus ecclesiis et pertinentiis suis; monasterium Sancti Alexandri cum omnibus pertinentiis suis; monasterium Sancti Gregorii cum omnibus ecclesiis et pertinentiis suis; monasterium Sancti Syri, quod est puellarum; monasterium de Montebello cum ecclesiis et pertinentiis suis; monasterium Sancte Marie de Columba, monasterium Sancti Saluatoris de Pulsano cum abbatum consecrationibus et clericorum ordinationibus; infra ciuitatem Parmensem, ecclesiam Sancti uitalis cum omnibus pertinentiis suis; in Parmensi episcopatu, plebem que uocatur Basilica Iuliane, cum omnibus capellis et pertinentiis suis; ecclesiam de Gusernan cum omnibus pertinentiis suis, ecclesiam de Portu Abere,  plebem de Palatio Apiniani cum omnibus capellis et pertinentiis suis, et Capellam Creme ad eamdem plebem pertinentem; ecclesiam Sancte Marie de Columba, ecclesiam Sancti Saluatoris de Ponzan; infra ciuitatem Placentinam, ecclesiam Sancti Antonini cum omnibus ecclesiis et pertinentiis suis; ecclesiam Sancte Euphemie cum capella et pertinentiis suis, ecclesiam Sancte Marie in Gariuerti, ecclesiam Sancti Olderici, ecclesiam Sancte Brigide, ecclesiam Sancti Geruasii, ecclesiam Sancti Protasii, ecclesiam sanctorum apostolorum Philippi et Iacobi, que uocatur Sancti Saluatri, ecclesiam Sancte Agathe, ecclesiam Sancti Andree, ecclesiam Sancti Andree de Cauaniola, ecclesiam  Sancti Syluestri, ecclesiam Sancti Laurentii, ecclesiam Sancti Aegidii, cum hospitali de Misericordia, quod sibi adiacet; ecclesiam de monte Sancte Christine in parochia de ueirone, ecclesiam Sancti Cypriani in plebatu de Bronna, ecclesiam Sancti Germani, cum hospitali sibi adiacente, in plebatu de Clastegio. Cetere quoque per Placentinam parochiam constitute ecclesie, cum capellis et decimis suis, que in presenti ad ius eiusdem Placentine Ecclesie pertinere noscuntur, sub tua semper tuorumque successorum episcopali prouisione permaneant. Preterea, ad exemplar supramemorati Paschalis et fel. mem. Innocentii, Adriani et Alexandri Romanorum pontificum, statuimus et presenti decreto sancimus ut cleri infra ciuitatem seu parochiam  Placentinam ad beati Sixti Ecclesiam pertinentes, tibi tuisque successoribus episcopalis iuris obnoxii habeantur; uidelicet ut a uobis ordinationem suscipiant, uocati ad concilium ueniant et de regimine populi dispositiones uestras custodiant, chrisma, oleum sanctum, consecrationes altarium siue basilicarum infra parochiam Placentinam a te uel tuis catholicis successoribus tempore opportuno recipiant, siquidem gratiam et communionem apostolice sedis habueritis, et ea gratis ac sine prauitate uolueritis exhibere. Supradictorum quoque predecessorum nostrorum bomem. Paschalis, Adriani, et Alexandri Romanorum pontificum uestigia imitantes, monasterium beati Pauli de Mezano, cum cellis uel ecclesiis quas in parochia Placentina possidet, tibi  tuisque successoribus episcopali iure subditum perpetuo manere sancimus, ut eiusdem monasterii abbas quicunque successerit, per uos futuris temporibus benedictionem ordinationis accipiat, et tam ipse quam qui sub eo sunt clerici ad synodum uestram uenire non renuant, sicut hactenus est obtentum. Eiusdem quoque loci quilibet clerici uel monachi per uestrum ministerium ad sacros ordines promoueantur, chrisma, oleum sanctum, consecrationes altarium seu basilicarum in ipso monasterio, siue in cellis eius aut ecclesiis in uestra parochia constitutis, a uobis suscipiant, siquidem gratiam atque communionem apostolice sedis habueritis, et ea gratis ac sine prauitate uolueritis exhibere. Decernimus  ergo ut nulli omnino hominum, fas sit, etc.

    Ego Innocentius catholice Ecclesie episcopus subscripsi.
    Ego Conradus Maguntinus archiepiscopus et Sabinus episcopus subscripsi.
    Ego Octauianus Ostiensis et uelletrensis episcopus subscripsi.
    Ego Petrus Portuensis et S. Ruffine episcopus subscripsi.
    Ego Ioannes Albanensis episcopus subscripsi.
    Ego Panduphus Basilice XII apostolorum presbyter cardinalis subscripsi.
     Ego Petrus tit. S. Cecilie presb. card. subscripsi.
    Ego Guido S. Marie Trans Tiberim tit. Calisti presb. card. subscripsi.
    Ego Hug. presbyter cardinalis S. Martini tit. equitii subscripsi.
    Ego Ioannes tit. S. Stephani in Celio monte presb. card. subscripsi.
    Ego Soffredus tit. S. Prexedis presb. card. subscripsi.
    Ego Bernardus S. Petri ad uincula presb. card. tit. Eudoxie subscripsi.
    Ego Gratianus SS. Cosme et Damiani diac. card. subscripsi.
    Ego Gerardus S. Adriani diac. card. subscripsi.
    Ego Gregorius S. Marie in Porticu diac. card.  subscripsi.
    Ego Nicol. S. Marie in Cosmedin. diac. card. subscripsi.
    Ego Gregorius S. Angeli diac. card. subscripsi.
    Ego Hugo S. Eustachi diac. card. subscripsi.


Datum Laterani, per manum Raynaldi Acheruntini archiepiscopi, cancellarii uicem agentis, uIII Idus Nouembris, indictione II, Incarnationis Dominice anno MCXCIX, pontificatus uero domini Innocentii pape III anno secundo



CCCu. ABBATIBUS, PRIORIBUS, ET UNIuERSIS ECCLESIARUM EXEMPTARUM PRAELATIS IN PROuINCIA ROTHOMAGENSI CONSTITUTIS. De subsidio terre sancte. 


 INNOCENTIUS episcopus, seruus seruorum Dei, dilectis filiis abbatibus, prioribus et uniuersis Ecclesiarum exemptarum prelatis in Rothomagensi prouincia constitutis, salutem et apostolicam benedictionem

Formam apostolice constitutionis nuper salubriter editam pro subsidio terre sancte ex litteris quas in singulas prouincias destinamus intelligere poteritis euidenter. Monemus igitur deuotionem uestram et exhortamur in Domino, ac per apostolica scripta in uirtute Spiritus sancti sub diuini iudicii obtestatione precipiendo mandamus, quatenus ad citationem diecesanorum episcoporum, quam per eos non sua sed nostra fieri auctoritate mandamus,  deuote ac humiliter accedentes, iuxta formam in litteris nostris expressam quadragesimam saltem omnium ecclesiasticorum reddituum et prouentuum uestrorum in terre sancte subsidium conuertatis, ut eius sitis remissionis participes quam propter hoc aliis indulgemus. Alioquin, contemptum nostrum imo Redemptoris in uos tanto seuerius curabimus uindicare, quanto uos specialius diligimus, et in caritatis operibus uos uolumus preuenire.

Datum Laterani, Nonis Ianuarii, pontificatus nostri anno secundo.



INNOCENTII III ROMANI PONTIFICIS REGESTORUM SIuE EPISTOLARUM LIBER TERTIUS  PONTIFICATUS ANNO III, CHRISTI 1200.



I. N . . . [forte EPISCOPO ELIENSI, ABBATI SANCTI EDMUNDI, ET PRIORI CANTUARIENSI]. De negotio episcopi Glastoniensis cum monachis Glastoniensibus  . 


 . . . Predictarum Ecclesiarum similitudinem disponatis. Ne autem inter eumdem episcopum uel successores ipsius et priorem et conuentum Glastonienses, scandalum in posterum suscitetur, ecclesias que in possessionibus episcopo assignate fuerint, ad episcopum; que autem in possessionibus monachis assignate exstiterint, statuatis ad monachos pertinere; mandatum apostolicum super his omnibus, infra trium mensium  spatium, post susceptionem presentium, sublato appellationis obstaculo, efficaciter impleturi  . Quod si, forsan, memoratus episcopus, infra terminum ipsum, quacunque occasione detentus, in angliam uel noluerit uel non potuerit transfretare, uos nichilominus ad Glastoniensem Ecclesiam accedatis, et de iis que ad ordinationem eius pertinent, tam ibidem quam in Ecclesiis, ad quarum similitudinem eam ordinari mandauimus, diligentius inquirentes, tam rei ueritatem quam uestrum consilium super expressis capitulis nobis plenius intimetis. Monachos autem, qui de eadem ecclesia fuerunt per eumdem episcopum uel per suos uiolenter eiecti, nisi episcopus, ad commonitionem uestram, eos duxerit reuocandos, ad loca  sua restituere, sublato appellationis obstaculo, procuretis; facientes tamen eidem episcopo satisfieri competenter et obedientiam et reuerentiam debitam, tanquam suo pontifici, exhiberi. Illos uero,  qui manus in eos temerarias iniecerunt, tandiu, appellatione remota, nuntietis, sicut excommunicatos, ab omnibus arctius euitandos, donec passis iniuriam satisfecerint competenter et, cum uestrarum testimonio litterarum, ad sedem uenerint apostolicam absoluendi. Ad hec, dilectum filium nostrum Herbertum, monachum Glastoniensem, quem, in presentia nostra, ipsorum negotia fideliter et sollicite cognouimus procurasse, ipsis in procuratorem concedimus, nisi omnes monachi eiusdem Ecclesie, infra octo dies, post susceptionem litterarum nostrarum, alium sibi procuratorem idoneum communiter et concorditer duxerint eligendum; quem ad agenda negotia monasterii, tam extra quam intus, et coram uobis precipue, in hac causa, tanquam  procuratorem recipere procuretis, compescentes per censuram ecclesiasticam quoslibet, appellatione remota, qui procurationem eius uel alia mandata nostra, presumpserint impedire. Ad hec, noueritis nos eidem episcopo inhibuisse districtius ne aliquid amplius exigat, uel detineat, de bonis Glastoniensis Ecclesie, quam quod ipsis decreuimus assignari.

Datum Laterani



II. ARCHIEPISCOPO SPALATENSI. Mandat ut Nicolaum, Farensem episcopum, qui duos nondum in sacris ordinibus constitutos, in episcopos, in prouincia Spalatensi, eligi fecerat, excommunicatum publice nuntiet. 

 Ex parte tua fuit in audientia nostra propositum, quod Nicolaus, quondam Farensis episcopus  , ad duos episcopatus, positos in prouincia Spalatensi, duos eligi fecit, adhuc in minoribus ordinibus constitutos;  et, in Iadertina prouincia, post latam in eum suspensionis sententiam, quosdam ad ordines non erubuit promouere. Cum igitur contemptus huiusmodi relinqui non debeat impunitus, fraternitati tue per apostolica scripta mandamus quatenus eos, quos in tua prouincia taliter eligi fecit, donec apostolico se conspectui presentarint, et illos quos ordinauit suspensus, si scienter a suspenso ordines receperint, donec super hoc aliud statuamus, ab officio et beneficio, sublato appellationis impedimento, suspendas. Ipsum autem Nicolaum, tu et suffraganei tui, singulis diebus Dominicis et festiuis, pulsatis campanis et candelis accensis, per uniuersam Spalatensem prouinciam, excommunicatum publice nuntietis et per Iadertinam prouinciam faciatis  publice nuntiari; adiicientes, quod, nisi resipuerit infra mensem, non solum a dignitate, uerum etiam ab ordinibus deponetur.

Dat. Later., II Id. Octob.



III  . HEMMERADO, REGI HUNGARORUM. Significat quas penas in hereticos statuerit, ac mandat, ut eos ac banum Culinum, hereticorum fautorem, insequatur, et ab Hungarie regno, bonis eorum publicatis, proscribat. 

Cum ad uindictam malefactorum et laudem bonorum, materialis usum gladii et terrenum a Domino acceperis potentatum, sic collati tibi regni regimen moderari teneris, ut et orthodoxos,  quantum tibi concesserit Dominus, in fide catholica foueas, et hereticorum audaciam, qui sententiam ecclesiastice seueritatis eludunt, concessa tibi celitus iurisdictione, compescas. Ipsi etenim, doctrinam euangelicam et apostolicam deprauantes, in occulto peruersa dogmata dogmatizant, incedentes exterius in uestibus ouium, ut, tanquam lupi rapaces, oues Christi diripiant et dispergant, non sitientes mortem corporum, sed perniciem potius animarum. Licet autem, contra homines huiusmodi pestilentes, diuersa, diuersis temporibus, emanauerint instituta, nos tamen, de communi fratrum nostrorum consilio, de archiepiscoporum quoque et episcoporum existentium apud  apostolicam sedem assensu, districtius inhibere curauimus, ne quis Hereticos receptare, defendere aut ipsos fouere uel credere quoquo modo presumat; decreto nostro firmiter statuentes ut, si quis aliquid horum facere forte presumpserit, nisi primo secundoue commonitus, a sue super hoc curauerit presumptione cessare, ipso iure sit factus infamis nec ad publica officia uel consilia ciuitatum, nec ad eligendos aliquos ad huiusmodi  , nec ad testimonium admittatur. Sit etiam intestabilis nec ad hereditatis  successionem accedat; nullus preterea cogatur ei super quocunque negotio respondere. Quod si, forsan, iudex exstiterit, eius sententia nullam obtineat firmitatem, nec cause alique ad eius audientiam perferantur. Si fuerit aduocatus, eius patrocinium nullatenus admittatur. Si tabellio, instrumenta confecta per ipsum, nullius penitus sint momenti, sed cum auctore damnato damnentur. In similibus etiam idem precipimus obseruari. Si uero clericus fuerit, ab omni officio et beneficio deponatur; ut in quo maior est culpa, grauior exerceatur uindicta. Si quis autem tales, postquam ab Ecclesia fuerint denotati, contempserit euitare, anathematis se nouerit sententiam incurrisse. In terris uero nostre temporali iurisdictioni subiectis,  bona eorum statuimus publicari, et in aliis idem fieri precipimus per potestates et principes seculares, quos, ad id exsequendum, si forte negligentes existerent, mandauimus ecclesiastica seueritate compelli, nec ad eos bona ipsorum ulterius reuertantur, nisi eis, ad cor redeuntibus, et abnegantibus hereticorum consortium, aliquis uoluerit misereri, ut temporalis saltem pena corripiat, quem spiritualis non corrigit disciplina. Accepimus autem [quod, cum super uenerabilis frater noster N. . . . . . Spalatensis archiepiscopus, Patarenos non paucos de Spalatensi et Truguriensi ciuitatibus effugasset, nobilis uir Culinus, Banus Bossinus  , iniquitati eorum, non solum tutum latibulum, sed et presidium contulit manifestum, et, peruersitati  eorumdem terram suam et se ipsum exponens, ipsos pro catholicis, imo ultra catholicos honorauit, uocans eos antonomastice Christianos. Ne igitur huiusmodi morbus, si eius non obsistatur principiis, uicina corrumpat et in regnum, quod absit! Hungarie defluat labes eius, serenitatem regiam rogamus, monemus et exhortamur in Domino, in remissionem tibi peccaminum iniungentes, quatenus ad uindicandam tantam Christi et Christianorum iniuriam potenter et regaliter accingaris et, nisi Banus predictus uniuersos hereticos de terra sue potestati subiecta proscripserit, bonis eorum omnibus confiscatis, tu, ipsum et hereticos ipsos, non solum de terra eius, sed de toto Hungarie regno  proscribas et bona talium, ubicunque per terram tuam poterunt inueniri, confisces, nec parcat oculus tuus Bano predicto, quin contra eum iurisdictionem exerceas temporalem, si alias ad uiam rectitudinis non poterit reuocari. Nicolaum quoque, quondam Farensem episcopum, qui, non solum preter auctoritatem nostram, sed etiam contra prohibitionem expressam, Iadertinam metropolim, quam presumpsit, inuadere, detinere presumit, unde suspensus a nobis anathematizari mandatur,  ut a suo resipiscat errore, tradita tibi potestate compellas; ne, iuxta canonicas sanctiones, non careas scrupulo societatis occulte, si manifesto facinori desinas obuiare.

Dat Lateran., u Idus Octobr.



Iu.  Statuit ut abbas et monachi monasterii Laureacensis, ob excommunicationem, suspensi sint, ad pontificis beneplacitum. 

Constitutus in presentia nostra dilectus filius . . . . . . nuntius et procurator dilecti filii B. . . . . subdiaconi nostri, nobis exposuit, quod, cum ecclesia de Gallinzin, que ad abbatem et conuentum  Laureacenses pertinet, decem et octo mensibus uacauisset, eisdem abbati et conuentui dedimus in mandatis, ut eam, omni contradictione et excusatione cessantibus, ob reuerentiam apostolice sedis et nostram, predicto subdiacono assignarent. Alioquin, cum, secundum statuta Lateranensis concilii, ad nos esset eius donatio deuoluta, scirent nos dilectis filiis . . . . . . uice Domino . . . . . scholastico, et Withero, canonico maioris ecclesie Augustensis, dedisse firmiter in mandatis, ut, si eis constaret predictam ecclesiam tanto tempore uacauisse, ipsam eidem subdiacono, nostra freti auctoritate, conferrent; contradictores, monitione premissa, per censuram ecclesiasticam, appellatione postposita, compescentes. Cumque predicti  abbas et conuentus per se noluissent mandatum apostolicum adimplere, exsecutores, sicut ex litteris eorum accepimus, eos ad suam presentiam conuocantes, ad assignandam predictam Ecclesiam eidem subdiacono monuerunt. Sed abbas et conuentus contumaciter recesserunt ab eis, nec iustam causam nec excusationem legitimam pretendentes. Exsecutores uero, contumaciam attendentes eorum, ecclesiam ipsam subdiacono contulerunt eidem, et in abbatem et monachos, quia eos, dum illum in possessionem remitterent corporalem, armata manu per uiolentiam repulerunt, excommunicationis protulere sententiam, et eos fecerunt per diecesanum episcopum excommunicatos publice nuntiari. Sed  ipsi nichilominus in sua contumacia perdurantes, per annum et amplius, diuina presumpserunt et adhuc presumunt officia celebrare. Propter quod, uenerabilis frater noster . . . .  Maguntinus archiepiscopus, episcopus Sabinensis, metropolitanus ipsorum, latam in eos sententiam publicauit. Ceterum abbas ex aduerso respondit, quod olim, inter monasterium Laureacense et illustris memorie Corradum regem, super iure patronatus ecclesiarum Ebermaring, que ad monasterium, et Gallensin  , que ad regem, ratione patronatus,  spectabant, de assensu diecesani episcopi, commutatio interuenit, in qua, eadem ecclesia de Gallensin, eodem episcopo concedente, communibus fuit fratrum usibus deputata. Sed inter abbatem et fratres eiusdem monasterii postmodum dissensione suborta, ea fuit in beneficium clerico cuidam seculari concessa; quo uiam uniuerse carnis ingresso, de assensu uenerabilis fratris nostri . . . . episcopi Augustensis, abbas et fratres suis eam usibus applicarunt. Unde, cum postmodum ab eodem subdiacono coram predictis exsecutoribus traherentur in causam, intelligentes litteras nostras fuisse per falsi suggestionem obtentas, cum eadem ecclesia non uacaret, sed ad eum esset usum reducta, ad quem fuerat antiquitus deputata; ne, occasione litterarum  taliter obtentarum, exsecutores procederent contra eos, ad sedem apostolicam appellarunt; et de appellatione confisi, licet exsecutores in ipsos de facto, quia de iure non poterant, excommunicationis sententiam protulissent, diuina sicut prius officia celebrarunt. uerum, super hoc pars replicauit aduersa quod, cum super narratione litterarum nostrarum delegata esset exsecutoribus inquisitio ueritatis, nec debuerant, nec potuerant abbas et conuentus predicti, ne ad inquisitionem exsecutores procederent, appellare; cum, in litteris ipsis, appellationis esset obstaculum partibus interdictum et pars aduersa parata esset precum ueritatem legitime comprobare. Preterea, cum eius sit de appellatione cognoscere, ad quem fuerit appellatum, non debuerant illi,  priusquam ad nostram audientiam questio perferretur, contra sententiam latam in eos, in graue populi scandalum, officia celebrare diuina, sed in hoc saltem ambiguo uiam eligere magis tutam. Insuper, si abbas et conuentus ad sedem apostolicam appellassent, cum appellationem interpositam per annum non fuerint prosecuti nec causam legitimam allegarint, ut ad prosecutionem ipsius deberet biennium indulgeri, intelligendi erant non legitime, sed frustratorie potius appellasse; unde talis appellatio eos non poterat excusare. Nos igitur, auditis que fuerant hinc inde proposita et instrumentis diligenter inspectis, quia de principali questione nobis non potuit fieri plena fides, causam ipsam uestro  duximus examini committendam. Discretioni uestre, per apostolica scripta, mandantes quatenus, inquisita diligentius ueritate, si predictam ecclesiam, per decem et octo menses, antequam mandatum nostrum ad abbatem et monachos perueniret, constiterit uacauisse, ipsam auctoritate prioris mandati eidem subdiacono, sublato appellationis obstaculo, conferatis et faciatis ab eo per censuram ecclesiasticam, appellatione remota, pacifice possideri: contradictores, etc. Quod si etiam non uacabat, sed ad usum monachorum, sicut dictum est,  pertinebat, in penam tamen presumptionis et contumacie monachorum, in qua tandiu perstiterunt, eam eidem subdiacono nichilominus assignetis, qui, ex eo falsas preces scienter non porrexisse presumitur, quod, secundum confessionem partis aduerse, clericus secularis, qui nuper decesserat, eam in beneficium fuerat assecutus; ita quod nullum in posterum iuri monasterii preiudicium generetur, quominus, post obitum subdiaconi memorati, uel si contigerit eum maiorem dignitatem ascendere uel uitam mutare, ad usum eius libere reuertatur; et interim tertia pars prouentuum eius monachorum usibus applicetur. Sane, quoniam abbas et monachi sepedicti, post excommunicationem, diuina presumpserunt officia celebrare, uolumus  nichilominus et mandamus ut abbatem ab administratione, et tam ipsum quam monachos ab officio, usque ad beneplacitum nostrum, denuntietis esse suspensos, rigorem canonum mitigantes, qui penam depositionis infligit, propter predictam penam quam duximus infligendam. Sicut autem nos abbatem, recepta iuratoria cautione, fecimus a uinculo excommunicationis absolui, sic et uos monachos absoluatis; precipientes eis ex debito iuramenti ut, super his mandatum nostrum reuerenter obseruent; alioquin, eos usque ad satisfactionem condignam faciatis ab omnibus arctius euitari. Studeatis quoque diligenter inquirere utrum Augustensis episcopus aliquos eorum, post latam in eos excommunicationis sententiam, ad ordines duxerit  promouendos, et quod inueneritis per uestras nobis litteras intimetis: attentius prouisuri ut mandatum nostrum taliter exsequamini, quod auctoritas apostolica et censura ecclesiastica, non uilescant, sed istorum correctio sit certio. [f. cercitio] plurimorum. Quod si non omnes, etc.

Dat. Later.



u  . ILLUSTRI REGI CONACTIAE  . Rescribit quid statuendum sit de confugientibus ad ecclesias. 

Inter alia que nobis regalis prudentia suis litteris intimauit, quid de illis fieri debeat qui, maleficia  perpetrantes, confugiunt ad ecclesiam, ut, pro reuerentia loci sacri, debitas penas ualeant euitare, sollicite requisiuit. [Nos, ergo, tuis inquisitionibus  respondentes, iuxta sacrorum canonum instituta et traditiones legum ciuilium, ita duximus  in huiusmodi  distinguendum: quod confugiens ad ecclesiam, uel liber, uel seruus existit. Si liber, quantumcunque grauia maleficia perpetrarit, non est uiolenter ab ecclesiis extrahendus, nec inde donari  debet ad mortem, uel penam; sed rectores ecclesiarum obtinere sibi debent uitam et membra. Super eo tamen, quod inique fecit, est legitime componendum. Et hoc uerum  nisi publicus latro fuerit, qui nocturnus populator agrorum, dum  itinera frequentata, ut publicas stratas obsidat aggressionis insidiis (pro facinoris magnitudine, cum et communem utilitatem impediat et nocere omnino moliatur [ ab ecclesia extrahi poterit  , impunitate non prestita, secundum canonicas sanctiones. Si uero seruus fuerit, qui confugit  ad ecclesiam, postquam de impunitate sua dominus eius clericis iuramentum prestiterit, ad seruitutem domini sui redire compellatur, etiam inuitus. Alioquin, a domino poterit occupari.] Tu, ergo, fili carissime, cum in regno tuo aliquid horum contigerit, iuxta premissam distinctionem sic procedere studeas, quod honor ecclesiarum et immunitas seruetur illesa et malignandi facultas praue uoluntatis hominibus auferatur.

Datum Laterani.



uI  . CONSULIBUS ET POPULO NOuARIENSIBUS. Arguit Nouarienses quod eorum episcopum cegerint exsulare; monet, ut resipiscant: alias, canonicas sententias in eos decernit. 


[Non duritie nostre, sed uestris est excessibus imputandum quod apostolice salutationis alloquium nos uobis cogitis denegare. uos enim, tanquam ingratitudinis filii, imo uelut hostes iniqui, insurgere non erubescitis in parentes, in patrem exsilium, et in matrem excidium et multiplex in Romanam Ecclesiam opprobrium operati; matrem ancillare uolentes et, eiecto patre, hereditatem uobis paternam uindicare; in quo tyrannidem etiam exceditis uiperarum, que alterius tantum parentum perniciem operantur, in alterum nichil penitus machinantes Ecce etenim, Nouariensem Ecclesiam, matrem uestram, in qua lauacro estis regenerationis abluti,  hostiliter persequentes, eam redigere nitimini sub tributo, et uenerabilem fratrem nostrum, Nouariensem episcopum  , patrem uestrum, quia sponse sue iniuriam non poterat equanimiter sustinere, de uestris cegistis finibus exsulare.] Esset autem  minus intolerabile uel magis dissimulandum forsitan, si id in solius Ecclesie Nouariensis redundaret iniuriam, et in hoc ipsa solummodo grauaretur. Sed iam scandalizatur in uobis et ex uobis tota pene penitus Lombardia; quia, dum predictam Ecclesiam leditis, ceteras impugnatis, et non tantum ipsius, sed et omnium Ecclesiarum machinamini seruitutem. [Licet autem, propter hoc, iampridem fueritis excommunicationis uinculo innodati, uolentes tamen plenius experiri an adhuc in uobis alicuius deuotionis scintilla remanserit, an in corde uestro dicatis cum insipientibus: Non est Deus, uniuersati uestre, per apostolica scripta, mandamus et sub diuini iudicii interminatione precipimus, quatenus, redeuntes ad  cor, et quod perperam egeritis attendentes, predicto episcopo et Ecclesie Nouariensi, super ablatis omnibus et iniuriis irrogatis, satisfactionem plenariam impendatis. Alioquin, preter id, quod uos, per uenerabilem fratrem nostrum Mediolanensem archiepiscopum  , et suffraganeos eius, singulis diebus Dominicis et festiuis, pulsatis campanis et candelis accensis, excommunicatos mandamus publice nuntiari et ciuitatem uestram et terras, que uobis responderint, suppositas interdicto; noueritis, nos capitulo, abbatibus, prioribus, et uniuerso clero Nouariensibus, per apostolica scripta, in uirtute obedientie, districte precipiendo mandasse, ut, nisi infra mensem, post susceptionem presentium, mandatum fueritis apostolicum exsecuti,  extunc, in testimonium uestre peruersitatis, excutientes puluerem de pedibus suis, ciuitatem Nouariensem egredi non postponant et sicut ethnicos et publicanos, uestre uos iniquitati relinquant. Quod si nec sic ad uiam potueritis rectitudinis reuocari, eidem archiepiscopo dabimus in mandatis ut de ciuitate uestra in locum idoneum cathedram transferat pastoralem, uel Nouariensem diecesim, auctoritate fretus apostolica, diuidat et diuisam episcopis uicinis assignet; sicque sitis in fabulam et opprobrium seculorum et pena uestra, causa metus uniuersis effecta, deterreat a similibus presentes pariter et futuros. Nos quoque, rectoribus Lombardie, sub interminatione anathematis, dabimus  in mandatis, ut uos, tam in colloquiis quam aliis, tanquam excommunicatos euitent; et per uniuersa regna, in quibus nomen colitur Christianum, bona mercatorum uestrorum mandabimus, usque ad satisfactionem congruam, detineri.

Dat. Later., XuI Kal. Nouembris.



uII  . CAPITULO ET ABBATIBUS ET UNIuERSO CLERO NOuARIENSIBUS. De eodem argumento. 


Si ad ouile Dominicum pertinetis, si pastoris illius uocem auditis humiliter, et humilius exauditis, qui pro ouibus suis animam ponere se testatur, non debetis pro uobis ipsis et ecclesiastica libertate, si oporteat, persecutionum aculeos et onus effugere paupertatis extreme, qui, pro salute fratrum, si necessitas postulet, mortem tenemini non euitare, cum sciatis in Euangelio esse scriptum quod beati pauperes spiritu, et beati qui persecutionem patiuntur propter iustitiam, quoniam ipsorum est regnum  celorum. Debetis etenim uos opponere murum pro domo Domini, in die prelii, ascendentibus ex aduerso, ne possitis uel mercenariis ad quos non pertinet de ouibus, uel canibus mutis, latrare non ualentibus, comparari. [Nec minus tenemini de ciuitate in ciuitatem effugere persequentes, ut eos effugiendo, fugare possitis uel potius ab erroris sui precipitio euocare.] Sane, si matris uestre Nouariensis Ecclesie uos tangit iniuria, si uenerabilis fratris nostri Nouariensis episcopi patris uestri, exsilium uos conturbat, si corda uestra zelus diuine legis accendit, ne peruertamini cum peruersis et ex cohabitationis uel participationis consortio Nouariensium uos labes inficiat uos oportet sollicite precauere. Ipsi etenim, tanquam ingratitudinis  filii, etc. Fere ut supra, usque ad finem.



uIII. ABBATI ALTIuILLARIS.  Mandat ei ut fraterne recipiat in monasterium I . . . . . diaconum, qui, omisso acolythatu, ad sacros ordines promotus fuerat. Iubet, ut, suscepto acolythatus ordine, in presbyterum possit ordinari. 

Accedens ad apostolicam sedem I . . . . , diaconus, nobis humiliter est confessus, quod, olim, omisso acolythatu, se fecit ad subdiaconatus et diaconatus ordinem promoueri; quia uero, nunc suum recognoscens excessum, in monasterio uestro habitum suscipere regularem et Domino desiderat  famulari, discretionem tuam monemus et exhortamur in Domino, ac per apostolica scripta, mandamus, quatenus eum in monasterium tuum recipi facias, et fraterna caritate tractari, ubi, si laudabiliter uixerit et fuerit conuersatus honeste, suscepto acolythatus ordine, quem omisit, ad presbyteratus ordinem, de misericordia, que superexaltat iudicio, poterit promoueri.

Datum Later., XIu Kal. Nouemb.



IX. PISANO ARCHIEPISCOPO  An illius consensus in electionibus metropolitanorum, qui ei, tanquam Sardinie Primati, subsunt, sit exquirendus. 


Quanto maiori prerogatiua dilectionis et gratie, apostolica sedes Pisanam Ecclesiam honorauit, tanto magis ad honorem et augmentum eius intendimus et iura et dignitates eius, ipsi a predecessoribus nostris concessas et a nobis postmodum confirmatas, manutenere uolumus et seruare. Non enim penitet nos honoris eidem Ecclesie a predecessoribus nostris et nobis, exhibiti, ut contra factum eorum et nostrum uenire uelimus, qui sic  predecessorum nostrorum statuta inuiolabiliter seruare disponimus, sicut nostra uolumus a nostris successoribus obseruari. Sane, recipimus litteras fraternitatis tue benignitate qua decuit et ea que nobis super postulatione in Turritana Ecclesia celebrata significasti, per eas, intelleximus diligenter, uolentesque, quantum honeste potuimus, tue fraternitati deferre, priuilegii tibi et Ecclesie Pisane concessi exemplar nobis ex regesto fecimus presentari; cuius tenorem et formam licet diligentius fuerimus perscrutati, non tamen inuenimus, quod assensus tuus in metropolitanorum, qui tibi subiacent, ut primati, esset electionibus requirendus. Ceterum, si ad te uel ex tenore priuilegii, uel ex iure canonico, pertineret, quia tamen translationes  episcoporum sibi soli sedes apostolica reseruauit, non uidimus, quod in electione ipsa quidquam in tui iuris preiudicium fuerit attentatum, licet non molestum nobis, sed acceptum, existeret, si canonici Turritani, in hac parte, tibi humiliter detulissent, ut, cum per te transitum facerent, tuas super hoc ad nos impetrassent litteras. Quantumcunque igitur, in hoc, tuo uellemus honori consulere, quia tamen honestis dispositionibus nec difficultas est adhibenda nec mora, non potuimus postulationi canonice de persona idonea, quam nos et fratres nostri nouimus, celebrate, apostolicum denegare fauorem, sed eam potius, examinatione premissa, de fratrum nostrorum consilio duximus  approbandam. Monemus igitur fraternitatem tuam et exhortamur in Domino, quatenus, propositum nostrum et intentionem attendens et beneuolentiam quam apostolica sedes tibi et predecessoribus tuis exhibuit recognoscens, non mouearis in aliquo, quod in eo sicut debuimus, Ecclesie consuluimus Turritane, in quo in nullo derogatum est penitus iuri tuo, et Ecclesie Pisane dignitas non est lesa. Censum autem Sardinie, quem nobis disposuisti transmittere, nec non et obsequium honorabile quod nobis, per tuas litteras, promisisti, dilecto filio, fratri Al . . . . . . magistro domorum Templi in Tuscia, transmittendum nobis, sub testimonio litterarum tuarum, poteris assignare.

Dat. Later. XuI Kal. Nouemb



X  . PENNENSI EPISCOPO  . Laterani, Iu Kal. Nouembris.


Tacti sumus dolore cordis intrinsecus et graui merore turbati, quod tu, sicut accepimus, in iniuriam ordinis tui et infamiam ordinationis nostre, agis in pluribus ut apostata, qui, teste Scriptura, uir inutilis appellatur. Si enim diligenter attenderes quod te de monacho, non simplici sed abbate, duxerimus [Baluz. duximus] in episcopum assumendum, reprobatis successiue duobus, quos dilecti filii, Pennense capitulum, nobis presentarunt, electis  , eam deberes seruare, tam in uita quam moribus, honestatem, que ad salutem tibi proficeret et subditis ad exemplum. uerum, de quo miramur  non modicum et mouemur, proprie conditionis oblitus, quasi [quod], post acceptum episcopatum, quondam [quedam] illicita liceant [liceat] et expediant [expedias] que fratrum Cisterciensium obseruantia reputat inhonesta, picturata sella et chirothecis uteris sericatis, amplo te galero coronans [coronas] et carnibus publice usque ad saturitatem te replens [reples], ei, forsitan, per insignia huiusmodi comparandus, de quo, data ei tunica pellicia, scriptum esse legisti [legitur]: Ecce Adam factus est sicut unus ex nobis, sciens bonum et malum [Apogr. Conti, Gen. III, 22]. Preterea, cum quidam predecessorum tuorum pro libertate Pennensis Ecclesie, non dubitarint etiam exsilium sustinere, Pennensis  ciuitatis dominium, secundum iustitiam, potenter et uiriliter defendentes, tu, sicut dicitur, de ciuitate ipsa, nobili uiro, B.  Laureti et Cupersani comiti, fidelitatem et hominium prestitisti; et, quasi non sufficiat iniquitas tua tibi, ea nobis niteris imputare, ad excusandas excusationes in peccatis: allegans quod super hoc mandatum apostolicum recepisses, tam in Lis, quam in aliis, tantum excedens, ut iam contra te uerbum Domini assumere compellamur: Penitet me fecisse hominem [Apogr. Conti Gen. uI, 4]. Quod a sanctis Patribus sic exponitur: Faciam quod solent facere penitentes, destruendo quod feci. Et nos, forsitan, quod construximus destruere compellemur. Meminimus quidem et tu debueras meminisse qualiter in recessu tuo, coram  fratribus nostris, districte tibi duximus iniungendum ut Cisterciensis ordinis obseruantias custodires, cum pontificalis susceptio dignitatis non absolueret te a uoto; ex qua, licet cum honore [Baluz. addit. sit], sic onus tibi magis accreuit [auxerit], ut religioni nichil penitus deperiret, per quod eius habenas taliter relaxares. Ideoque, fraternitati tue, per apostolica scripta, mandamus atque precipimus quatenus, usque ad quindecim dies post susceptionem presentium, cum conscientia dilectorum filiorum, archidiaconi et capituli Pennensis, tam formam iuramenti quod predicto comiti prestitisti quam litteras quas super hoc nos asseris direxisse, per nuntios tuos, ad presentiam nostram, omni excusatione cessante, transmittas, ut super hoc, prout  expedire uidebitur, procedamus. In ceteris autem ita corrigas uitam tuam et te sic obseruantie regulari conformes, ut non rediisse ad seculum, sed in seculo potius ipsum et pompas eius contemnere uidearis. Alioquin, cum admonitio precesserit, de cetero uindicta sequetur.

Datum Laterani, Iu Kalend. Nouembris.



XI  . I.  REGINAE FRANCORUM. De negotio diuortii cum rege Francorum. 

[Intellexisse te credimus hactenus et nunc plenius percepisse quantam sollicitudinem et diligentiam in negotio tuo curauerimus exhibere; cum, etsi carissimum  in Christo filium nostrum Philippum Francorum regem illustrem, ad receptionem tuam, iuxta iuris ordinem, prius curauerimus per litteras et nuntios, commonere, tandem uulneribus fotis oleo, uinum  cum Samaritano duxerimus infundendum, in terram regis ipsius interdicti sententiam proferentes. Et, licet rex ipse, lesum se reputans, in clericos et ecclesias manus suas duxerit aggrauandas, nunc tamen, faciente Domino signum in bonum, de mandato nostro per ministerium uenerabilis fratris nostri Ostiensis episcopi  , apostolice sedis legati, quem, propter hoc specialiter, in regnum Francorum direximus, cor suum ad obediendum mandatis apostolicis inclinauit, ita quod tam clericis quam ecclesiasticis satisfaciens plene de iniuriis et damnis illatis, et superinducta remota, te, uelut uxorem suam et reginam Francorum, receperit, et iurari fecerit in animam suam, quod regaliter te tractabit et preter Ecclesie iudicium non dimittet;  sicut idem legatus, et uenerabiles fratres nostri, NN . . . . . . . Parisiensis  . . . . . Suessionensis  . . . . . Trecensis  , et alii quidam episcopi, qui presentes fuerunt, per suas nobis litteras intimarunt  . Unde, salua eorum pace, qui, super hoc, tam sub tuo nomine quam sigillo, ad nos litteras direxerunt, multa expresserunt in eis, que sine ueritatis offensa potuerant subticere. Nunquam, enim, sicut credimus pro constanti, predictus legatus, qui formam sibi datam a nobis transgredi non auderet, te pronuntiauit, per septem menses et regis uxorem et Francorum reginam esse debere, nec in tenore iuramenti recepit, quidquid rex dixerit, quod intra idem spatium predictus rex te non dimitteret, preter iudicium Ecclesie, sed regaliter intra idem  spatium faceret pertractari; cum super hoc iidem episcopi, qui nobis non facile, in re tanta, ueritatem supprimerent uel exprimerent falsitatem, nullam fecerint in suis litteris mentionem. Preterea, qualiter sit credendum quod sine arbitris ad hoc deputatis a rege, cuiquam loqui non possis et hec et alia que continebantur in ipsis, clericis tuis scribenda commiseris, coram illis regalis serenitas inuestiget. uerum, si quid ex his que premitti [Apogr. ex archiu. uatic. primum] mandauimus, hactenus est omissum, illud, dante Domino, faciemus fideliter adimpleri. super quo, tam ipsi regi scribimus quam legato  . [Monemus igitur serenitatem regiam et exhortamur in Domino quatenus, apud eum, qui secundum  Psalmistam, refugium nostrum et uirtus, et in tribulationibus est adiutor , piis orationibus instare procures, ut idem rex te in gratia retineat coniugali et maritali affectione pertractet.  Quis enim scit, si petens accipias, inuenias querens et aperiatur pulsanti? Pete igitur, quere ac pulsa, insta opportune et importune, si forsan, propter tue petitionis instantiam, necessitates et lacrymas tuas respiciat Dominus miseratus, et eidem regi circa te pium inspiret affectum et ipsum a sua dignetur duritia reuocet [reuocare]. Apud carissimum quoque filium nostrum, Ca . . .  regem Danorum illustrem, fratrem tuum, cui etiam de nouo nos super hoc scribimus, litteris et nuntiis instare procures, ut, ad defensionem cause tue, cum aduocatis et testibus, et aliis que uisa fuerint expedire, sufficientes dirigat responsales, cum se per impotentiam excusare non possit, sitque ipsi eque facile uel facilius, dummodo assertioni tue ueritas suffragatur, obstaculum affinitatis  obiecte remouere per suos, quam alteri parti, nisi propositioni eius ueritas subsit, legitime comprobare. Noueris autem et habeas pro constanti quod nos, dante Domino, in tua tibi non deerimus ratione, licet, regi postulanti iustitiam, non potuerimus nec uelimus audientiam denegare.

Dat. Lat. XI Kal. Nou.  .



XII  REGI DANORUM  . De eodem argumento. 

Ex gratia, quam nuper carissime in Christo filie nostre, I. regine Francorum illustri, sorori tue, fecimus, et Deum nobis magis propitium, et serenitatem tuam apostolice sedi credimus amplius  reddidisse deuotam, cum, etsi iustitiam ipsi fecerimus, etiam misericordiam cum ea duxerimus faciendam Preter hoc enim precipue uenerabilis frater noster . . . Ostiensis episcopus, apostolice sedis legatus, destinatus in Franciam, ad hoc per Dei gratiam, carissimum in Christo filium nostrum P. regem Francorum illustrem, induxit, ut, tam clericis quam ecclesiasticis, de datis damnis et illatis iniuriis, satisfactionem plenariam exhiberet et superinducta remota, reginam reciperet memoratam, ac faceret in animam suam iuramento firmari, quod ipsam regaliter pertractabit et, preter iudicium Ecclesie, non dimittet, licet se queratur id per uim et mandatum apostolicum impleuisse.  Si quid autem ex iis que premitti mandauimus forsitan est omissum, illud faciemus, dante Domino, feliciter consummari. uerum, quamuis reginam ipsam in fauorabili uelimus causa fouere, non potuimus tamen postulanti iustitiam audientiam denegare, cum sententia illa diuortii, non propter aliud reuocata fuerit, quam ob ordinem non seruatum. Monemus igitur serenitatem regiam et exhortamur in Domino quatenus sufficientes et idoneos  responsales, cum aduocatis et testibus et aliis que uisa fuerint expedire, ad defensionem regine transmittas; cum te non possis per impotentiam excusare sitque tibi eque facile uel facilius, si ueritas subest assertioni regine, obstaculum affinitatis obiecte remouere per tuos, quam parti alteri, nisi  1Kb] propositioni eius ueritas suffragetur, per suos legitime comprobare. uide igitur ne, quod absit! ex defectu tuo, regine in iure suo preiudicium generetur. Utinam, autem, tu in sua ei defensione non desis, quia nos in sua ipsi non deerimus ratione!

Dat. Lat., ut supra.





XIII  . LITTERAE ODONIS  PARISIENSIS EPISCOPI, AD PAPAM. Significat quid, in materia diuortii, intra regem et reginam actum sit.


Beatissimo in Christo patri et domino, INNOCENTIO, Dei gratia, sancte Romane Ecclesie summo pontifici, humilis sanctitatis tue seruus, O. diuina miseratione, Parisiensis Ecclesie sacerdos humilis, salutem, et cum deuoto pedum osculo, seruitutis et obedientie famulatum.

Post diutine calamitatis amaritudines et pressuras, post turbationis inaudite caliginem, Ecclesie Gallicane dies serenitatis illuxit; et, eo imperante, cui et uenti et mare obediunt, qui procellam conuertit in auram, qui, iuxta arcanum sui beneplaciti, miserendi modos ubique asseruans, mederi nouit doloribus afflictorum, gloriosum reportauit Ecclesia de lugubri calamitate successum. Apostolica namque  sedes, cuius magisterium celestis altitudo, consilii prouida deliberatione, stabiliuit in medium, ad filiorum necessitatem oculos pietatis inclinans et remedia singulis opportuna distribuens, quam pium ad Ecclesie Gallicane miserias gereret compassionis affectum in modo uisitationis euidenter ostendit; cum sibi etiam non pepercit, quin honorabilius membrum, et eminentiorem Ecclesie Romane columnam, uenerabilem, uidelicet, Patrem, dominum O. Ostiensem et uelletrensem episcopum, apostolice sedis legatum ad partes dirigeret Gallicanas, uolens per tanti prouisoris industriam laborantibus procurare quietem et materne dulcedinis solatium impertiri. Feliciter itaque regnum ingressus et tanta  deuotione fidelium, tanta principum et magnatum congratulatione susceptus, ut generalis omnium exsultatio diuini fauoris uideretur interpres, ad exsequenda suscepta negotia cum debita maturitate processit; et, familiari deliberatione habita cum prelatis, dominum regem et suos super restitutionibus et satisfactionibus clericis et Ecclesiis exhibendis cum constantie soliditate conuenit. Licet autem domino regi spiritualis dilectionis uinculo iungeretur,  sic tamen in factis ipsius et dictis iustitiam temperauit urbanitas, quod et regie gratiam beneuolentie conseruauit et a defensione libertatis ecclesiastice non recessit, imo nobis et Ecclesie nostre noua etiam priuilegia, que nunquam retroactis habueramus temporibus, acquisiuit. Operante siquidem clementia Redemptoris, que de regum cordibus pro sua uoluntate disponit, dominus rex, tanquam princeps Christianissimus et in matris sue, Romane Ecclesie, deuotione persistens, eiusdem domini legati mandatis, exhortationibus et diffinitionibus, supra spem et opinionem quamplurium, tam super restituendis rebus ecclesiasticis et iniuriarum satisfactione quam super amotione superinducte, et receptione I. illustris regine Francorum,  salubriter acquieuit. Super eadem regina non dimittenda prestito prius, ad mandatum domini legati, in regis animam iuramento et quod eam regaliter et honorifice pertractaret. His expeditis igitur et ad honorem Ecclesie consummatis, solutio subsecuta est interdicti quod in tota terra domini regis generaliter seruabatur, excitata uberius deuotione fidelium ad laudes et preconia Creatoris et uniuersorum cordibus serenatis, que diutine mestitudinis nubes obduxerat. Quamuis autem tota generaliter Ecclesia Gallicana non immerito benedicat Altissimum uestramque, beatissime Pater, et Ecclesie Romane diligentiam, in ipsius missione legati, commendatione laudabili prosequatur, qui sic Romanam  Ecclesiam matrem suam glorificat et extollit, nostre tamen deuotio seruitutis, in actione gratiarum specialiter se totam effundit, quod apud eumdem legatum tantam dulcedinem et benignitatem inuenimus, quod, non solum personam nostram, uerum etiam Parisiensem Ecclesiam speciali prerogatiua dilectionis amplectitur et in ea libertatis et honoris integritate conseruat, ut uobis et ipsi totique sacrosancte Romane Ecclesie, de deuotis deuotiores existere teneamur. Conseruet uos Dominus Ecclesie sue sanum et incolumem, in tempora longiora.





XIu  LITTERAE EPISCOPI SUESSIONENSIS  De eodem argumento.

 Sanctissimo patri ac domino reuerendo, I Dei gratia sancte Romane, imo uniuersalis Ecclesie, summo pontifici, N. eiusdem patientia, Suessionensis Ecclesie minister humilis, salutem et tam paratam quam debitam in omnibus obedientiam.

Benedictus Deus et Pater Domini nostri Iesu Christi, Pater misericordiarum, et Deus totius consolationis, qui consolatur nos in omni tribulatione nostra! O quanta tribulatio, pater sanctissime, nos premebat, quanta nos urgebat aduersitas, quando Christianissimus princeps noster, uobis et sancte  Romane Ecclesie aliquatenus obuiare credebatur a multis, et Gallicana Ecclesia a diuinis laudibus, peccatis exigentibus, muta erat, in quibus, ut plene nouit uestra paternitas, deuotius consueuerat et preclarius personare! uerumtamen, licet multa malignatus sit inimicus in sancta, non est tamen attenuata manus Domini, ut saluare non possit domum suam, Gallicanam uidelicet Ecclesiam, quam proprio sanguine acquisiuit, quam et speciali gratia in suis laudibus insigniuit. Urbs quidem fortitudinis nostre Romana est Ecclesia et positus in ea murus qui sua nos protectione defendit, et multa nobis circumspectione antemurale constituit uenerabilem patrem nostrum, apostolice sedis legatum, dominum . . . Ostiensem, qui, in nouitate aduentus  eius, imo Deus per ipsum, mirabiliter tanta fecit, quanta posse fieri uix credere poteramus. Dominus quippe rex eum benigne suscepit, ea reuerentia qua decuit pariter et honore. Ipse uero regem statim salubribus monitis est aggressus, quibus ipsum uel aurem etiam uelle accommodare aliquatenus spes non erat. Sed, quia nescit tarda molimina Spiritus sancti gratia, ipso sic inspirante, sicut credimus, qui ubi uult et quando uult spirat, sine difficultate aliqua de damnorum restitutione et satisfactione iniuriarum Ecclesiis et uiris ecclesiasticis facienda fecit eum rex sufficientissima cautione securum. Qui et bene cepta non deserens, debitis persuasionibus non cessauit instare,  ut et illustrem reginam in bona reciperet uoluntate et maritali pertractaret affectu, et debitum coniugale solueret, coniugium illud intendens perpetua pace firmare. Sed quia, ut legitur, nisi sit intus qui doceat, in uanum docentis lingua laborat, peccatis exigentibus, ad hoc regium animum nullo modo potuit inclinare; fecit tamen quod debuit, iniunxit ei auctoritate apostolica, et precepit seueriter et districte, ut tanquam uxorem eam admitteret et tractaret honorifice ut reginam, ea quam superinduxerat extra propriam terram abiecta; quibus ille mandatis metuens obuiare, licet inuitus nec sine dolore animi, ut facies indicabat, prout ei tamen placuit qui uocat ea que non sunt, qui tangit montes et fumigant, tandem patientissime  acquieuit, se facturum promittens quod fuerat imperatum, et promissionem ipsam, per unum militum suorum, facto in animam regis iuramento, confirmans; asserens tamen sibi a summo pontifice uim inferri; regina, e contrario, uoce propria respondente, imo a uobis, pater sancte, fieri iustitie complementum. Quibus, coram nobis et prelatis pluribus, publice et solemniter adimpletis, rex audiri super matrimonio, sibi iustitie plenitudinem exhiberi, diem competentem prefigi, a domino legato instantissime postulauit. Quam ei petitionem nec ualuit nec uoluit denegare, assignans  utrique locum et diem, infra terminum competentem, sicut ipse uobis, ut credimus, propriis litteris designabit. Nec silendum credimus, pater sancte, quod iam de cetero non silemus. Illud enim silentium iuste, misericorditer et discrete ab ipso legato, imo a uobis per ipsum, solutum est, quod, propter peccata nostra, nobis impositum fuerat, generale uidelicet interdictum. Quo in facto, quia tantus dolor erat in populo, quantus exprimi non ualeret, tanto nos perfectius gaudium et exsultatio consolantur. Unde ipsi qui non deserit sperantes in se nec continuit in ira sua misericordias suas damus laudem et gloriam et honorem, et grates deuotissimas agimus Creatori, qui mutorum linguas soluit ad diuini celebrationem obsequii et surdorum  aures aperuit ad obedientiam uerbi Dei; plurimum commendantes, in Domino, laudabilem ipsius legati prudentiam in hoc facto, et perfectissimam, pater reuerende, uestre constantiam sanctitatis, ex qua luce clarius constat quod ueri Ioseph talarem tunicam induistis.

Scripserunt, super hoc . . . Remen. archiepiscopus  . . . Trecen.  Catalaunen,  et . . . . Carnoten.  episcopi, fere in eumdem tenorem.





Xu  . LITTERAE OCTAuIANI, EPISCOPI OSTIENSIS  . Significat quid super negotio matrimonii inter regem et reginam Francorum egerit. 

 Amantissimo patri et reuerendissimo Domino, I. diuina Prouidentia, summo pontifici, suus Octauianus, Ostiensis episcopus, commendationem et deuotam in omnibus reuerentiam.

Benedictio et claritas et gratiarum actio, ei, a quo omne datum optimum et omne donum perfectum descendit; cuius Spiritus, ubi uult spirans, post tempestatem requiem et post nubilum dat serenum; qui, secundum multitudinem miserationum suarum, nouissime, diebus istis, fecit cum Ecclesia sua magnam misericordiam, cuius honorem et gloriam, sub ministerio uestri regiminis, faciens cum tentatione prouentum, admodum dilatauit! Ecce enim cum, propter illustris regis Francie negotium, nobilissimum Ecclesie Dei membrum, Gallicana  uidelicet Ecclesia, adeo procellarum turbine quateretur, ut uobis, tanquam patri, timendum esset de filia, ne a paternis prorsus exorbitaret uestigiis et que, pre ceteris Ecclesiis toto orbe diffusis, in deuotione sedis apostolice solebat esse feruentior, ab eius obsequio redderetur nimium aliena, infusione celestis gratie, non nostris sed uestris facientibus meritis, apostolice sanctitatis pedibus deuoluta  prosternitur, et de preterite afflictionis consolata merore, in consuete fidei et deuotionis perseuerantia gratulatur. Ut enim omnium que per nostre sollicitudinis diligentiam procurata sunt plenam notitiam habeatis, presentibus litteris duximus intimandum quod, post multos et uarios labores, quos in uia ex infirmitate proprii corporis, asperitate uiarum et temporis incommoditate, pertulimus, tandem Francorum regnum ingressi, ab Ecclesiarum prelatis, clero etiam et populo terre, benigne recepti fuimus et cum multo honore tractati, tantamque letitiam et deuotionem in nostro ostenderunt accessu, ut nonnulli de remotis regni finibus, usque Lugdunum, alii Cluniacum, plures uero uirziliacum nobis pergerent in occursum, in  aduentu nostro benedicentes uobis et se credentes a Domino uisitari. Nos, autem, habito cum archiepiscopis, episcopis, abbatibus et aliis Ecclesiarum prelatis diligenti tractatu qualiter deberent nobis in facto regis assistere, eos, iuxta mandatum uestrum et uoluntatem nostram, promptos inuenimus et paratos. Ipse uero rex, cum in colloquio illustrium . . . comitis Flandrie, et . . . ducis Brabantie, apud Compendium moraretur, audito aduentu nostro, cum uelocitate et letitia maxima, Senonis nobis occurrens deuote et humiliter nos recepit et cum honore tractauit. Cumque familiarem et diutinum habuissemus cum ipso tractatum ac super multis, prout expedire uidebatur, eum fuissemus studiosius allocuti,  ultra opinionem omnium ita inuenimus eum propitium et benignum, ut apud omnes qui animum eius nouerant diuinum miraculum uideretur. Qui utique post longam increpationem qua ipsum fuimus constanter aggressi, tandem in multa lacrymarum effusione et humilitate cordis, mandatis uestris se promisit ac nostris dispositionibus pariturum; imprimis, per Dei gratiam, in presentia multorum archiepiscoporum, episcoporum, abbatum, clericorum et multitudinis copiose, plenarie et honorifice satisfaciens ecclesiis et personis ecclesiasticis, tam de illatis damnis quam de iniuriis irrogatis. Insuper etiam priuilegium de nouo super immunitate claustrorum Senonensi et Parisiensi concessit Ecclesiis, quod episcopus et utriusque Ecclesie canonici  in tantum habuerunt acceptum, ut eo carere nollent pro maiori sue substantie quantitate  . Preterea, cum nonnulli de prelatis et subditis, ac, precipue, Parisiensis et Suessionensis episcopi, indignationem regis haberent, tantum efficimus apud ipsum, quod publice indulsit omnibus et indignationem remisit, ita quod ad presens, per Dei gratiam, amplius quam unquam fuerint, gratiosi sunt  apud ipsum  . Ceterum, uolentes in cunctis rite procedere, iniunximus ei ut superinductam a se tam carnaliter quam localiter separaret, quod et fecit, prout expedire melius uidebatur, firmiterque in audientia omnium, repromisit quod eam nec cognoscere debeat nec uidere, donec fuerit regine negotium ad finem deductum. Iniuncto autem sibi mandato, ut I. reginam reciperet, eam de loco in quo olim steterat, ad quoddam regale castrum, uidelicet sanctum Leodegarium, ubi regine magis esse consueuerant ab antiquo et in quo reges solent festa principalia celebrare, precepit adduci; quod quidem precipue factum est, quia regina ipsa, tunc temporis, erat infirma , et  ultra tres dietas locus, in quo fuerat, a Parisiensi ciuitate distabat. Ubi, die statuta, conuenimus nos et ipse ac de mandato nostro multi episcopi et abbates, ut publice faceremus omnia conuenerunt. Precipue autem illos episcopos conuocauimus, qui ab initio interdicti sententiam seruauerunt, qui omnes interfuerunt, preter duos qui egritudine laborabant. uerum, nos reginam ipsam familiariter adeuntes, salutata ea ex parte uestra et litteris apostolicis presentatis, sollicitudinem quam in suo gessistis negotio curauimus diligenter exponere, et qualiter pro ipsius negotio honorifice consummando, tantum laborem subierimus, per ordinem enarrare. In crastinum uero cum tam nos quam rex  ipse ac prelati Ecclesiarum, congregati fuissemus in unum, adeo regem induximus quod, cum nobiscum et cum fratre Bernardo de uicena, ad reginam accessit ipsamque fuit diutius allocutus. Quod utique apud omnes qui duritiam animi regalis agnouerant, uisum est ualde mirabile, quod unquam ad eam uidendam rex posset induci, de qua nunquam fuit ausus aliquis ei uerbum proponere et quam ab illa die non uiderat, in qua factum est diuortium inter ipsos. Post illud autem familiare colloquium, in consistorium exeuntes, ubi erat infinita cleri et populi multitudo, reginam eamdem a tribus episcopis fecimus honorificentia regali deduci; factoque mandato, ut eam rex, tanquam uxorem suam et Francie reginam reciperet et honorifice pertractaret,  recepit eam publice  , et huic mandato, licet inuitus, ac omnibus aliis mandatis uestris se pariturum firmiter repromisit. Preterea ad multam precum nostrarum instantiam, quod nobis et omnibus  circumstantibus impossibile uidebatur, nobilem uirum Nicolaum, familiarem suum, qui bis ad presentiam uestram accessit, in animam suam publice iurare fecit quod eam, ut reginam Francie et coniugem suam, tractari faciet honorifice et absque iudicio Ecclesie non dimittet. Post hec uero soluimus interdictum; tantaque letitia totum regnum impleuit, quantam uix possemus litteris explicare. Benedicitur siquidem uobis ab omnibus et laudes uestre misericordie et iudicium decantantur, eo quod in facto regine est obseruata iustitia et in solutione interdicti misericordia superfusa. His igitur rite peractis, forma mandati uestri per omnia obseruata, cum, post frequentes commonitiones, animus regis ad coniugem suam retinendam nullatenus  posset induci, recepta publice ab eo proclamatione, ut ei iustitiam faceremus, sicut sibi, per litteras apostolicas et suos nuntios, promiseratis, respondimus quod, iuxta mandatum uestrum, sibi iustitiam faceremus. Cumque, de loco ad causam examinandam tractatus communiter haberetur, noluit regina ipsa apud Lugdunum uel Cameracum, tractari negotium, dicens, quod, propter querelam, quam frater suus habet cum Teutonicis, defensores eius ad loca ipsa tute uenire ac ibidem morari non possent. Tandem, facta multorum nominatione locorum, regina ipsa, considerata securitate suorum, elegit ut discussio cause apud Suessionensem fieret ciuitatem, in quo  utique rex uoluntarie concordauit. Insuper autem iuxta mandatum uestrum, illustri regi Danorum  et uenerabili fratri Lundensi archiepiscopo  , apostolicas litteras et nostras citatorias misimus, ut ad tuendam reginam, ueniant uel sufficientes mittant nuntios, cum omnibus que cause expedire noscuntur, tam ex parte uestra quam regis Francorum, per suas litteras plena securitate promissa. Ipsa quoque regina, ad fratrem suum et Lundensem archiepiscopum, quemdam suum clericum cum suis litteris destinauit. uenerabilem, etenim, fratrem nostrum, I. tituli Sancte Prisce presbyterum cardinalem, apostolice sedis legatum  , coniudicem nostrum tempore competenti, sollicitare curabimus, ut ad locum et terminum accedat  eumdem. Licet autem ad presens, rex ipse ad id quod intendimus nullatenus posse uideatur induci, non tamen a spe bona usquequaque recedimus, sed speramus, quod is in cuius manu sunt corda regum  et quo uult illa deducit, cordi eius, cooperantibus orationibus uestris et meritis, forsan spiritum consilii et salutis infundet; propter quod utique tam in Cluniacenci et Cisterciensi capitulis quam in aliis locis religiosis, orationem fieri rogauimus specialem, ac nos ad id omni diligentia, tam per eos quam per quoscunque poterimus religiosos et alios, disponimus laborare. Preterea, noueritis quod memorata regina Stampis honorifice commemoratur, habens capellanos et clericos ad diuina sibi officia celebranda, habens, etiam, quandoque milites  , quandoque militem  et seruientes, tam mares quam feminas, sibi necessarios, ac ei uestes et uictualia ad sue uoluntatis beneplacitum ministrantur. Super facto autem crucis, licet propter  supradicta negotia intendere nequiuerimus, de cetero tamen, uolente Domino, tam apud regem Francorum et regni sui prelatos et principes, quam penes regem Anglie cum prelatis et principibus terre illius, omni sollicitudine qua poterimus, intendemus. Cupientes igitur de uestra salutari continentia iugiter recreari, paternitati uestre, affectuosis precibus, nos reddimus commendatos et cum omnibus nostris sanos esse et hilares, per Dei gratiam, nuntiamus, rogantes attentius quatenus a secretario caritatis uestre nostri memoria non discedat.



XuI  . O. OSTIENSI EPISCOPO, APOSTOLICAE SEDIS LEGATO. Respondet superiori epistole, et quid ea in re agendum sit prescribit.


Eo nobis existis tam uinculo familiaritatis astrictus quam glutino caritatis unitus, ut omnes euentus tuos proprios reputemus, quia non potest illis successus esse diuersus, quibus est cor unum et anima una. Gaudemus ergo in Domino, et in potentia uirtutis illius, quod, sicut per litteras tuas et multorum prelatorum accepimus, a carissimo, in Christo, filio nostro Philippo, rege Francorum illustri ac toto regno deuote, reuerenter et honorabiliter es receptus, et apud regem ipsum ea, per Dei gratiam, fideliter et efficaciter promouisti, que a nobis susceperas promouenda. Significasti quidem nobis per litteras tuas quod idem rex, licet in  colloquio nobilium uirorum . . . comitis Flandrie et ducis Brabantie, apud Compendium moraretur, tibi Senonis letus et festinus occurrit et recepit humiliter et honorifice pertractauit et, post diutinum et familiarem tractatum, ultra opinionem omnium usque adeo se propitium exhibuit et benignum, ut in multa lacrymarum effusione ac cordis humilitate, mandatis nostris et tuis dispositionibus firmiter se promitteret pariturum. Unde non solum in presentia multorum archiepiscoporum, episcoporum, abbatum, clericorum et multitudinis copiose, Ecclesie et personis ecclesiasticis de illatis  damnis et iniuriis irrogatis plenam satisfactionem impendit, sed et Senonensi et Parisiensi Ecclesiis super claustrorum suorum immunitate priuilegium de nouo concessit, et uenerabiles fratres nostros Parisiensem et Suessionensem episcopos, omni prorsus rumore dimisso, plene in gratiam regalem admisit. Cumque ipsi postmodum iniunxisses ut superinductam a se tam carnaliter quam localiter separaret, quod mandaueras adimpleuit. Ad tue quoque fraternitatis mandatum, memoratam reginam ad quoddam regale castrum, uidelicet Sanctum Leodegarium, in quo regine frequentius consueuerant antiquitus commorari et in quo celebrare festa principalia solent reges, licet infirmam, adduci precepit; ubi, episcopis et abbatibus, ut  omnia publice faceres, conuocatis, ad hoc induxisti regem eumdem ut, tecum pariter et cum dilecto filio fratre Bernardo de uicena, ad reginam intraret et diutius alloqueretur eamdem. Post illud autem familiare colloquium, in consistorium egressus cum rege, ubi erat infinita cleri et populi multitudo, reginam a tribus episcopis fecisti honorificentia regali deduci, factoque regi mandato ut eam, tanquam uxorem suam et Francie reginam, reciperet et honorifice pertractaret, recepit eam publice, tam huic mandato, licet inuitus, quam omnibus aliis mandatis nostris se pariturum firmiter repromittens. Ad hec, nobilem uirum Nicolaum, militem, familiarem suum, publice fecit in animam  suam iurare quod ipsam ut reginam Francie ac coniugem suam et honorifice faciat pertractari et absque iudicio Ecclesie non dimittat. Soluto igitur interdicto et omnibus sic rite peractis, cum rex, ad retinendam eamdem reginam nec flecti precibus nec commonitionibus posset induci, imo, ut ei iustitiam faceres publice proclamaret, de uoluntate tam regine quam regis, Suessionensem ciuitatem ad examinationem negotii assignasti: mandans carissimo filio nostro in Christo illustri regi Danorum et uenerabili fratri nostro . . . Lundensi archiepiscopo  , ut procuratores idoneos et responsales instructos, ad tuendam reginam, tempore constituto, transmittant, cum omnibus que ad causam crediderint expedire. Licet autem processum  tuum in ceteris commendemus, super eo tamen fuissemus aliquantisper commoti, quod superinducta, etsi de toto regis domanio, nondum tamen est, iuxta formam mandati apostolici, de finibus regni Francorum amota, nisi per nuntium tuum manifestam causam et necessitatem intellexissemus urgentem, uidelicet quod est grauida et partui iam uicina. uerum, quoniam ex hoc grauis posset contra Romanam Ecclesiam oriri suspicio, credentibus forsitan aliquibus, quod idem rex de licentia nostra quasi duas simul teneret uxores, presertim cum adhuc superinducta uicinior ei sit,  quam eiectionis sue tempore fuisset legitima; ut, causa cessante, cesset quoque quod urgebat, impendas operam efficacem maxime, ne, cum fuerit ad discussionem cause peruentum, in scandalum nostrum eius ualeat differri processus, si, ex his que premittenda fuerant aliquid omittatur, et id negligentie tue uel astutie nostre, ab ipso rege ualeat imputari, dicente quod, ante tempus discussionis, super his debuit commoneri; ne quid etiam per collusionem uel confictionem factum esse putetur, cum nos omnia fideliter et ueraciter duxerimus facienda. Monemus igitur fraternitatem tuam et exhortamur in Domino ac per apostolica tibi scripta mandamus quatenus, secundum Apostolum, instes opportune et importune, obsecres, arguas, increpes,  ut rex ipse, carissimam in Christo filiam nostram, I. Francorum reginam illustrem, de mandato nostro receptam, in gratia retineat coniugali et maritali affectione pertractet, cum nec honestiorem nec nobiliorem sibi possit, hoc tempore, copulare, utpote que ab omnibus non tantum honesta dicitur, sed et sancta. Sane, nichil uel ad honorem nostrum uel ad tui nominis gloriam magis posset, hoc tempore, prouenire, quam si per auctoritatem nostram et ministerium tuum bonum huius cause principium et meliorem progressum finis optimus sequeretur. Ad hec, sicut per tuas nobis litteras intimasti, apud reges et alios efficaciter et prudenter ad succursum terre orientalis intendas.

Ceterum, cum fuissent omnia premissa notata,  sequentia nobis intimata fuerunt, que tanto maiorem nobis et fratribus nostris ingessere dolorem, quanto predicta maius gaudium generarant. Recepimus enim litteras eiusdem regine Francorum, inter cetera continentes quod non restituta sed incarcerata potius est dicenda, cum mota solummodo de loco ad locum, arctiori sit custodie mancipata, utpote cui nec libertas nec potestas est ulla concessa, nec honorificentia regalis exhibita nec alicui alloquendi eam, sine speciali licentia regis eiusdem et eius litteris, est indulta facultas, duobus capellanis compatriotis eius exceptis, quibus uix tandem concessum fuit ut ei semel tantummodo, coram arbitriis ad hoc deputatis a rege, idiomate gallico,  loquerentur. Adiectum est etiam quod, cum uenerabilis frater noster . . . Trecensis episcopus  diligenter instaret ut rex, datis dextris, eam in gratiam reciperet coniugalem, tu, quod nallatenus credimus, eam pronuntiasti, per septem menses et reginam Francorum et regis uxorem esse debere: rege ipso, protinus, subiungente, sicut nos uobis prediximus; ac, cum postmodum de ipsa non dimittenda sine iudicio Ecclesie, iuraretur, rex subintulit: infra sex menses. Preterea cum in regno Francorum oratio consueuerit fieri pro rege pariter et regina, rex ipse ne in capellis regiis pro ea oretur fecit distinctius inhiberi. Sane, si res taliter se  haberet, non esset hec realis restitutio, sed uocalis, eum ex ea nichil ipsi libertatis uel potestatis accreuerit, sed plus accesserit oneris quam honoris, cum sit potius custodie mancipata, cum et ei loquela libera et regalis sit oratio denegata. Utrum autem in hoc regaliter pertractetur, sicut est iuramento firmatum, et tu uideas et rex ipse discernat. In uno autem formam mandati apostolici, quam et nos habemus et tu per nos ipsos, intelleximus non seruatam; in qua, si bene recolis, continetur quod, premissis omnibus que ante relaxandam sententiam interdicti mandauimus premittenda, postmodum ipsam sententiam relaxares. Quo facto, studeres diligenter eidem regi suggerere ut reginam eamdem retineret in gratia coniugali; quin etiam  hoc ei ex parte nostra iniungeres, in remissionem omnium peccatorum; quod si desuper non daretur ut, post frequentes et diligentes admonitiones et exhortationes, eam ut legitimam habere uellet uxorem et maritali affectione tractare, sed contra matrimonium accusatio moueretur, ad inchoandam causam sex mensium spatium assignares. Quam autem diligentes et quam frequentes commonitiones et exhortationes post relaxationem interdicti subiunxeris cum eodem die, imo quasi eadem hora, restitutione sic facta et sententia relaxata, partibus ad causam terminum assignaris, tibi relinquimus discernendum. uerum, licet castrum illud, in quo restitutio fuit huiusmodi celebrata, a quo, protinus, soluto conuentu, ad aliud est deducta,  satis honorabile reputetur uel magis amenum, cum sit in medio nemoris constitutum, miramur, tamen quod eam uel prius uel postea non fecisti deduci Parisiis ad sedem regiam, uel saltem ad aliquam ciuitatem, ubi ei populus occurrerit ciuitatis et regalem honorificentiam exhiberet. Non autem hoc scribimus, quasi credamus omnia que dicuntur, cum non omni spiritui sit credendum, sed ut efficias ne credantur. Monemus igitur, fraternitatem tuam et exhortamur in Domino et per apostolica tibi scripta mandamus quatenus diligenter et studiose procures, ut eadem regina potestatem et libertatem regiam assequatur; nec sic, sicut dicitur, teneatur inclusa, quin et exire ualeat et  cum oportuerit et decuerit, et personis idoneis adeundi et alloquendi eam facultas libera concedatur, presertim super his omnibus que ad negotium istud necessaria fore noscuntur; imo, prudenter efficias, ut archiepiscopi et episcopi, comites et barones ad eam accedant, gratia uisitandi et honorandi, sicut ad reginas alias accedere consueuerant; ipseque rex ad illam quandoque diuertat et ei faciat necessaria, tam in personis quam rebus, regaliter ministrari. Siquidem, cum non simulate sed ueraciter, mandauerimus cuncta compleri et talis non uera, sed simulata restitutio uideatur, non nos sed se potius rex ipse decipiet,  si ei, tam in his quam in aliis regalem non fecerit honorificentiam exhiberi, quam tenetur regaliter pertractare. Nos enim usque ad effusionem sanguinis, si forsan oporteat, ueritati et iustitie adherentes, non patiemur, dante Domino, in hac causa, per figmentum, uel colludium, aliquid attentari. Caueas autem a continua familiaritate illorum, in quorum conspectu nullus tibi uerbum audeat facere pro regina, timens ne ab assistentibus uel assidentibus protinus deferatur. Meministi, sicut credimus, qualiter tibi dixerimus uiua uoce, quod negotium istud, uel ad magnam exaltationem apostolice sedis proueniet, si diligenter fuerit procuratum uel redundabit in multam confusionem ipsius, si omissum exstiterit negligenter. Turpe quidem  existeret, si, forsan, forte principium debilis sequeretur effectus, possetque nobis illud improperari peticum:

Parturient montes, nascetur ridiculus mus.

Statuimus igitur te coram te ipso tuamque conscientiam conuenimus et precipimus ut, sicut te facere credimus, plus Deo quam homini deferas, plus nobis quam regi, plus toti Ecclesie quam uni persone, plus saluti tue quam regie uoluntati; et in omnibus, seruata forma predicta, sic rite procedas, ut Deum tibi reddas propitium et id ad honorem nostrum et fame tue proueniat incrementum. Ne uero uana suspicione turberis, reddimus te de plenitudine gratie nostre securum,  quoniam in his omnibus familiariter et fiducialiter tibi sumus, tanquam amicus amico, locuti et quem castissimo quodam amore zelamur. Charissimam nobis tue fraternitatis dulcedinem monentes attentius et obnoxius deprecantes quatenus in nullo penitus, contra prefatam reginam, corde uel ore uel opere, mouearis, sed potius, cum eius causa sit fauorabilis, ei, quantum decet et expedit, fauorem impendas





XuII  . LITTERAE PHILIPPI, REGIS FRANCORUM II. Significat se reuerenter legatum apostolicum recepisse; et de causa diuortii. 


Reuerendo patri et domino sanctissimo, INNOCENTIO, Dei gratia, sancte Romane Ecclesie summo et uniuersali pontifici, PHILIPPUS, eadem gratia, Francorum rex, salutem et debite dilectionis ac reuerentie plenitudinem.

Nouerit sanctitas uestra quod nos, carissimum nostrum, O. Ostiensem et uelletrensem episcopum, apostolice sedis legatum, cum debita reuerentia suscepimus et per uim uestram et per mandatum uestrum  fecimus quod ipse dixit nobis ex parte uestra, quamuis hoc esset contra uoluntatem nostram; et quod in animo nostro reperimus, quod possemus rationabilius tractari, sicut plures predecessorum nostrorum tractati fuerunt, et sic in huiusmodi negotio est processum per uoluntatem uestram. Preterea, nouerit sanctitas uestra quod nos inuenimus eumdem episcopum et legatum uestrum asperiorem in huiusmodi negotio quam crederemus, et, tamen, quidquid ipse nobis faciat, nos honoramus et honorabimus eum, sicut debemus [pro amore, quem erga uos, et Ecclesiam Romanam, et erga eum habemus  .]

Inde est quod sanctitatem uestram rogamus quatenus eum efficaciter moneatis ut eum benigniorem  in negotio nostro, et maxime in isto, inueniamus, quod ad honorem Ecclesie Romane cedat et cedere uideatur. Nouerit etiam sanctitas uestra quod nos rogauimus dominum cardinalem et requisiuimus et adiurauimus tanquam amicum nostrum, tanquam legatum, tanquam sacerdotem, quod ipse sacramentum a nobis acciperet, quod nunquam uoluimus confederari alicui contra Ecclesiam Romanam, licet pluries fuerimus requisiti  .



XuIII  . ILLUSTRI REGI FRANCORUM. Respondet epistole superiori et monet ut pareat mandatis legati apostolici. 

 Utinam intelligat regalis prudentia per seipsam et a suis ei fidelibus fideliter exponatur quantum honoris et glorie, laudis et fame, in exsecutione mandatorum nostrorum, apud omnes accreuerit Christianos, qui uere te modo catholicum principem et Christianissimum regem, predicant et extollunt et ex te sumunt exemplar, Romanam Ecclesiam deuotius et efficacius honorandi. Intuentur enim et commendant in te quod tu, tantus et talis princeps, in obseruantiam catholice discipline sedem apostolicam honorasti, parens humiliter mandatis uicarii Iesu Christi, qui tibi, preter excellentiam regie dignitatis et uitam contulit temporalem et in futuro largietur eternam, dum proprie uoluntati non deferens ei pretulisti, sicut debueras,  rationem et legato nostro celeriter et humiliter paruisti. Licet autem ex meritis tam progenitorum tuorum quam tuis, ad honorem et profectum tuum intendere, nos et fratres nostri specialius teneamur, ex hoc, tamen, Romanam Ecclesiam et nos ipsos, tibi fatemur amplius obligatos, qui exemplum obedientie ceteris principibus prebuisti. Quod autem per regias nobis litteras regalis serenitas intimauit, te id per uim et mandatum nostrum implesse, quod uenerabilis frater noster . . . Ostiensis episcopus, apostolice  sedis legatus, ei ex parte nostra duxerat iniungendum: id non fuisse uiolentiam sed iustitiam respondemus, quin potius, medicinam; que cum in te plene fuerit operata curationis effectum, non dubitamus quin nobis fias ex deuoto deuotior et nos et Romanam Ecclesiam amplius studeas honorare. Quia uero ex quo semel te cepimus, dimittere non ualemus, tanta uis amoris circa te mentem nostram accendit, quin ea que ad honorem tuum et statum regni Francorum, pertinere cognoscimus, tibi, et consulamus salubriter et fideliter iniungamus, serenitatem regiam rogamus, monemus et exhortamur in Domino, et per apostolica tibi scripta mandamus quatenus animum tuum et intentiones inclines, ut predictam reginam retineas in gratia coniugali  et maritali affectione pertractes, presertim cum nec honestiorem nec nobiliorem tibi possis, hoc tempore, copulare, utpote que ab omnibus non tantum honesta dicitur sed et sancta. Quod si forsan tuis uel nostris, exigentibus culpis, id desuper datum non fuerit, nos, per legatos nostros, loco et tempore constituto, iudicium et iustitiam faciemus. Super eo autem tibi est sollicite precauendum, ut omnia, que ante discussionem negotii fieri, per litteras nostras, iniunximus, efficaciter impleantur; ne, cum omnia mandauerimus fideliter et ueraciter adimplere, per collusionem, uel confictionem uideatur aliquid esse factum; quod ad grauem et nostram et tuam ignominiam redundaret, si quid ex iis, que premitti decreuimus, fuerit negligenter omissum,  differatur tandem totius cause processus, allegantibus iis qui pro parte altera steterint quod, priusquam iuxta formam mandati nostri, cetera fuerint adimpleta, nec teneantur nec debeant respondere. Super eo uero quod per easdem litteras intimasti, te, predictum episcopum, tanquam amicum tuum, legatum nostrum et sacerdotem Domini, adiurasse, ut a te reciperet iuramentum quod nec confederatus eras cuiquam contra Romanam Ecclesiam nec confederari uolueras, licet sepius requisitus, quamuis id nunquam uenerit nobis in mentem, cum sciamus quod progenitorum tuorum uestigia, non minus in deuotione sedis apostolice, quam regni Francorum successione, sequaris; quia  tamen id, ad ostendendam tue fidei puritatem deuote ac humiliter obtulisti, non sufficimus actiones tibi rependere gratiarum, sed ex hoc tibi et tuis constituti sumus amplius debitores. Quod autem predictum episcopum honorifice suscepisti et ipsum deuote pertractas, tanto gratius acceptamus, quanto sincerius illum diligimus et quidquid  ei honoris impenditur, nobis reputamus impendi.

Dat. Laterani . . . anno III.



XIX  . LINCOLNIENSI EPISCOPO  . De eo qui equo puerum casu oppresserat et postea diuina mysteria non peregit. 

 Dilectus filius, A . . . . . . . capellanus, in nostra presentia constitutus, sua nobis confessione monstrauit quod, cum quadam corporis molestia grauaretur, ita quod et somni et cibi desiderium raptum uideretur ab eo, ut comedendi appetitum aliquantulum excitaret, equum quem nutrierat ascendit; qui, cum non plene pareret habenis, sed preter sessoris arbitrium suis saltibus lasciuiret, ipse, ut eius refrenaret  impetum, et freno uim intulit et equum calcaribus stimulauit. Cumque, fracto freno, equus, quasi proprio relictus arbitrio, curreret festinanter, ei mulier quedam ueniens ex obliquo et infantulum baiulans, obuiauit; in quam equus irruens, procul proiecto sessore, puerum predictum oppressit, et capellanus ipse ex repentino casu uix mortis periculum euitauit; sed, ad ultimum conualescens, diuina celebrare postmodum non presumpsit. Quia uero nobis non constitit de premissis, fraternitati tue per apostolica scripta mandamus quatenus, super his inquiras diligentius ueritatem et si rem inueneris taliter processisse, cum idem capellanus nec uoluntate nec actu homicidium perpetrarit nec dederit operam illicite rei, non impedias quominus  diuina possit officia celebrare.

Datum Laterani, uI Id. Nouembr.



XX  . O. HOSTIENSI EPISCOPO, APOSTOLICAE SEDIS LEGATO Autissiodorensem episcopum a suspensionis sententia absoluit; reiecta tamen ipsius ad Senonensem archiepiscopatum electione. 

Tam Mosaica, quam euangelica lege, utraque tamen diuina, docemur quod utriusque legis primarii transgressores grauius sunt puniti; cum et Moyses, eum, qui ligna collegit in Sabbato, iusserit et fecerit lapidari, et Petrus, Ananiam et Saphiram, quia mentiti fuerant Spiritui sancto, successiue mortis  denuntiauerit sententia condemnatos. Sane, attendentes olim quod uenerabilis frater noster . . .  Autissiodorensis episcopus fuerat unus ex eis, qui, non solum latam in terram karissimi in Christo filii nostri, Philippi Francorum regis illustris, sententiam non seruarant, sed deliberantes etiam decreuerunt eam non esse seruandam, propter quasdam  friuolas rationes, quas non duximus admittendas; licet dilecti filii canonici Senonenses, qui sententiam ipsam receperant et seruarant, ipsum in archiepiscopum suum elegerint postulandum  , postulationem tamen ipsorum, non propter postulantem Ecclesiam, sed propter postulatam personam, repulimus ut indignam; canonicis ipsis per apostolica scripta mandantes ut Ecclesie Senonensi, uel per electionem canonicam uel per postulationem idoneam, prouiderent. uerum, nuper eiusdem episcopi litteras recepimus, non excusationem suam, sed accusationem potius continentes; per quas, sicut uidebatur, in multa oris et cordis humilitate se confitebatur errasse et erroris sui ueniam postulabat. Asserebat etenim quod ex indignatione nostra in  abiectionem et confusionem plurimum deuenisset, etiam ab omnibus digito monstraretur, quasi non militasset legitime, sed militiam deserens transfugisset ad hostes; unde, melius sibi non uiuere quam sic uiuere asserebat, et tutius deponere militie cingulum quam taliter militare. Asserebat etiam quod hoc, non adulationis uel ambitionis causa scribebat, quasi uellet ad maiorem conscendere dignitatem, sed ne derisui ulterius haberetur et sic fieret opprobrium hominum et abiectio plebis. Considerantes igitur quod non punit Deus bis in idipsum et quod duplex tribulatio non consurgit, humilitatem quoque ipsius episcopi diligentius attendentes, ne conterere uideremur calamum conquassatum, eumdem episcopum, manente pena priori, ut hac uice uidelicet ad  Senonensem metropolim non ascendat, in gratiam nostram duximus admittendum. Quia uero cum dilectus filius noster, P.  Sancte Marie in uia Lata diaconus cardinalis, tunc apostolice sedis legatus, episcopos, qui sententiam interdicti negligerent obseruare, ab officio pontificali suspenderit, idem episcopus, postquam super sententia ipsa nostrum beneplacitum intellexit, se habuit tanquam ab officio episcopali suspensum; quia beneficia principalia sunt interpretanda latissime, secundum legitimas sanctiones, nos, ad supplicationem ipsius episcopi, per eosdem nuntios nobis factam, ipsam suspensionis sententiam, de benignitate sedis apostolice, duximus relaxandam. uolentes, autem, in hac  parte, tue fraternitati deferre, presentium tibi auctoritate mandamus, quatenus eumdem episcopum pro sua culpa punitum, iuxta prescriptam formam, in gratiam nostram receptum denunties et predictam sententiam relaxatam.

Dat. Lat., uI Id. Nouemb., anno III.



XXI  . CONSULIBUS ET POPULO IADERTINO. Monet et precipit ut appellationibus ad sedem apostolicam delatis non obsistant. 


uenientes nuper ad apostolicam sedem dilectos filios, consules uestros, benigne recepimus et super iis que ad nos de uobis sepius referuntur et commonere paterne curauimus et aliquantulum aspere conuenire. Cum enim, appellationibus interpositis, ad apostolicam sedem teneamini humiliter et deuote deferre, cum et leges etiam seculares, post sententiam appellationis, beneficium non denegent aggrauatis, uos, id minus quam uos deceat, attendentes, sententias appellatione suspensas exsecutioni mandatis  et grauatis, in contemptum sedis apostolice, appellantes. uerum, iidem consules nobis ad excusationem uestram exponere curauerunt quod, cum aliqui uestrum uocantur ad officium consulatus, firmant proprio iuramento quod super mutuis et plagiariis, secundum ciuitatis uestre consuetudinem, iudicabunt et infra uiginti nouem  dies, quod iudicauerint, exsequentur. Unde, saluo huiusmodi iuramento, uos non posse super iis appellationibus deferre dicebant. Quia uero, non minus iudices secundum leges, quam consules uestri secundum consuetudinem iudicare iurauerunt, et ideo, sicut iudices contra leges, sic et consules uestri contra consuetudinem possent subditos aggrauare; ne in his etiam uideamur deesse grauatis, uniuersitati  uestre, per apostolica scripta, mandamus atque precipimus quatenus, cum approbatas consuetudines uestras seruari uelimus, appellationibus ad nos interpositis deferatis humiliter et deuote, cum predictum iuramentum uos excusare non possit, in quo debet intelligi ius superioris exceptum. Cum, ergo, sicut accepimus, postquam dilectus filius, S . . . . lator presentium, ad sedem apostolicam a sententia I . . . iudicis appellauit, sententiam ipsam duxeritis exsecutioni mandandam, in possessionem rerum, de quibus questio uertebatur, appellantis aduersarium inducentes; uolumus, nichilominus et mandamus, ut possessionem eidem S . . . . post interpositam ad nos appellationem ablatam, ei, sine difficultate qualibet, restituere procuretis  . Alioquin, noueritis nos  uenerabilibus fratribus nostris, Nucerino  , et . . . . episcopis, per apostolica scripta, mandasse, ut uos ad id, monitione premissa, per censuram ecclesiasticam  , appellatione remota, compellant.

Dat. Later.



XXII. NOBILI uIRO S . . . . . . COMITI RAGUSIAE. Eum laudat ob reuerentiam erga sedem apostolicam et fidem erga regem Sicilie 


Nobilitatem tuam dignis in Domino laudibus commendamus et prosequimur actionibus gratiarum, quod, sicut ex relatione multorum, et precipue dilecti filii I . . . .  marescalci et consobrini nostri; nobilis ciuis Romani, didicimus, in deuotione nostra et fidelitate regia firmiter perseuerans, regis et regni hostibus uiriliter te opponis. Nos igitur id gratum habentes pariter et acceptum et ad honorem tuum propter hoc, libentius intendere cupientes, nobilitatem tuam monemus et exhortamur attentius,  et per apostolica tibi scripta mandamus quatenus, sicut hactenus, imo fortior quam hactenus, in regia fidelitate ac nostra deuotione persistens, ad id quosque poteris attrahas et inducas et inimicis regni potenter resistere non omittas, ne perfidus Marcowaldus, qui per uires superare non potuit, per fraudes ualeat preualere. Nos enim circa regni defensionem in nullo tepescimus, sed de ipsius subsidio sollicite cogitamus, sicut in proximo, dante Domino, indicabit effectus. Ne, autem, occasione iuramentorum, que, super concordia nuper inita cum eodem perfido Marcowaldo, dicuntur exhibita, a fidelitate regis et regni defensione possint aliqui reuocari, quia ea contra sedem apostolicam et coronam regiam, in detrimentum totius regni redundant,  presertim cum ipse perfidus, cum suis fautoribus, sit anathematizatus et maledictus a nobis, et ideo debeat ab omnibus euitari, huiusmodi iuramenta, tanquam illicita, decernimus non seruanda; cum etiam prius fuerit de non ineunda cum ipso compositione iuratum. Ad hec, nobilitati tue gratiarum referimus actiones, quod eumdem marescalcum, ob reuerentiam apostolice sedis et nostram sicut ipse nobis exposuit, honorare curasti.

Dat. Later.



XXIII  . ARCHIEPISCOPIS, COMITIBUS, BARONIBUS, CIuIBUS ET UNIuERSO POPULO, PER APULIAM CONSTITUTIS. Hortatur ut Marcowaldo resistant. 


Tyrannidem, quam olim Marcowaldus in regnum exercuit, infixam esse credimus menti uestre, cum adhuc incurate maneant uulnerum cicatrices, que regno in rebus intulit et personis nec ualeant de leui curari. Ipse quidem nec Deum timens nec reueritus hominem, nec sexui detulit nec etati pepercit nec pauperum est misertus nec uultus potentium acceptauit, quominus in omnes pariter deseuiret, Ecclesias et ecclesiasticos uiros opprimeret, pauperes aggrauaret et potentes uestros, uinculis ferreis alligatos, in exsilium dirigeret mutilandos, quin  etiam uirgines uestras fautoribus suis exponeret, non priuatim sed publice corrumpendas, et coniugatas rapi faceret in oculis maritorum. Nos, autem, regnum Sicilie scientes ad ius et proprietatem sedis apostolica pertinere ac attendentes quod et karissimi filii nostri F . . . . . . . . . . . Sicilie regis illustris tutelam et regni balium inclyte recordationis C . . . . . imperatrix, nobis reliquerit testamento, quod utique balium nobis competit, ex approbata quoque regni consuetudine, que pro lege seruatur; predicto M . . . . . regnum iterum inuadenti, nos ipsos duximus opponendos et, preter canonice districtionis sententiam, qua, excommunicando perculimus pertinacem et fautores ipsius, temporaliter etiam non sine sumptibus multis, eius curauimus  conatibus obuiare; ita quod, nisi primis insultibus eius taliter fuisset occursum, totum regnum uel maiorem partem ipsius, in impetu, sicut creditur, occupasset. Cumque postmodum idem iniquitatis filius se in Siciliam transtulisset et sine obstaculo quolibet discurreret circumquaque nec qui sibi resisterent inueniret, cancellarius et alii familiares regii, qui per se sponte iurauerant quod nullam cum Marcowaldo pacem inirent, nostrum super hoc auxilium postularunt. Quamuis autem graue nobis uideretur non modicum quod, cum super his que prius expenderamus pro regno, in nullo nobis fuisset penitus satisfactum, ad maiores inuitabamur expensas, ne, tamen, uideremur regno deesse, conductis de pecunia nostra militibus, dilectum filium  I . . . . marescalcum et consobrinum nostrum, uirum prudentem et strenuum, prouidum et discretum, in Siciliam duximus destinandum. Licet autem in tantum efferbuisset audacia Marcowaldi, ut eius esset temeritas effrenata; ut, occupata Montis Regalis ecclesia, suas ante Panormum dirigeret acies pugnaturus, et quasi sic ciuitatem regiam obsideret, factum est tamen, postmodum, faciente nobiscum Domino signum in bonum, quod per uires nostras et regias, ipse Marcowaldus cum suis, amissis omnibus spoliis et multis de suis in bello prostratis, turpiter est fugatus et tunc perdidit cum credidit se uicisse [uerum marescalco ipso ad presentiam nostram, propter infirmitatem militum et expensarum  defectum, uictore reuerso, cancellarius, ut accepimus, contra prohibitionem expressam ei factam sub nomine nostro, contradicentibus uenerabilibus fratribus nostris . . . . . . Montis Regalis archiepiscopo et episcopo Cefaludensi, familiaribus regiis et aliis multis magnatibus, qui se et munitiones suas optime parauerunt, cum Marcowaldo compositionem iniuit, quam timemus in regis perniciem et regni periculum attentatam, nisi ei fortiter obuietur. cum et maiora dicuntur eidem Marcowaldo, iam de bello fugato, per hanc compositionem concessa, quam ipsemet peterit ante fugam. Ne igitur idem  perfidus Marcowaldus, qui per uires superare non potuit, imo qui uestris est uiribus superatus, per fraudes ualeat superare, sed magis in suis fraudibus superetur, monemus uniuersitatem uestram et exhortamur in Domino et per apostolica uobis scripta, tam ex parte nostra quam regis, districte precipiendo mandamus quatenus, eidem Marcowaldo, qui ad oppressionem uestram reuertitur citra Pharum, non respondeatis in aliquo, sed sicut hactenus potius, imo fortius quam hactenus, potenter et uiriliter resistatis, qui, si resistere uolueritis, non poterit preualere, cum uirtus eius sit penitus eneruata; nec moueamini ad litteras, si que uobis fuerint sub sigillo et nomine regio destinato, cum non rex sit auctor earum, sed is potius qui compositionem  iniuit. Nec credatis quod ob utilitatem nostram ista scribamus, cum parati sint illi, si consentire uellemus compositioni predicte, mandatis apostolicis obedire. Sed ad ista mouemur potius, ne fiant nouissima uestra deteriora prioribus, et ad extraneos deueniant domus uestre et uobis in exsilium destinatis, uel uariis cruciatibus interemptis, matres et nate uestre, uxores pariter et sorores, dehonestande tradantur in manibus exterorum, sitque peius qui fuerint in regno relicti, tam turpiter uiuere quam exsulare uel mori. Noueritis, autem, quod, licet hactenus pro regni defensione multas subierimus anxietates, sollicitudines et expensas, exponentes pro ipso fratres nostros, consanguineos  et fideles, nunquam tamen, circa defensionem eius tepescimus, sed sollicitius solito uigilamus, sicut in proximo dante Domino, per experimentum operis sentietis.

Dat. Later.



XXIu  I TITULI S. PRISCAE PRESBYTERO CARDINALI, APOSTOLICAE SEDIS LEGATO  . Mandat ut hereticos, in prouincia Narbonensi, iuxta canonicas sanctiones puniat. 

Cum credamus te zelum Dei habere secundum scientiam, ut euellas et destruas, disperdas et dissipes et edifices et plantes in prouinciis tue legationi  commissis, iuxta potestatem acceptam a nobis, prout rigor canonicus exigit, et ecclesiastica poscit honestas, et facto flagello de resticulis, de templo uendentes eiicias et ementes, ne domus orationis fiat spelunca latronum, ea que nobis de excessibus, tam prelatorum, quam subditorum prouinciarum ipsarum, quorumdam nobis diligentia intimauit, corrigenda tibi per nostras litteras explicamus. Plorans, etenim, sicut transmisse ad nos littere continebant, plorat Ecclesia in prouincia Narbonensi et lacryme eius in maxillis eius, in nocte aduersitatis et oppressionis ipsius. Ibi enim obscuratum  est aurum, color optimus est mutatus, dispersi sunt lapides sanctuarii in capite omnium platearum; princeps prouinciarum facta est, per prelatorum incuriam, sub tributo; clerus immisericorditer illic affligitur, sponsa Christi contemptibilis et uilis habetur, tyrannorum insolentia insolentius solito in sanctuarium Domini debacchatur, et, scientibus ac dissimulantibus, imo etiam approbantibus quibusdam prelatis, ecclesie a laicis incastellate pro munitionibus detinentur, Christianis in Christianos inde guerras exercentibus et rapinas. Accedit ad hoc, quod damnata et damnanda diuersarum heresum prauitas, que Deum et ministrum Domini Moysen, ore polluto blasphemans, damnat tam Nouum Testamentum quam uetus et ecclesiastica  sacramenta contemnens, ea predicat esse sacrilega, et quidquid fidei, religionis et diuini cultus, in Ecclesia solemniter agitur et fideliter obseruatur inutile, ac ridiculosum affirmat, ibi fortius insoleuit, ita quod plures inueniuntur ibi discipuli Manichei quam Christi, plures Simonis magi, quam Simonis Petri, apostolorum principis successores; nec est qui super enormitate adeo detestanda consoletur Ecclesiam, ex omnibus caris eius; imo facti sunt hostes eius in capite, curantes cum ignominia contritionem ipsius. Speculatores eius omnes, ceci, canes muti non ualentes latrare, talentum sibi creditum in sudario cum inutili seruo recondunt, utpote in ore quorum est uerbum Domini alligatum;  filii, sunt caupones pessimi, aquam uino miscentes, qui nec inter sanctum et profanum discernunt nec separant pretiosum a uili, sed omnia faciunt gratia turpis lucri. Omnes enim iuxta illud prophete, a maximo usque ad minimum, auaritie student, diligunt munera, retributiones sequuntur, iustificantes impium pro muneribus et iusti iustitiam auferentes. Per hos inter gentes nomen Domini blasphematur, qui leges condentes iniquas, acceptores personarum et munerum, in iudicio uultum potentis honorant, pupillo uero non iudicant et causa uidue non ingreditur ad eosdem. Et cum, iuxta diuinum oraculum, iudicium durum in his qui presunt, fiat et potentes potenter tormenta patiantur, si potentium quisquam enormiter quantumcunque delinquat,  adulantibus istis, laudatur peccator in desideriis anime sue, et iniquus benedicitur; ita ut talibus merito ualeat coaptari, quod legitur in propheta: ue qui consuunt puluillos sub omni cubito manus et faciunt ceruicaria sub capite uniuerse etatis, ad animas capiendas; et illud: ipse edificabat parietem, illi autem liniebant eum. Similiter, cum misericordia non exigua concedatur, si pauper etiam parumper excesserit, uenia iudicatur indignus; ita ut, sic iudicantibus dictum esse credatur: uos cum austeritate imperabitis et cum potentia; hi siquidem dicunt bonum malum et malum bonum; ponunt  tenebras lucem et lucem tenebras; in dulce amarum et in amarum dulce conuertunt; nec Deum timent nec hominem reuerentur; dogmata euangelica praua interpretatione peruertunt et canonica statuta confundunt. Cum enim, secundum antiquorum canonum traditionem et sacri approbatione concilii sit statutum ut plures dignitates non committantur uni, sed nec parochialium regimen Ecclesiarum, nisi in sacris ordinibus constitutis, qui uita, moribus et scientia commendandi existant, hi nouos antiquis, rudes emeritis, indisciplinatos preferentes perfectis, et, de multitudine Ecclesiarum et dignitatum, canonibus inimica, que certum continet periculum animarum et materiam dissolutionis inducit, sicut debuerant, non curantes, pueris illitteratis  et infra sacros ordines constitutis, qui uita et moribus frequenter offendunt, diuersas conferunt dignitates. Hinc hereticorum insultatio prouexit, detractio tyrannorum et populi in Deum et Ecclesiarum contemptus procedit. Hinc prelati fiunt fabula laicorum; ideo, sicut populus, sic sacerdos. Tot autem et tantorum malorum causa et caput per easdem litteras dicitur archiepiscopus Narbonensis  ; cuius Deus nummus est et gloria in confusione eius; cuius mens pecunie auida nec abstinere nouit a uetitis nec gaudere concessis, nec pietati adhibere consensum; qui habens cor suum ubi est thesaurus suus, aurum quam solem libentius intuetur. Hic, cum iam per decennium archiepiscopalem  cathedram occuparit, stans magni nominis umbra, nec semel prouinciam sed nec propriam parochiam uisitauit. Hic, quod gratis accepit, erubescens quodam modo gratis dare, a Magalonensi episcopo  , pro consecratione sua, soldos quingentos exegit, quos ille dedit, auidus ligni dulcis. Preterea, cum eidem archiepiscopo, in uirtute sancti Spiritus, sub interminatione diuini iudicii, dederimus in mandatis, ut, cum suffraganeis suis, super subsidio terre orientalis concilium conuocaret, ipse, nec Deum timens nec reueritus apostolicam sedem, in graue cleri et populi scandalum, mandatum nostrum implere uel noluit uel contempsit. Monemus, igitur discretionem tuam et exhortamur in Domino ac per apostolica tibi scripta mandamus  quatenus, inquisita super his et cognita ueritate, ad correctionem, tam predictorum quam aliorum excessuum, in eadem prouincia, fortitudinis uirtutem assumens et zelo diutine legis accinctus, in constitutionis canonice transgressores gladium  exeras ecclesiastice ultionis, ne, per impunitatem deteriores effecti, contemnant, cum in profundum uenerint uitiorum.

Dat. Laterani . . . . . . . anno tertio.



XXu. PETRO ATREBATENSI EPISCOPO  . Indulget ut beneficia conferat idoneis et aliis ex mandato apostolico. 

Cum nuper opposueris te murum inexpugnabilem in die prelii pro domo Domini, aliis ascendentibus ex aduerso, tanto libentius tibi fauorem apostolicum impertimur, quanto in hoc magis sumus, tam obedientie bonum in te, quam constantie uirtutem  experti. Eapropter, uenerabilis in Christo frater, tuis precibus annuentes, auctoritate tibi presentium indulgemus, ne cui a tuis predecessoribus ordinato uel a te ad ordines minores promoto uel constituto in sacris ordinibus, qui ecclesiasticum beneficium sit adeptus uel aliud habeat unde congrue ualeat sustentari donec aliis a te ad sacros ordines iam promotis competentia beneficia conferas, auctoritate mandati nostri prouidere cogaris, saluis mandatis nostris que ad te hactenus emanarunt, si pro idoneis personis, competentia beneficia in aliis Ecclesiis non habentibus, apparuerint impetrata; cum pro talibus in communi forma scribamus et eo saluo, si forsan apostolica sedes alicuius miserta, ex certa scientia, huius indulgentie habita mentione,  per te ipsi uellet in ecclesiastico beneficio prouideri. Non est enim incongruum, ut meritorum qualitate pensata, promotos a te iis preferas, in beneficiis conferendis, qui a tuis predecessoribus fuerant ordinati, et constitutos in sacris ordinibus, in minoribus ordinibus positis anteponas, ac inter eos qui per te ad superiores ordines sunt assumpti, dignioribus et magis egentibus prius studeas prouidere. Circa prouisionem autem illorum, quibus teneris, ex mandato sedis apostolice, prouidere, hunc modum uolumus obseruari, ut ita eis in domo tua prouideas uel alibi facias prouideri, donec competens eis ecclesiasticum beneficium assignaris, quod, occasione prouisionis nec deiiciantur inopia  nec superfluis sumptibus dissoluantur. Nulli ergo, etc., hanc paginam nostre concessionis, etc.

Dat. Later., Iu Kal. Decembris anno 3.



XXuI. ARCHIPRESBYTERO PADUANO; PEREGRINO, ARCHIDIACONO TRIDENTINO, ET DECANO S. FELICIS AQUILEGENSIS. Pro episcopo Cenetensi, cui assignat preposituram Sancti Stephani Aquilegensis et committit an iure sit ad eam admittendus. 


Cum olim, propter Taruisinorum perfidiam  , qui ad Cenetensem Ecclesiam, imo episcopatum totum, manus sacrilegas extendentes, omnia desiderabilia eius funditus euerterunt, non posset in loco ipso uenerabilis frater noster  . . . . . Cenetensis episcopus, remanere, ad apostolicam sedem confugium habuit, matrem omnium oppressorum, angustias et calamitates suas auribus nostris frequenter  inculcans; ab ea suppliciter postulans subsidium opportunum, que necessitatem patientibus non consueuit claudere gremium pietatis. Porro, ne ipsum mendicare contingeret in episcopalis opprobrium dignitatis, de prouisione ipsius cepimus cogitare. Tandem uero ad hoc nostrum resedit consilium, ut in regulari canonica sancti Stephani Aquilegensis, que, secundum ipsius episcopi testimonium, prepositi solatio biennio tunc uacarat, faceremus, exsilii sui tempore per uenerabilem fratrem nostrum  . . . . . Aquilegensem patriarcham, sibi exsecutorem datum, misericorditer prouideri. Patriarcha uero, mandati apostolici diligens exsecutor ad quem cura prepositure iure metropolitico pertinebat, ipsum episcopum prepositura eadem solemniter  inuestiuit, curam ei domus et rerum ipsius concedens, firmiter canonicis, ex parte nostra iniungens, ut prefatum episcopum deuote ac benigne reciperent et condignam ei reuerentiam exhiberent ipsumque in omnibus et per omnia, honeste tractarent. Premissum sane mandatum nostrum per litteras et . . . . . abbatem Rosacensem, procuratorem suum, patriarcha iam dictus canonicis destinauit, illuc personaliter ire non ualens, maioribus occupatus. Omnes uero canonici tunc presentes, uno duntaxat excepto, quod factum fuerat approbantes, sepe dictum Cenetensem episcopum in pastorem et prepositum unanimiter receperunt, per pacis osculum debitam sibi obedientiam exhibentes. Officiales  insuper claues sibi officiorum suorum sine difficultate qualibet resignantes, easdem postea de ipsius manibus humiliter receperunt, de quibus omnibus . . . . . clericus episcopi Cenetensis, per uiuas uoces et instrumenta publica fidem posse fieri referebat; suppliciter petens, imposito aduerse parti silentio, quod factum fuerat de ipso episcopo auctoritate sedis apostolice roborari. E contrario, uero,  pars altera proponebat, quod per patriarcham factum fuerat penitus irritandum; asserens, prefatum episcopum, per fraudem tacendi, rescriptum apostolicum impetrasse. Unde, tanquam mendax precator, carere debebat penitus impetratis. Asseruit enim falso Ecclesiam ipsam biennio uacauisse; cum . . . . . quondam preposito, mense Iulii, sublato de medio, sequenti mense Augusti, fratres ipsi, . . . canonicum quondam de gremio ipsius Ecclesie in prepositum unanimiter elegissent, cuius confirmatio, pro absentia patriarche, tandiu exstitit prolatata. Ad idem etiam fuit professio dispar obiecta que in eodem officio non debet existere iuxta canonicas sanctiones. Cum enim fratres ipsius Ecclesie canonici regulares existant, episcopus uero,  nondum assumpserit habitum regularem, qui discipulus religionis non fuerat, magister existere non ualebat neque canonicos institutis regularibus informare, quorum notitiam non habebat. Dilapidationis insuper uitium ei fuit obiectum; cum meliora ornamenta Ecclesie, post aduentum suum, non fuerit ueritus obligare. Fines quoque mandati delegatum excessisse dicebat, qui episcopum de prepositura ipsa solemniter inuestiuit, eique plenarie curam domus concessit, cum nos ei dederimus in mandatis quatenus, si expedire uideret, ita quod nec in spiritualibus nec temporalibus relatis  lederetur honestas, in destituta Ecclesia episcopo consuleret exsulanti et per episcopum, donec restitutus esset Ecclesie Cenetensi, prouideret Ecclesie  preposito uiduate. Propter has, ergo et alias rationes, pars Ecclesie proponebat episcopum amouendum, obnixe deposcens ut electionem unanimiter factam de Henr. presbytero, et canonico eiusdem Ecclesie, priusquam apostolica scripta pro episcopo emanassent , dignaremur, auctoritate apostolica, confirmare. Nos ergo super his que premisimus, habito cum fratribus nostris consilio, per apostolica uobis scripta mandamus quatenus, accedentes ad locum, inter partes amicabiliter componere studeatis, et, ne sepedictus episcopus in episcopalis dignitatis opprobrium, mendicare cogatur,  honestam et moderatam prouisionem assignari sibi, uolentibus partibus, de ipsa Ecclesia faciatis. Si uero, quod absit, desuper datum non fuerit ut bonum pacis ualeat prouenire, inquisita diligentius ueritate, si predictum canonicum inueneritis canonice prius electum fuisse, nec postmodum electioni de se facte renuntiasse, tacite uel expresse, predicto episcopo, qui, pendente ipsius electione,  per subreptionem apostolicas litteras impetrauit, silentium imponatis; uel si constiterit eumdem episcopum bona Ecclesie eiusdem per dilapidationis uitium distraxisse, ipsum ab ea, sublato contradictionis et appellationis obstaculo, remouere curetis; cum et ipsi per Ecclesiam et Ecclesie per ipsum mandauerimus prouideri. Alioquin, quod de ipso episcopo auctoritate apostolica factum est ratum et firmum faciatis haberi, ita uidelicet ut, exsilii sui tempore, prepositi uices exerceat in Ecclesia memorata. Sane illud uos mente sollicita uolumus obseruare, ut quemcunque mandatum apostolicum exitum consequatur, sepefata Ecclesia nullum incurrat in spiritualibus uel temporalibus detrimentum, imo ad augmentum potius utrorumque  qui domus eiusdem dispositionem habuerit, intendere uolumus et iubemus. Testes autem, etc. Quod si non omnes, etc. Duo uestrum, etc.

Datum Lateran., uII Kal. Decemb.



XXuII  . PANTALEONI, COMPSANO ARCHIEPISCOPO  . Committit ut una cum suis suffraganeis, componat dissidia inter Latinos et Grecos sue dieceseos, nolentibus alteris interesse diuinis officiis alterorum. 

Ne, si semen uerbi Dominici quod mitteris seminare ceciderit inter spinas, fructu careat exoptato,  decet te inter agricolas uinee Domini Sabaoth (utinam autem illos assumptum, quibus [ de messe Dominica tribulos exstirpare et litis materiam amouere a subditis, ut tanto libentius audiant et exaudiant uerba tua, quanto quietioris mentis et animi placatioris existent. Sane, ad audientiam apostolatus nostri peruenit quod, in castro Pulzin . . . Olette, et ueri, inter Latinos et Grecos schisma non modicum est subortum, nolentibus alteris Officiis interesse alterorum, dum et Greci Grecos, et Latini Latinos, presertim diebus solemnibus, audire desiderant sacerdotes, quod in eadem Ecclesia de leui  posse fieri non uidetur. Ad tollendam igitur huius  dissensionis materiam et pacis inter eos federa reformanda, presentium tibi auctoritate concedimus ut, cum duobus uel tribus suffraganeis tuis accedens ad locum, de ipsorum consilio id inter discordantes constituas quod, secundum Deum, fuerit statuendum, in hoc sine personarum acceptione procedens, cum non sit distinctio Iudei ac Greci, sed in omni gente, qui facit iustitiam acceptus sit Deo. Nulli ergo omnino hominum hanc paginam nostre concessionis, etc.

Datum Lateran., IX Kal. Decembris.



XXuIII  . POTESTATI ET POPULO FIRMANIS. De reditu prouincie Marchie et Firmanorum in fidem apostolice sedis; et de statuendis, pro bono pacis, a legato et procuratoribus eiusdem sedis. 


Licet successores nostros credamus libenter uelle Marchiam ad dominum Ecclesie retinere, nos, tamen, qui eam tamen ad dominium apostolice sedis, Domino concedente, reduximus, ipsam libentius cupimus in eiusdem dominio conseruare, cum sit, quodam modo, rationabile, quod quilibet defendat et manu teneat factum suum. Inde siquidem fuit quod, cum olim in aduentu dilecti filii nostri, G . . . . .  tituli Sancte Marie Trans Tiberim presbyteri cardinalis, apostolice sedis legati, Marchiam audiuerimus fuisse turbatam, ipsi dedimus in mandatis, ut ad reformandum in melius  statum eius, diligens studium et operam impenderet efficacem. Quod si desuper non daretur ut uos et alii fideles nostri in Marchiam constituti monitis et consiliis pareretis ipsius, uobis, ex parte nostra preciperet, ut usque ad festum Sancti Luce, responsales idoneos ad nostram presentiam mitteretis, deliberantes communiter et firmiter statuentes, certumque dantes mandatum eisdem et plenariam potestatem, ut nobiscum super apostolice sedis iustitiis conuenirent et de reformatione pacis ac terre defensione, nec non fidelitate nobis plenius exhibenda, nostris exponerent se mandatis que per Dei gratiam non nisi iusta, honesta et utilia faceremus, nuntiorum uestrorum consilio requisito; quod etiam uobis per episcopum uestrum   mandauimus intimari. Quamuis autem cardinalis ipse in susceptione litterarum nostrarum, longius a Marchia recessisset; uos tamen usi consilio saniori, dilectos filios, A . . . . . et F . . . . . uiros nobiles, prouidos et discretos, procuratores uestros, ad sedem apostolicam destinastis. Nos, autem tam cum eis quam cum aliis procuratoribus ciuitatum in Marchia, et fratribus nostris, super premissis capitulis habito diligenti tractatu, de ipsorum procuratorum consilio, dilectos filios, O . . . subdiaconum et capellanum nostrum et Albertinum, camere nostre notarium, nuntios et procuratores nostros in Marchiam duximus destinandos, quibus dedimus in mandatis ut ad reformandam inter uos et alios Marchianos plene pacis concordiam et iustitiam  exercendam prudenter et diligenter intendant, et ea que per legatos apostolice sedis prouide constituta et legitime definita repererint, ipsa fidelitate non differant exsecutioni mandare: in aliis uero cum cognitione procedant, ut id statuant uel definiant quod utile quidem ac iustum existat. Ut autem mandatum apostolicum efficacius et decentius ualeant adimplere, uniuersitati uestre per apostolica scripta mandamus atque precipimus quatenus interim ad mandatum eorum Treugas ad inuicem inuiolabiliter obseruetis et super suscipiendo uerbo pacis uos non exhibeatis difficiles uel remissos, cum tantum futurum si bonum eius, si, dante Domino, poterit prouenire quod, etsi non omnes suum fuerint desiderium assecuti, nullos tamen post factam concordiam  penitebit. uolumus etiam nichilominus et mandamus, ut, ab uniuersis, tam in ciuitate Firmana quam in eius diecesi constitutis, qui nondum nobis fidelitatis iuramenta fecerunt, in eorumdem nuntiorum et procuratorum manibus faciatis ea nobis et successoribus nostris et Ecclesie Romane, omni excusatione et dilatione cessante, prestari, resignatis et assignatis uniuersis domaniis, que semper in nostra dispositione consistant, et cum ciuitas uestra olim, cum legatis nostris, certum censum statuisse dicatur, nobis annis singulis exsoluendum, per totam diecesim uestram, iuxta mandatum nuntiorum ac procuratorum ipsorum, certam pensionem statui faciatis, que, tam in instanti quam futuris annis, nobis et successoribus nostris, perpetuo persoluatur;  cum nos non immoderatum aliquid, etiam si uellent ipsi prestare, sed moderatum potius requiri mandemus, uolentes, ut Marchia se gaudeat ad dominium Ecclesie rediuisse. Quia uero, si, quod absit, denuo uos in tyrannicam contingeret redigi seruitutem, imponerentur uobis onera grauiora fieretque nouissimus error peior priore; uobis est summopere precauendum ne, huius occasione discordie, facultas detur aliquibus malignandi, cum, iuxta testimonium ueritatis, omne regnum in seipsum diuisum desoletur et domus concidat supra domum.  Ceterum, quoniam sine nobis nec iuste rationis titulum nec sufficientis defensionis clypeum inuenire potestis, cum, si nostra uobis auctoritas subtrahatur, aliter ab alio dominio uel excusare uos legibus, uel iuribus defendere minime ualeatis, taliter in fidelitate apostolice sedis et nostra persistere procuretis, quod ad promotionem et defensionem uestram, propter hoc, intendere merito debeamus. Nos autem eisdem nuntiis et procuratoribus nostris dedimus in mandatis ut excommunicatos et interdictos, qui nostris curauerint parere mandatis, secundum ecclesie formam absoluant; rebelles uero et contumaces, tam spiritualiter quam temporaliter, a sua presumptione, appellatione remota, compescant Cum autem omnes et singuli Marchianenses, se, non  tanquam hostes offendere, sed tanquam fratres mutuo diligere debeant, eisdem nuntiis et procuratoribus nostris dedimus in mandatis ut omnes qui capti tenentur sub competenti cautione faciant liberari; super que uos, et alios, mandatis eorum precipimus obedire.

In eumdem modum Anconitanis, excepto capitulo de censu, super quo composuerunt cum legatis apostolice sedis, tam pro se, quam pro suo districtu.

In eumdem fere modum, Auximanis, ut supra, usque prestari, et tam in ciuitate uestra quam tota diecesi, iuxta mandatum nuntiorum ipsorum, certum censum statuere procuretis, per uos nobis et successoribus nostris, annis singulis, perpetuo  persoluendum; cum nos non immoderatum aliquid, etiamsi prestare uelletis, sed moderatum potius requiri mandamus



XXIX  . CONSULIBUS ET POPULO FANENSIBUS. De eodem argumento et de annuo censu soluendo.

Omnipotenti Deo gratias referimus copiosas quod, diebus nostris, ad iustitiam ecclesie Romane respiciens, ciuitatem uestram, cum tota diecesi, quam ad ius et proprietatem apostolice sedis non est dubium pertinere, sibi restituit, uiolentia propulsata per quam iniuste fuerat aliquandiu sub aliena potestate detenta. Nuper enim, [cum dilectus filius Ioannes Rustici, nuntius uester et procurator, cum litteris uestris de rato, ad nostram presentiam accessisset,  nobis ex parte uestra promisit quod tam uos quam omnes qui sunt de uestro districtu nobis et successoribus nostris et Ecclesie Romane fidelitatem curabitis uniuersaliter exhibere: expeditionem, parlamentum, pacem et guerram, ad mandatum nostrum et legatorum ac nuntiorum nostrorum, per totam Marchiam, bona fide, iuxta proprias facultates, uestris expensis, facere sine fraude; appellationibus ad nos uel legatos, aut nuntios nostros legitime factis, debita ueneratione deferre; procurationes idoneas nobis, legatis et nuntiis nostris impendere;  pro annuo quoque censu, quinquaginta libras usualis monete persoluere annuatim, medietatem uidelicet pro ipsa ciuitate et medietatem pro eius districtu, uel, si mallemus, nouem denarios pro unoquoque fumante, ut more uestro loquamur, exceptis clericis, militibus, iudicibus, aduocatis, tabellionibus et iis qui nullas possessiones habere noscuntur, qui non consueuerunt affictum prestare; quem uidelicet censum uestris expensis nostre camere inferretis: postulans humiliter et implorans, ut uobis consulatum, cum sua iurisdictione confirmare auctoritate apostolica dignaremur, saluis uniuersis domaniis que libere semper in nostra et successorum nostrorum dispositione consistant. Licet autem longe maiora consueueritis aliis exhibere, ut  tamen sentiatis et gaudeatis uos ad illius dominium rediisse, que de se uere dicere potest, iugum meum suaue est et onus meum leue, promissionem et oblationem ipsius factam nobis ex parte uestra de fratrum nostrorum consilio, duximus acceptandam.] Ideoque uos tanquam filios speciales, sub apostolice sedis protectione suscepimus, quos sub eius dominio uolumus perpetuo retineri; confirmantes uobis consulatum, cum iurisdictione que spectat ad ipsum, tam in criminalibus quam ciuilibus, ita ut omnes consules et potestates, qui pro tempore fuerint, Romano pontifici et Ecclesie Romane, iuramento fidelitatis teneantur astricti. Bonas quoque consuetudines uestras ratas habemus et uolumus eas inuiolabiliter obseruari. uos autem et successores  uestri perpetuo nobis ac successoribus nostris uniuersa, que prescripta sunt et promissa, curabitis fideliter et efficaciter adimplere; singulis quoque decenniis iuramenta fidelitatis et obseruantie premissorum uniuersaliter innouare, salua, in omnibus, apostolice sedis auctoritate. Nulli ergo omnino hominum liceat hanc paginam nostre concessionis et confirmationis infringere, uel ei ausu temerario contraire. Si quis autem, etc.

In eumdem modum potestati et populo Hesino, usque: nuper, enim, cum dilectus filius, nobilis uir Palmerius, nuntius uester et procurator, etc., usque promisit, quod, prestito nobis et successoribus nostris et Ecclesie Romane iuramento fidelitatis ab  iis qui de ciuitate uestra uel districtu nondum illa prestiterant, parati eratis expeditionem, etc., usque pro annuo quoque censu quadraginta libras, etc.

Scriptum est ut supra; omnipotenti Deo, etc. usque in finem, consulibus et populo Pesauriensibus, sicut Fanensibus.



XXX. POTESTATI ET HOMINIBUS SANCTI HELPIDII. De appellatione quadam ab eis ad sedem apostolicam facta. 


uenientes ad apostolice sedis clementiam dilectos filios A . . . . . . et M . . . . . , nuntios uestros benigne recepimus eisque, presentibus nuntiis Firmanorum, prestitimus audientiam diligentem. Cum autem a sententia dilecti filii nostri I . . . . .  tituli Sancte Prisce presbyteri cardinalis, apostolice sedis tunc in Marchia legati, uos proponerent appellasse seque ad prosequendam appellationem missos fuisse, continuo sibi fuit ab aduersa parte responsum: quod uobis a sententia illa appellare  non licuit, quoniam prius eidem cardinali iuramento corporaliter prestito, promisistis quod eius deberetis stare mandato; deinde quia infra legitimum tempus appellationem prosequi non curastis, quoniam sententia ipsa perinde debet exsecutioni mandari, tanquam si ab ea non fuisset aliquatenus appellatum. Licet, autem, per alias uobis litteras preceperimus ut eamdem sententiam exsequamini et dilectis filiis B . . . . . . . . . subdiacono et capellano notro et A . . . . . . . camere nostre notario, nuntiis et procuratoribus nostris, per easdem litteras dederimus in mandatis, ut uos ad exsecutionem predicte sententie, nostra freti auctoritate, compellerent; ad predictorum tamen nuntiorum uestrorum multam instantiam eisdem nuntiis et procuratoribus nostris  duximus iniungendum quatenus, si appellatione contra prestita iuramenta factam inuenerint, uel si a tempore facte appellationis annus excessit, infra quem non tantum appellationem prosequi, uerum etiam aliquid inde nobis significare uel scribere neglexistis, quia uigilantibus, non dormientibus iura subueniunt, uos ab eius exsecutione, sublato appellationis obstaculo, cogere non postponant. Alioquin, de appellatione cognoscant et quod iustum fuerit fulti auctoritate decernant.

Dat. Later.



XXXI. POTESTATI ET HOMINIBUS MONTIS RUBIANI Ut pareant mandatis nuntiorum apostolice sedis circa pacem cum Firmanis. 


Cum uester et Ecclesie Firmane nuntii in nostra essent presentia constituti, preces apostolatui nostro sunt ex parte uestra porrecte ut uos defenderemus a molestiis Firmanorum, quia castellum uestrum per archidiaconum Asculanum, sub nostra protectione recepimus; id quod responderant nuntii memorati quod dilecti filii nostri, I. tituli Sancte Prisce, et C.  tituli Sancti Laurentii in Lucina  presbyteri cardinalis, apostolice sedis tunc in Marchia legati, conuentionem cum Firmanis fecerant quod, propter perfidiam et contumaciam uestram, uos Ecclesia Romana nulla ratione reciperet, nisi castella destructa Ecclesie et ciuitati Firmanis restituere et eis in omnibus satisfacere pacemque cum eisdem curaretis habere . . . . . . . . . .  Et littere nostre, que de receptione uestra ad predictum archidiaconum emanarunt, per subreptionem fuerant impetrate, utpote nulla, de prescripta conuentione, facta in eisdem litteris mentione. Ceterum quia conuentiones et statuta legatorum nostrorum, sicut non debemus, infringere nolumus, dilectis filiis O . . . . . subdiacono et capellano nostro et Albertino camere nostre notario, nuntiis et procuratoribus  nostris, quos in Marchiam destinamus, dedimus in mandatis ut de pace uestra studium et curam habeant diligentem. Ideoque uniuersitati uestre per apostolica scripta precipiendo mandamus quatenus eis, ad ea facienda que pro bono pacis uobis: suggesserint uel mandauerint, uos duros uel difficiles nullatenus exhibere, sed in his et aliis, humiliter obedire curetis.

Dat. Later.



XXXII  . MUTINENSI EPISCOPO  ET MAGISTRO HUBERTO, CANONICO MODOCIENSI. Committit ut inquirant qua de causa episcopus Bononiensis in diaconum et presbyterum simul Albertum Imolensem electum ordinauit. 


Cum in distribuentibus ordinibus, constitutiones canonice tempora certa distinguant, que, precipue est circa sacros ordines, approbata quoque consuetudo docuit obseruanda; mirari cogimur et moueri quod, sicut a multis accepimus et in fama uulgatur infami, Bononiensis episcopus  Albertum, Imolensem  electum, in diaconum et presbyterum simul ordinare presumpsit. Quia uero dimittere nolumus incorrecta que contra constitutiones canonicas attentantur, presertim ubi celebrius canonica iura docentur, ne presumptoribus  transeant in exemplum, cum hec non solum presumptionis et fatuitatis nota non careant, sed nec ambitionis et prauitatis discretioni uestre per apostolica scripta precipiendo mandamus quatenus super his inquiratis diligentissime ueritatem, excusationes ordinatoris et ordinati, si quas forte duxerint allegandas, nichilominus audientes, ut per relationem uestram instructi plenius et securius in ipso negotio procedamus.

Meminimus enim id a nobis fuisse suppliciter postulatum et clementer indultum ut, quia prefatus Albertus Ecclesie Romane subdiaconus, erat mandaremus ipsum per Bononiensem episcopum promoueri.

Dat. Lateran.



XXXIII. IOANNI RUSTICI  CIuI FANENSI. uineam ei concedit.


Iustis petentium, etc., usque assensu; uineam positam in Bretun. que fuit olim Malidentis, tibi in uita tua in feudum concessam, sicut eam ex concessione Diamari, prioris ecclesie Sancte Marie noue, rationabiliter possides et quiete, donationi tue, etc.



XXXIu  . . . . . . . METENSI EPISCOPO  . De eo qui casu puerum oppresserat. 

Ex litteris tue fraternitatis accipimus quod, cum  lator presentium H . . . presbyter fenum uellet de curru deponere, perticam superius alligatam, cum neminem circa currum uideret  proiecit in terram; et cum feno insisteret deponendo, quidam prope ipsum accedens, puerum quemdam iuxta currum reperit semiuiuum, in quo preter modicum liuoris in fronte nichil inuenire potuit lesionis. Nos autem ab eodem quesiuimus sacerdote, si priusquam deiiceret perticam, circumspexisset sollicite an esset aliquis iuxta currum; qui quod diligenter circumspexisset asseruit, sed quod uidisset aliquem denegauit. Ad te igitur remittentes eumdem, fraternitati tue per apostolica  scripta  , mandamus, quatenus, si res ista se habet, nisi contra eumdem presbyterum  graue scandalum sit exortum uel tanta laboret infamia, quod, deficiente accusatore, oporteat ei canonicam purgationem indici, ipsum libere permittatis exsequi officium sacerdotis.

Datum Laterani, uIII Kal. Decembris, anno tertio.



XXXu  . NOBILI uIRO CALARITANO IUDICI. Eum arguit ob multa flagitia, et precipit ut ad se purgandum de iis ad apostolicam sedem per se uel procuratores accedat. 

Ea nobis de tuis actibus referuntur, que nos, exigenti  iustitia, contra te uehementer inducunt, ea precipua ratione quod, cum olim in orientali prouincia constitutus laudabiliter et fideliter militaueris Iesu Christo, et ex hoc, ne meritum perderes coram eo, debueris in puritate cordis et corporis ambulare: nunc diceris abire retrorsum et, sicut canis ad uomitum rediens, denuo seculi uoluptatibus immisceri et apostolice sedis, quam ut matrem et dominam reuereri debueras, iura tibi contra iustitiam imo et per uiolentiam usurpare. Ad audientiam siquidem apostolatus nostri peruenit quod, olim . . . . . uxorem iudicis Turritani per uiolentiam capiens et eam turpiter dehonestans, tandem exspirare in arcta custodia cegisti. Nobiles etiam et interdum ignobiles mulieres, tum blanditiis, tum ui et minis  ad tuum non tam inducis quam compellis assensum, nec parcens integritati uirginee, nec copule deferens coniugali. Ad huius quoque cumulum iniquitatis accedit quod, Ecclesias et uiros ecclesiasticos inhonoras, imo etiam eos, tanquam seruiles personas, indebitis non dubitas exactionibus aggrauare. Ut autem, etsi non omnia, quedam tamen que in nostram iniuriam attentasse dignosceris exponamus, olim Petrum de Serra iudicem Arborensem, de quo utrum iuste uel iniuste Arborensis iudicatus fuisset dignitatem adeptus tuum non fuerat iudicare, cepisti, quod non debueras, uiolenter Arborensem occupans et detinens iudicatum, et tandiu dictum P . . . . . . in carcere tenuisti, donec, ut dicitur, uiam  fuit uniuerse carnis ingressus. Cumque super eo confirmationem postularis a nobis nec statim potueris obtinere, cum nobili uiro, Hugone de Bassa, qui et Pontit. dicitur, nobis irrequisitis et ignorantibus, conuenisti, filiam tuam ipsi tradens uxorem et in dotem ei medietatem Arborensis iudicatus assignans, uniuersis tibi munitionibus reseruatis, cum nulli sit dubium et tu etiam recognoscas quod tota Sardinia dominii, iuris et proprietatis apostolice sedis existat. Preterea, cum iudex Calaritanus diem clausisset extremum, uxorem eius et filiam rapuisti  et, matre in tua captione defuncta, ut iudicatum ipsum tibi continuares licentius, cuidam consanguineo tuo tradidisti filiam in uxorem, licet adhuc esset in annis minoribus constituta et Calaritanus iudex tam matrem quam filiam et terram etiam, sub tutela uenerabilis fratris nostri . . . . . . Pisan. archiepiscopi  , ut ipse asserit et de te conqueritur, reliquisset. Quia uero sicut per tuas nobis litteras intimasti, discordiam habes aduersus nobilem uirum, iudicem Turritanum, quam per nos desideras in conspectu nostro sopiri, siue prius cum ipso conuenias siue non, nobilitati tue per apostolica scripta mandamus quatenus, usque ad festum beati Petri proximo uenturum, ad quod nos, per litteras nostras, citamus eumdem iudicem Turritanum,  nostro te conspectui representes, responsurus nobis super omnibus supra dictis et satisfactionem congruam impersurus, et exhibiturus iudici memorato et recepturus ab eo, si uolueris, iustitie complementum, nisi forsan cum apostolice sedis honore, saluo iure ipsius, inter uos fuerit concordia reformata. Quod si forte manifesta et iusta prepeditus occasione uenire ad nos in propria persona non potueris, solemnes nuntios et sufficientes et idoneos responsales, propter easdem causas usque ad eumdem terminum dirigere non omittas. Alioquin, ex tunc, in te tam spiritualiter quam temporaliter procedemus, si monitus et requisitus a nobis mandatum nolueris apostolicum adimplere. Ad hec, dilectum filium Ild . . . . , fratrem militie Templi, uirum prouidum  et honestum, pro reuerentia beati Petri et nostra, benigne recipias et super his que tibi ex parte nostra proponet, salubribus eius monitis et consiliis acquiesces.

Dat. Lateran.



XXXuI. ARCHIEPISCOPO CALARITANO, UT INQUIRAT SUPER PRAEMISSIS  .

Ea nobis, etc., in eumdem fere modum usque in finem. Ideoque, fraternitati tue, per apostolica scripta mandamus atque precipimus quatenus inquiras, tam super premissis omnibus quam super genealogia et copula omnium iudicum . . . . Sardinie, quarta uel quinta generatione retro, super successionibus  etiam et inuasionibus terre, captionibus et detentionibus nobilium personarum et aliis abusionibus et excessibus Iudicum . . . . . . . . . . diligentissime ueritatem et totam rei seriem, per litteras tuas, fideliter nobis intimare procures, et personam aliquam plene super omnibus predictis instructam, usque ad eumdem terminum ad nos dirigere non omittas, que tam nos instruere possit quam, si opus fuerit, ueritati testimonium perhibere.

In eumdem modum, archiepiscopo Turitano. In eumdem modum, Arborensi.



XXXuII  . ANTIuARENSI ARCHIEPISCOPO. De falsis litteris apostolicis ei delatis et de Dominico. quondam Suacensi episcopo, in arctam custodiam detrudendo. 


Quam graui pene subiaceant qui litteras apostolicas falsare non timent et ueras nobis impetratas litteras occultantes, falsis uti litteris non uerentur, fraternitatem tuam credimus non latere. Ad audientiam siquidem nostram ex litteris karissimi in Christo filii nostri Wulcani, Dioclie regis illustris, necnon ex tenore litterarum tuarum, quas dilecto filio, fratri Ioanni, capellano nostro, apud Durachium direxisti,  noueris peruenisse, quod cum Dominicus, quondam Suacensis episcopus, qui, coram eodem capellano et dilecto filio, S. subdiacono nostro, tunc in partibus illis gerentibus legationis officium, fuerat de homicidio accusatus, et in concilio apud Antiuarum  , pontificalem resignauerat dignitatem, ad nostram olim presentiam accessisset, a nobis rediens quasdam tibi litteras presentauit, quas de uerbo ad uerbum in litteris iam dicto capellano nostro ex parte tua directis perspeximus contineri, quibus sibi asserebat a nobis pontificale officium restitutum. Tu uero litteris illis fidem adhibens, uenerabilem fratrem nostrum, P . . . , quem in Suacensem episcopum electum canonice diceris consecrasse, ab eadem Ecclesia remouisti, prefato Dominico, occasione  litterarum falsarum, in ipsa Ecclesia restituto. Prefatus autem rex, sicut suis nobis litteris intimauit, non credens litteras illas ex nostra conscientia emanasse, tam ipsum Dominicum quam prefatum episcopum nostro precepit conspectui presentari, humiliter petens rescripto apostolico doceri, quidquid duceremus de ipso negotio statuendum. [Nos, uero, rescriptum litterarum falsarum  diligentius intuentes, in eis, tam in continentia quam in dictamine, manifeste deprehendimus falsitatem ac in hoc fuimus non modicum  admirati, quod tu tales litteras a nobis credideras emanasse, cum presertim scire debeas sedem apostolicam in suis litteris consuetudinem hanc tenere ut uniuersos patriarchas,  archiepiscopos et episcopos FRATRES, ceteros autem, siue reges sint siue principes, uel alios homines cuiuscunque ordinis, FILIOS, in nostris litteris  appellemus; et, cum uni tantum persone littere apostolice dirigantur, nunquam ei loquamur in plurali, ut uos siue uESTER, uel his similia, in ipsis litteris apponantur  . In falsis autem tibi litteris presentatis, in salutatione, DILECTUS IN CHRISTO FILIUS  uocabaris, cum in omnibus litteris, quas aliquando tibi transmisimus, te uidere potueris a nobis FRATREM uENERABILEM appellatum; propter quod, sic esse te uolumus in consimilibus circumspectum ut per falsas litteras denuo nequeas circumueniri, uel falli, sed  sic litteras apostolicas studeas diligentius intueri, tam in bulla, quam filio, tam etiam in  charta quam stylo, quod ueras pro falsis et falsas pro ueris aliquo modo non admittas.] Scire namque te uolumus quod, cum sepefatus Dominicus  olim ad apostolicam sedem accessisset, nos, cum fratribus nostris examinantes diligentius causam ipsius, eum ad te duximus cum nostris litteris remittendum, quarum rescriptum nunc tibi sub bulla nostra mittimus interclusum  , sed ipse, tanquam homo iniquus, sicut eius opera manifestant, ueras litteras supprimens quas ex benignitate sedis apostolice concesseramus eidem, falsas tibi non timuit litteras presentare. Ceterum, quia dignum est ut qui noluit benedictionem prolongetur ab ea, et prefatus Suacensis episcopus non sine labore maximo se curauit nostro conspectui presentare, iam dicto Dominico, tanquam qui de sua iustitia diffidebat et remordebat eum prescripte conscientia  falsitatis, minime ueniente, imo, licet, ut dicitur, iter arripuerit ueniendi ac promiserit se uenturum, ad partes tamen S. Ungarie se transtulit, ut nostram presentiam declinaret: uolentes et illum de sua presumptione punire et sepenominato episcopo paterna succurrere pietate, fraternitati tue per apostolica scripta mandamus et districte precipimus quatenus, si forte occasione litterarum illarum in aliquo processisti, irritum denuntians penitus et inane, iam dictum Dominicum, si denuo uenire ad partes illas presumpserit, omni dilationis occasione et appellatione postposita, in aliquo facias monasterio districti ordinis, ad agendam penitentiam, arcte retrudi. Prenominatum autem G. episcopum, si premissis ueritas suffragatur, in suo  loco et dignitate, sublato contradictionis et appellationis obstaculo, restituas et facias in episcopatu suo pacifice permanere, illos ecclesiastica districtione  compescens, qui se tibi duxerint temeritate qualibet opponendos.

Datum Lateran., Non Decembris, pontificatus nostri anno tertio



XXXuIII. L. DE uICOBALDON., I. DE uIGALON. PRAEPOSITIS . . . . . . . . . DE RUNDENARIO ET SANCTI CHRISTOPHORI DE LAUDE; CAPITULIS ET OMNIBUS FRATRIBUS EIUSDEM PROFESSIONIS; CUM EIS, NOBILI uIRO, GUIDONI DE PORTA ORIENTALI, ET OMNIBUS FRATRIBUS HUIUS PROFESSIONIS CUM IPSO, SALUTEM ET APOSTOLICAM BENEDICTIONEM. Hortatur ut, cum proposito religionis uiuant, regulas conficient easque ad sedem apostolicam mittant. 

 Licet multitudini credentium debeat esse cor unum et anima una, cum, et, secundum Apostolum, omnes fideles sint unum corpus in Christo, propter quod una dicitur esse columba; Ecclesia tamen non solum propter uarietatem uirtutum et operum, sed etiam propter diuersitatem officiorum et ordinum, dicitur ut castrorum acies ordinata, in qua uidelicet diuersi ordines militant ordinati. Sane quidem huiusmodi ueritas non parit discordiam mentium, sed concordiam magis generat animorum; non difformitatem, sed decorem inducit; nec reprehenditur, sed potius commendatur; iuxta quod habetur in Psalmo: Astitit regina a dextris tuis in uestitu deaurato, circumamicta uarietate . uerum, si quando talis ordinum et officiorum diuersitas uel  dissensionis parturit scandalum, uel impedit religionis profectum, ad unitatis propositum uel propositi potius unitatem est prouide reducenda, ut illud impleatur Psalmiste: Ecce, quam bonum et quam iucundum habitare fratres in unum , non tam locum quam uotum, non tam habitum quam affectum. Quantum etenim scandalum sit uitandum per seipsum Dominus in Euangelio declarauit: Si quis, inquiens, scandalizauerit unum ex iis pusillis, expedit ei ut suspendatur mola asinaria ad collum eius et demergatur in profundum maris : et Apostolus euidenter expressit, cum ait: Si scandalizaretur frater, carnem non comederem in eternum . Hoc igitur, dilecti filii,  prepositi uestri, Ia. et L. et alii quos misistis uitare uolentes, ne propter diuersitatem propositorum uestrorum scandalum in aliquorum posset mentibus suscitari uel religionis impediri profectus, nos humiliter adierunt, suppliciter postulantes ut uos ad unitatem per nostras curaremus litteras inuitare. Nos igitur petitionem eorum fauorabilem attendentes, uniuersitatem uestram monemus et exhortamur in Domino, ac per apostolica scripta mandamus  quatenus, tam mente quam corpore conuenientes in unum, proposita uestra, iuxta consilium uenerabilis fratris nostri  . . . . . uercellen. . . . . episcopi et dilectorum filiorum . . . . . de Locedio  et . . . . . de Cerreta abbatum, quibus super hoc scribimus, in unum honestum et regulare propositum conformetis, et uos, filii dilecti, sub una de cetero regula et regulari unitate uiuatis, tam laicis qui cum uxoribus suis uiuunt et mulieribus qui uiuunt cum uiris, quam uiris et mulieribus aliis, qui uite prioris formidantes deformia et turpia detestantes seorsum uiuere referuntur, certas leges uel regulas potius prescribentes, uel significantes nobis prescriptas, quas, cum uniformitate propositorum uestrorum uel proposito potius uniformi, secundum quod  uos clerici, ut prediximus, de cetero uiuere proponatis, redactas in scriptis sub uestris et predictorum sigillis, ad sedem apostolicam fideliter destinetis, ut approbemus quod approbandum fuerit et corrigamus si quid uiderimus corrigendum. uolumus etiam nichilominus, et mandamus ut Widonem de Porta orientali et cum eo aliquos ex uobis uiros idoneos et discretos, cultores religionis et ueritatis ac iustitie amatores, ad nos, cum uestris litteris destinetis; qui et plenius nobis mentem uestram exponant et uobis postmodum, cum redierint, approbationem uel correctionem nostram fidelius ualeant explicare; ut ita, si quis contra uos neuus ex suborta suspicione remansit, per auctoritatis nostre  iudicium deleatur, sitisque de cetero ceteris odor uite in uitam, qui aliquando fuistis aliquibus odor mortis in mortem.

Dat. Lateran.



XXXIX. POTESTATI ET POPULO TARuISINIS. SINE SALUTE. Indulget ut, cum parati sint ad satisfaciendum Ecclesie, pro nece episcopi Bellunensis, ab interdicti sententia per Ferrariensem episcopum seruatis seruandis, soluantur  . 

Et uerbera patris et ubera matris habere dignoscitur apostolica sedes, dum et patris rigorem obseruat et matris non deserit lenitatem, sic utrumque reliquo condiens, ne crudelis sit rigor nec lenitas  dissoluta, et sic uicissim alterum altero recompensans, ut nec parcat uirge dum diligit nec dum corrigit in caritate frigescat, sed seruet in ira misericordiam et in beneuolentia disciplinam. Quamuis enim interdum uideatur in delinquentes uehementer irasci et in eos seueritatem nimiam exercere, non tamen errantem persequitur, sed errorem; imo tanto amplius diligit quanto seuerius ipsa corripit, et tunc amat potius cum creditur grauius castigare.  Hoc autem in uos satis estis experti, qui, cum bone memorie C . . . . papam predecessorem nostrum, aduersum uos grauibus culpis concitassetis, in tantum ut ciuitatem uestram sententie subiecerit interdicti; licet, preter penam inflictam, apostolica sedes, tanquam pater de filiorum salute sollicitus, grauiora uobis fuerit comminata, quod tamen non potest mater obliuisci filiorum uteri sui, non solum patienter exspectauit hactenus reditum uestrum, sed ad redeundum uos humaniter inuitauit. Sane accedentes ad presentiam nostram dilecti filii, H . . . . . . subdiaconus noster et I . . . . . . . canonici Taruisini ex parte uestra nobis proponere curauerunt quod parati eratis, si de nostro procederet beneplacito uoluntatis, omnes illos qui de nece bone memorie . . . .   Bellunensis episcopi culpabiles fuisse noscuntur, preter illos qui ad mandatum Ecclesie redierunt, ad presentiam nostram dirigere, mandatis nostris omnimodis parituros, et innocentiam communitatis de ipso negotio quam asserebant culpabilem non fuisse, iuramento centum uel ducentorum militum monstrare, uel, si mallemus, predecessor tuus, fili potestas, ob reuerentiam apostolice sedis, ad presentiam nostram ueniret uel mitteret de nobilioribus ciuitatis, qui mandatum nostrum, pro ipsa communitate iurarent et obseruarent fideliter que duceremus super ipsos negotio iniungenda. Licet autem grauis fuerit et enormis excessus commissus in episcopum memoratum et ciuitas ipsa ultra quam decuerit exstiterit hactenus indurata; uolentes, tamen,  sicut ex officio tenemur apostolice seruitutis, cum benignitate recipere penitentes, uobis duximus intimandum quod, si, quemadmodum dicti canonici nobis ex parte uestra proponere curauerunt, de corde puro et conscientia bona et fide non ficta implere uelletis, nos satisfactionem huiusmodi reciperemus oblatam et in ipso negotio, sicut diuinus nobis motus ingereret, procedere curaremus. Nuper uero predictus I . . . . . . canonicus et dilecti filii . . . . . . . prior Sanctorum quadraginta. et I . . . . . . et F . . . . . iudices Taruisini, nuntii uestri, ad sedem apostolicam accesserunt et exposuerunt nobis ad plenum satisfactionem quam cupitis exhibere. Quia uero, dum super ipso negotio tractaremus, incidit dubitatio  utrum pro sola nece predicti episcopi an etiam pro aliis excessibus uestris, ut pro inuasione ac detentione bonorum eiusdem Ecclesie, sententia interdicti a predecessore nostro in ciuitatem uestram fuerit promulgata, cum eiusdem forma sententie, in  regestis ipsius requisita diligentius nequiuerit inueniri, nos, sollicita meditatione pensantes qualiter neruos ecclesiastice discipline sic possemus inflectere, ne ipsos dissoluere uideremur, uenerabili fratri nostro, Ferrariensi  episcopo, damus per nostras litteras in mandatis ut litteras ipsius predecessoris nostri, quas super interdicti sententia destinarat in partibus illis, a uenerabili fratre nostro . . . .  Aquilegensi patriarcha et suffraganeis eius aliisque personis, diligenter inquirat, sub interminatione anathematis ex parte nostra districte precipiens ne quis illas occultet. Et, si forsan, illis inuentis, ex earum tenore constiterit quod pro sola nece predicti episcopi interdicti fuerit sententia promulgata, uel si nequiuerint inueniri diligentius requisite,  cum non debeamus certum dimittere pro incerto, contenti simus iuramento quod predicti nuntii ac procuratores uestri nobis, communitatis nomine, prestiterunt, dummodo tu, fili potestas, ad maiorem cautelam et ob reuerentiam apostolice sedis et nostram, congregato populo et assensum prestante, iures coram eodem episcopo, tam pro te quam pro populo, quod super nece predicti pontificis mandatis nostris sine fraude parebitis, et tunc idem Ferrariensis episcopus, auctoritate nostra relaxet sententiam interdicti, cum super aliis excessibus, si de ipsi constiterit, per hoc non adimatur nobis potestas quod iustum fuerit statuendi. uerum, si per litteras ipsas inuentas constiterit quod etiam pro aliis excessibus ciuitas uestra  fuerit interdicta, nisi et pro illis prescripto modo iuretur quod super eis nostris curabitis parere mandatis, predictam interdicti sententiam non solummodo non relaxet, sed etiam auctoritate nostra precipiat usque ad satisfactionem condignam inuiolabiliter obseruari, et interim nobis per patentes litteras totius processum negotii non differat fideliter intimare. Nos quoque si uos inuenerimus induratos, manus nostras in uos curabimus durius aggrauare, cum id non nobis sed uobis, ualeat imputari, qui dicere possumus cum propheta: Curauimus Babylonem, et non est sanata; et ideo iustum est ut qui in sordibus est, sordescat adhuc, quia peccator, cum uenerit in profundum uitiorum, contemnitur.  Quod si, forsan, idem Ferrariensis episcopus mandatum nostrum exsequi non ualeret, idipsum, sub eadem forma, uenerabili fratri nostro, Adelardo  , sancte Romane Ecclesie cardinali, ueronensi episcopo, commissimus exsequendum. Dilecto  quoque filio nostro, G.  , tituli Sancte Marie trans Tiberim presbytero cardinali, apostolice sedis legato, cui commiseramus alias questiones, dedimus in mandatis ut, uenerabiles fratres nostros . . . patriarcham Aquilegensem . . . . . Cenetensem  , et Feltrensem  et . . . . . Bellunensem  episcopos et uos et alios quos uiderit euocandos, ad locum idoneum conuocet et utrique parti securum, et preterea que ipsi per alias litteras nostras iniunximus inquirat, tam de auctore et fautoribus quam de occasione necis episcopi memorati, plenius ueritatem, et sicut ipse de gratia nostra confidit et nos de ipsius discretione speramus, solum Deum habens pre oculis, sine personarum acceptione, secundum formam prioris mandati procedat, et nobis super his,  de quibus per presentes litteras mandamus inquiri significet ueritatem. Monemus igitur uniuersitatem uestram et exhortamur in Domino, per apostolica uobis scripta mandantes quatenus, ad anteriora manum de cetero protendentes, non respiciatis retro nec abeatis retrorsum, sed in deuotione sedis apostolice persistentes, ciuitatem uestram, que nunc dicitur hereticorum esse sentina, prorsus a fece huiusmodi et hoc inquinamenti fermento, quod totam massam corrumpit, diligenter et celeriter expurgetis, ut non tam nobis uideamini conciliari quam Deo, quem grauiter et precipue hactenus offendistis. Illos etiam qui interfuerant neci eiusdem episcopi et nondum absolutionis beneficium sunt adepti usque ad festum Resurrectionis Dominice proxime uenturum,  ad sedem apostolicam destinetis, mandatum nostrum et penitentiam recepturos.

Dat. Lateran., Id nouemb.

Scriptum et super hoc . . . . . Ferrariensi episcopo, in  eumdem fere modum, usque in finem, hoc addito: Id autem, sicut de tua discretione confidimus, omni gratia et timore postpositis, iuxta formam prescriptam, taliter mandatum apostolicum exsequaris, quod non uidearis in hoc acceptare personas, uel iustitie gratiam, aut popularem fauorem ueritati preferre sed recto calle procedens, nec declines ad dexteram nec sinistram; ne si aliter ageres, et diuinam indignationem incurreres et nostram demereris gratiam et fauorem.

Dat. Lat.

Hoc idem positum est in litteris ueronen.



XL N . . .  1Kb] DE ALBARIPA ET . . . . .  DE MORIS ABBATIBUS, ET . . . PRIORI CLAREuALLEN. Ne quis temere uiolare audeat conuentiones inter uiduam comitis Flandrie, et Balduinum Flandrie comitem. 


Cum inter dilectam, in Christo, filiam, nobilem mulierem, M.  uxorem quondam P.  comitis Flandrie et B.  successorem ipsius, M.  uxorem et filios  conuentiones quedam pro bono pacis intercesserint  de partium uoluntate ac firmate fuerint, prestitis iuramentis etiam a dilectis filiis, B.  qui nunc Flandrensem obtinet comitatum et fratribus eius  : uolentes ut inter ipsos et nobilem antedictam pax et concordia firmius solidetur, discretioni uestre, per apostolica scripta, precipiendo mandamus, quatenus, si quis, contra conuentiones premissas quas uolumus et  mandamus inuiolabiliter obseruari, uenire presumpserit, uos, auctoritate nostra suffulti, temeritatem huiusmodi, per censuram, appellatione remota, curetis taliter castigare, quod, iniquitate repressa,  pacis federa permaneant inconcussa, que non possent sine multorum dispendio uiolari. Quod si non omnes, etc., duo uestrum, etc.

Dat. Later. sexto Id. Decemb. A . . .



XLI  .  . . . . EPISCOPO;  . . . ABBATI SANCTI uICTORIS ET MAGISTRO P. PROuINCIALI, CANONICO SANCTI MARCELLI, PARISIENSIBUS. Committit eis decisionem cause super prepositura Sicliniensi  . 

Cum, iamdudum super electione dilectioni filii I. de Bethunia  ad preposituram Sicliniensem, ad apostolicam sedem questio perlata fuisset; quoniam super hoc omissio facta fuerat, suppressis nominibus  dignitatum quibus idem I. dicitur abundare et, post appellationem ad nos interpositam a dilectis filiis . . . .  decano, et  preposito Suessionensibus confirmatio exstitit impetrata, communi fuit deliberatione statutum, quod littere commissorie, tanquam per subreptionem obtente, carerent pondere firmitatis et quod ex eis fuerat subsecutum. Porro, dilectis filiis, R. Sicliniensi canonico pro se ipso, et R. archidiacono et magistro W. canonicis suis, cum litteris eorum de rato et Nicolao, eiusdem Ecclesie canonico, qui predicti I. se nuntium asserebat, propter hoc ad Romanam Ecclesiam accedentibus consequenter, dilectum filium   nostrum Hugonem  , tituli Sancti Martini presbyterum cardinalem dedimus auditorem, in cuius presentia multis hinc inde propositis redactis in scriptum, et nobis etiam, sub compendio reseratis, quoniam ex altera tantum parte apparuit procurator, reliqua per contumaciam non astante, non debuimus super principali negotio aliquid definire, cum merita causarum partium assertione pandantur. [uerum quoniam a iam dicto R. Sicliniensi  canonico, prefato I. quedam obiecta fuere, que non decuit sub silentio preteriri, multitudo uidelicet tam dignitatum quam etiam prebendarum, ambitionis et auaritie uitium, cui nondum finem imponens, contra definitionis nostre tenorem et Lateranensis statuta concilii, ad obtinendam preposituram  Sicliniensem se ingerit et ingessit, et quod in die intrusionis sue ante confirmationem obtentam, presumpserit ministrare.] Sicut et post confirmationem cassatam, quam a Suessionensibus iudicibus impetrauit, nos uenerabili fratri nostro, episcopo  , et dilectis filiis, G. archidiacono, et . . . . cantori Tornacensibus, dedimus in mandatis, ut  , si predictum I. inuenirent plures alias preposituras, dignitates atque prebendas habere, aut si constaret eis de aliquo predictorum, quod sufficeret ad cassationem ipsius  ei super predicta prepositura silentium, sublato appellationis obstaculo, imponere non different; ab impetitione ipsius Sicliniensem  Ecclesiam penitus absoluentes, cum multa per patientiam tolerentur, que si deducta fuerint in iudiciis, exigente iustitia, non debeant tolerari.] Ceterum, cum iudices ipsi procedere aliquantulum in exsecutione mandati apostolici distulissent, predictus I. quasi sub nomine nostro, ad uenerabilem fratrem nostrum . . . . . .  episcopum, et dilectos filios . . . . .  decanum et cantorem Ambianenses, litteras dicitur impetrasse, per quas iam est ad iudicium pars utraque citata. Quia, uero, si bene recolimus, nunquam a nobis huiusmodi littere processerunt, discretioni uestre per apostolica scripta precipiendo mandamus quatenus, tam eos apud quos obtente noscuntur, quam eumdem I. si sunt forsitan apud eum, uel quemlibet alium detentorem,  ad exhibitionem earum monitione premissa per censuram ecclesiasticam, appellatione postposita compellatis; quas inspicientes sollicite et tam in stylo dictaminis et modo scripture, quam bulle forma et integritate ac qualitate fili, ueris litteris conferentes, si aliquod in eas reperiretis indicium falsitatis, sepedictum I. per suspensionem ab officio et beneficio, appellatione postposita, compellatis, per quem, et qualiter, predicte littere fuerint impetrate, sufficienter ac legitime demonstrare, nobisque quod inueniretis fideliter intimetis. In principali uero negotio, non obstantibus litteris ipsis, iuxta formam priorum litterarum ratione preuia procedentes illud, sublato appellationis obstaculo, decidatis.  Quod si non omnes, etc., tu, frater episcope, cum eorum altero, etc.

Datum Laterani, uI Idus Decembris, pontificatus nostri anno tertio.



XLII  . ARMACHANO ARCHIEPISCOPO; CLUANFERDENSI ET DUACENSI EPISCOPIS. De negotio electionis episcopi Artferdensis in Hibernia.

In admirationem deducimur uehementer et non immerito commouemur, cum aliqui de fratribus et cepiscopis nostris, qui tenentur in factis suis maturitatem omnimodam obseruare, ad aliqua facienda prosiliunt que a ratione noscuntur penitus aliena, et in eis uigere potius presumptionis audaciam  quam bonum obedientie manifestant. Constitutus siquidem in presentia nostra, uenerabilis frater noster, Artferdensis episcopus tam assertione sua quam testimonialibus litteris plurimorum,  qui nobis scripserunt pro ipso, apostolatui nostro intimare curauit quod, cum olim mortuo bone memorie episcopo Artferdensi, electio fuisset de ipso in maiori Ecclesia celebrata, et cum decreto electionis singulorum subscriptionibus roborato, uenerabili fratri nostro, Casselensi archiepiscopo, metropolitano ipsius Ecclesie, presentatus, quia idem archiepiscopus munus ei consecrationis, licet promiserit, malitiose impendere denegabat, ipse de consensu capituli sui, cum testimonialibus litteris plurimorum et decreto capituli, ad felicis recordationis pape, predecessoris nostri presentiam festinauit, ut ab eo munus consecrationis acciperet, quod a metropolitano suo ei fuerat nequiter denegatum. Idem, uero, predecessor  noster, debita in hoc maturitate seruata, licet, per testimoniales litteras, ei uideretur de canonica electione constare, quia, tamen, testibus potius quam testimoniis, est fides in talibus adhibenda, ipsum distulit consecrare, uobis districte precipiens ut, super his, per dilectos filios . . . . . S. Brandan. et . . . . . . B. Marie Dilen. abbates et eiusdem Ecclesie clericos idoneos, inquireretis diligentius ueritatem et, si electionem illam canonice celebratam fuisse constaret, uos eam nullius contradictione uel appellatione obstante, auctoritate apostolica confirmantes, firmiter iniungeretis archiepiscopo memorato, ut eum non differret, infra uiginti dies post admonitionem uestram, in episcopum consecrare.  Quod si nollet id agere uel pro sua uoluntate differret, uos apostolica auctoritate muniti, infra uiginti dies post confirmationem predicti electi archiepiscopo nuntiatam, eidem munus ei consecrationis, sublato contradictionis et appellationis obstaculo, secundum sanctorum Patrum regulas, impendere curaretis. Si quem, autem inueniretis post electionem de prenominato . . . nunc episcopo, celebratam, in eadem Ecclesia subrogatum, et omnes illos, qui ei rebelles existerent, uel super his presumerent . . . . . . 



XLIII  . . . . . . . . . . . . . . . . . . . . . . . . . . . , . . Indulget ut electus Bituricensis  de contemptu interdicti se purget; et, post iuramentum et absolutionem, ei pallium tradatur. 


. . . . . adderetur. Insuper cum  in simili et pro simili pene causa, postulationem Senonensis Ecclesie  duxerimus repellendam, si hanc leuiter admittere curaremus, uideremur acceptare personas et iudicium in causis quasi paribus uariare. Intelleximus igitur distinguendum inter eos qui ex contemptu peccarunt et illos qui per ignorantiam deliquerunt; cum illi magis peccauerint, isti minus. Ignorantiam autem iuris dicimus, et non facti. Unde uolentes absque iuris iniuria Bituricensi prouincie prouidere, fraternitati tue per apostolica scripta mandamus quatenus, si dictus electus ualuerit et uoluerit se de contemptu purgare, purgationem ab ipso recipias per proprium iuramentum, recepta nichilominus ab eo iuratoria cautione, quod super offensa quam ignorando  forte, commisit mandatis nostris deuote parebit; ac postmodum, ad cautelam, ipsum a sententia suspensionis absoluas, quam predictus legatus tulit in eos qui non seruarent sententiam interdicti . . . . sicque, iuxta formam Ecclesie, que in talibus est seruanda, tradas pallium absoluto, suspendens ipsius penam, cum incipere nolimus ab ipso: receptis ab eo patentibus litteris, tam super exhibita purgatione quam prestito iuramento, quod super excessu suo mandatis sit apostolicis pariturus; et in omnibus supradictis solemniter et manifeste procedas, et post omnia priuilegium eiusdem Ecclesie quod tibi dirigimus, largiaris.

Dat. Laterani, uII Kal. Febr.

In eumdem fere modum . . . . . decano  et capitulo  Bituricensibus. usque in finem.



XLIu  . NEAPOLITANO ARCHIEPISCOPO  Ob eius merita ei concedit titulum sanctorum Nerei et Achillei.

Celestis patrisfamilias, licet insufficientes penitus  et indigni, uicem gerentes in terris, qui seruos suos, qui talenta sibi tradita duplicarant, constituit supra multa, subiectorum nostrarum actiones exquirimus, et in eis, qui, circa nos et Romanam Ecclesiam, obsequium iugiter grate deuotionis multiplicant, acceptis honoribus honores alios cumulamus. Pensat, enim, apostolica sedes puritatem fidei, feruorem mentis et deuotionis constantiam in subiectis et circa eos qui se ipsos et sua eius quodammodo deuouerunt obsequiis, interdum seruitium beneficio recompensat, interdum oneris grauitatem honore releuat condecenti [Attendentes igitur qualiter in te circa nos, et Romanam Ecclesiam sincere uigeat deuotionis affectus, qualiter nostris te hactenus exposueris beneplacitis et mandatis,  de communi fratrum nostrorum consilio, Ecclesiam sanctorum Nerei et Achillei, que, inter titulos urbis, cardinalatus gaudet honore, tue fraternitati concedimus, confirmamus et presentis scripti pagina communimus; non quod sufficienter ex hoc nos credamus tuis meritis respondisse, sed ut in eo saltem ex aliqua parte dilectionis propositum quod circa te gerimus exprimamus; licet tale sit quod concedimus quod paucis unquam fuerit ab apostolica sede concessum, imo, sepius multis et magnis uiris petentibus denegatum.]

Nulli ergo, etc.



XLu  . MAGISTRO ET FRATRIBUS MILITIAE TEMPLI PARISIENSIS. Quamdam sententiam pro eis latam de prebenda quadam confirmat  . .


Cum olim dilecti filii  abbas S. Dionysii, et  prior S. Martini de Campis, iudices a sede apostolica delegati super questione, que uersabatur  inter uos et dilectum filium  decanum S. Quintini, de possessione annualis prebende annexe decanatui eius, pro uobis sententiam promulgassent: quoniam dictus decanus illi sententie parere nolebat, cognitionem eius uenerabili fratri nostro P. archiepiscopo Senonensi, tunc Cameracensi episcopo  , duximus committendam. uerum, supradictus decanus sicut ex tenore litterarum eorumdem archiepiscopi et decani, quorum rescripta dilecti filii  S. uictoris, et  S. Genouefe abbates Parisienses, sub sigillis suis nostro apostolatui transmiserunt, asserentes se authentica, uerbo ad uerbum sub eadem continentia, perlegisse, nobis innotuit, recognouit, coram archiepiscopo memorato, quod a predictis iudicibus delegatis,  fuit in 60 libris Parisiensibus Templariis condemnatus et eorum sententiam approbauit. Nos igitur uestris iustis postulationibus annuentes, ne in contentionem predicta questio relabatur, dictam sententiam, sicut rationabiliter lata est, auctoritate apostolica confirmamus et presentis scripti patrocinio communimus. Nulli ergo, etc., hanc paginam nostre confirmationis, etc.

Dat. Later., II Kal. Febr.



XLuI. ODONI, SUBDIACONO ET CAPELLANO NOSTRO ET ALBERTINO, CAMERAE NOSTRAE NOTARIO, PROCURATORIBUS NOSTRIS. Eis committit que castra reddenda sint Firmanis ab oppidanis Montis Rubiani  . 


Licet ea que a legatis et procuratoribus nostris, ratione preuia, statuuntur, rata uelimus ei illibata seruari, benignitatis tamen et pietatis apostolice sedis nolumus obliuisci, que dulcissime matris deponere nescit affectum, et ideo non solum quod ab illis, uerum etiam quod a nobis statuitur, ab equitatis tramite nolumus deuiare; ne forte crudelitas, que in aliis habetur exosa, in nobis, quod Deus auertat, locum ualeat inuenire. Ne igitur occasione  promissionis quam dilecti filii C. . . . .  tituli Sancti Laurentii in Lucina et I . . . . .  tituli Sancte Prisce presbyteri cardinales, tunc apostolice sedis legati, Firmanis, contra Montem Rubianum, de restituendis castris destructis, bonum pacis ualeat impediri, Nos, secundum sanum intellectum cardinalium eorumdem, illa castra intelligimus esse reddenda, que a morte imperatoris constat esse destructa, ex quo tempore Marchia rediit ad Ecclesiam; non autem illa que longe ante destructa fuerant, de quibus nec imperator Rubianenses traxit in causam; licet de illis iustitie plenitudinem uelimus eisdem exhiberi Firmanis, quemadmodum iidem legati, sententiantes inter Firmanam Ecclesiam et homines Sancti Elpidii,  ut castrum et Monterianum eidem Ecclesie restituerent et redire permitterent homines castrorum illorum, illos duntaxat uoluerunt intelligi, quos in hac noua destructione homines Sancti Elpidii receperunt. Quocirca, discretionem uestram monemus attentius et per apostolica scripta mandamus quatenus, eosdem Firmanos moneatis attentius et inducere studeatis, ut Deo gloriam et nobis dantes honorem, super uerbo pacis non exhibeant se difficiles aut rebelles, sed eam ad consilium et mandatum uestrum tam liberaliter faciant quam libenter; sciantque pro certo quod, hoc principaliter pro ipsorum bono mandamus, quos sincera diligimus in Domino caritate, neue causam uel occasionem exhibeant, ut eorum exemplo bonum pacis apud  alios ualeat impediri.

Dat. Later., Kal. Febr, pontificatus nostri anno tertio.



XLuII  . N . . . . CUISSIACENSI  ET DE MONTE S. MARTINI  ABBATIBUS. Hortatur ad subsidia prestanda pro liberatione terre sancte. 

Iam pridem ne uideremur onera grauia imponere  humeris laicorum, que uiri ecclesiastici mouere digito etiam recusarent, qui laicos uerbo et exemplo inducere debent ad opera pietatis, cum predecessores nostri et nos eorum secuti uestigia, catholicos principes et populos Christianos, ad suscipiendum Dominice crucis uexillum et uindicandam iniuriam Iesu Christi per litteras et nuntios nostros duxerimus sepius commonendos: tandem, nos et fratres nostri, decimam obuentionum nostrarum orientalis terre subsidio deputare curauimus, et mandauimus clericos uniuersos, quadragesimam omnium prouentuum et reddituum suorum in opus tam pium liberaliter erogare. Ne autem si Cistercienses et Premonstratenses, quorum opera plurimis sunt doctrina, colla humilitatis ab hoc opere  pietatis excuterent, aliqui, praue interpretantes et credentes eos non temporalium rerum expensas, de quibus multum curare non debent, sed animarum dispendium euitare, , reuocarentur a subsidio terre sancte, aliique uiri religiosi, eorum exemplo, se ab his eximere niterentur; mitius agentes cum eis, quinquagesimam omnium prouentuum et reddituum suorum integre colligi iussimus et in opus tam pium fideliter custodiri; deductis, tamen, prius de ipsorum prouentibus, que ipsorum aliqui deberent creditoribus pro usuris. Cum igitur quod super hoc  tam pie incepimus nolimus relinquere imperfectum, discretioni uestre per apostolica scripta mandamus quatenus uos, pariter, tam in uestris quam omnibus Francie abbatiis, que ordinis Premonstratensis existunt, secundum formam priorum litterarum, quinquagesimam de redditibus et prouentibus eorum colligatis fideliter et fidelius conseruetis, in subuentionem terre orientalis, dante Domino, utiliter conuertendam. Quid autem et quantum acceperitis ex singulis abbatiis redigentes in scriptum, sub sigillis uestris et abbatis loci, per fidelem nuntium et sub securo conductu, dilectis filiis . . . . . magistro et fratribus militie Templi in Francia, faciatis transmitti fideliter conseruandum.

Dat. Lateran., Non. Februarii, pontificatus nostri  anno tertio.

Scriptum est super hoc in eumdem modum . . . . . DE CORNELIIS, et . . . . . DE BASSOFONTE, abbatibus, ut tam in suis quam omnibus Burgundie abbatiis, que ordinis Premonstratensis existunt, etc., ut supra usque conductu. Dilectis filiis . . . . Cuissiacen., et . . . . . de Monte Sancti Martini abbatibus faciatis transmitti per manus eorum, dilectis filiis . . . . . magistro et fratribus, etc., ut supra.

In eumdem fere modum DE NEHUS, et . . . DE WELLENBEC abbatibus. Iampridem, etc., usque mandamus quatenus uos pariter, tam in uestris quam omnibus Anglie abbatiis, que ordinis Premonstratensis existunt, etc., usque Cuissiacen . . . . et de Monte, etc., ut supra.

 In eumdem modum BELLEuALLIS, et . . . . REGIAEuALLIS, abbatibus, ut in suis et Lotharingie abbatiis, que ordinis Premonstratensis existunt, secundum formam, etc., ut supra.

In eumdem modum SANCTI IUDOCI, et DE NEMORE, et . . . . . DE SILLEIO abbatibus, ut, tam in suis quam omnibus Normannie et Pontiui abbatiis, que ordinis Premonstratensis existunt, etc., ut supra.

In eumdem modum DE . . . . DE HOREFIA. et . . . . . DE CAMPEN abbatibus, ut, tam in suis quam omnibus Teutonie abbatiis, que ordinis Premonstratensis existunt, etc., ut supra.

In eumdem modum . . . . DE CASA DEI, et . . . . DE RETORTA abbatibus, ut in suis et omnibus Gasconie, et Hispanie abbatiis, que ordinis Premonstratensis  existunt, etc., ut supra.

In eumdem modum . . . . DE PARCO, et . . . . DE NINIuE abbatibus, ut, in suis et omnibus Flandrie et Brabantie abbatiis, que ordinis Premonstratensis existunt, etc., ut supra.



XLuIII. POTESTATI ET POPULO ANCONITANIS. De eorum reditu in fidem apostolice sedis. 

Exsultamus pro uobis in Domino et uobis etiam congaudemus quod inter omnes fideles nostros, qui Marchiam Anconitanam inhabitant, uos sicut a legatis et procuratoribus nostris accepimus, ad obsequium et beneplacitum nostrum promptos exponitis,  et paratos, ut nobilitatem ciuitatis et populi probitatem magnificis operibus ostendatis. Ut ergo uos certiores de gratia et beneuolentia nostra reddamus, presentibus uobis litteris innotescat quod nos Ecclesiam et ciuitatem Anconitanas, cum clero et populo, de corde puro et conscientia bona et fide non ficta diligimus, et ad honorem et profectum uestrum operam impendere cupimus efficacem, optantes nobis opportunitatem concedi ut uestre deuotionis obsequium, grata mercede, remunerare possemus. Quia uero quanto magis de uobis confidimus, tanto securius imperamus, pro certo tenentes quod, si rem grandem et grauem postularemus a uobis, non pateremur a uestra deuotione  repulsam, presertim in his que ad pacem respiciunt: uniuersitatem uestram rogamus attentius et per apostolica uobis scripta precipiendo mandamus quatenus, ad concilium et mandatum dilectorum filiorum O . . . . . subdiaconi et capellani nostri et A . . . . . camere nostre notarii, procuratorum nostrorum, dimittatis captiuos et, tam pro uobis quam pro parte uestra, treguam inire curetis, Deo gloriam et nobis dantes honorem: pro certo scituri quod id tanto gratius reputabimus, quanto magis ad bonum statum totius Anconitane marchie credimus profuturum; nosque propter hec, uobis, tanquam deuotissimis filiis, grata curabimus uicissitudine respondere.

Dat. Lateran.



XLIX. UNIuERSIS, TAM CLERICIS QUAM LAICIS, IN MARCHIA CONSTITUTIS. De eodem argumento. 


Gauisi sumus in Domino et ei deuotas gratiarum retulimus actiones, cum, per sollicitudinem nostram, ad dominium Ecclesie rediistis. Sed cum audiuimus dissensiones et guerras, que pullulant inter uos, deuastationes ciuitatum, destructiones castrorum, combustiones uillarum, oppressiones pauperum, persecutiones ecclesiarum, captiuitates hominum, cedes uirorum, iniurias, uiolentias et rapinas, longe magis tristamur ex his, quam fuerimus  ex illo letati; cum, per legatos et procuratores nostros non sustineatis huiusmodi facinora emendari. Unde, multo deterius est nunc Marchie, cum in libertatem uisa est respirasse, quam tunc exstitisset, quando sub graui seruitute gemebat. Nolentes autem hec nobis ulterius imputari sed uolentes apud Deum et homines excusabiles et inculpabiles apparere, protestamur et dicimus, quia, nisi dilectis filiis O . . . . . subdiacono et capellano nostro et A . . . . . camere nostre notario, procuratoribus nostris, super his, que ad pacem pertinent et iustitiam, humiliter parueritis, imo nobis in ipsis qui uice nostra funguntur, cogemur aliud cogitare, fientque nouissima uestra peiora prioribus; et quia,  cum potestis non uultis, cum uolueritis non poteritis respirare. Quapropter uniuersitati uestre, sub debito fidelitatis districte precipimus, quatenus omni contradictione et excusatione postposita, quod statuendum duxerint inter uos recipiatis humiliter, et inuiolabiliter obseruetis. Alioquin, quoniam abhorretis dulcedinem, amaritudinem sentietis, uobis solummodo, imputantes quidquid mali contigerit euenire. Nos enim ratum habebimus quod ipsi duxerint statuendum.

Dat. Lateran.



L. O. SUBDIACONO ET CAPELLANO NOSTRO ET A. CAMERAE NOSTRAE NOTARIO, PROCURATORIBUS NOSTRIS. De eorum potestate in rebus apostolice sedis in Marchia curandis. 


Etsi plus solito multis et magnis simul negotiis occupati, receptis tamen litteris uestris, que continebantur in illis notauimus diligenter, sollicitudinem uestram in Domino commendantes, quod pro nostre iussionis obsequio nec labores nec expensas  uitatis; potentes enim sumus, per Dei gratiam, uobis recompensationem congruam exhibere. Quia uero non qui ceperit sed qui perseuerauerit, saluus erit, et, iuxta uulgare prouerbium, non semper ad unum ictum arbor deiicitur, sed quod una uice non fit, alia uice perficitur; discretionem uestram monemus attentius et per apostolica uobis scripta mandamus quatenus, sicut bene cepistis, instetis, ut, cum nil ex contingentibus omiseritis, non nobis et uobis, sed his et illis ualeat imputari, qui nolunt pacem recipere, cum pax ab eis fuerit prolongata. Quia uero de uobis indubitatam fiduciam obtinemus et uos, sicut uiri prouidi et prudentes, circumstantias negotiorum et personarum, tanquam presentes, potestis melius indagare, super  quibus uestrum nobis consilium expressistis expresse rescribimus, et, iuxta consilium uestrum, litteras destinamus. Cetera uobis committimus et iniungimus, iuxta uestre discretionis arbitrium exsequenda, ratum quod feceritis habituri. Quid autem uniuersis, tam clericis quam laicis, per apostolica scripta mandemus tenor litterarum nostrarum, cum sint patentes, uobis plenius indicabit. uos ergo de gratia nostra securi, prout melius uobis Dominus inspirauerit, procedatis.

Dat. Lateran.



LI. CONSULIBUS ET POPULO SENOGALLIENSIBUS. Mandat ut restituant castra et alia que in episcopatu Senogalliensi occuparunt.


In tantum, quod dolentes referimus, iam refriguit caritas hominum et iniquitas abundauit, ut, quia dati sunt in reprobum sensum, letentur cum male fecerint et in pessimis rebus exsultent, ac se ipsos persequendo dilanient; ita, ut in suo sanguine cruententur. Cumque doleamus plurimum hec in pluribus mundi partibus euenisse, illis, tamen, magis compatimur, qui nobis, tam spiritualiter quam temporaliter, sunt astricti. De prudentia siquidem uestra miramur quod, cum nobis ex debito fidelitatis teneamini defendere pro uiribus. que habemus, que non habemus nos ad recuperandum et recuperata ad retinendum iuuare, uos,  domama nostra, quatuor uidelicet turres, quatuorque palatia in ciuitate uestra et omnia, que, in domibus, terris, et uineis. Gutibuldus et Gisel brandus emerunt, Montem Sancti uiti, Albarellum, quod edificauit bone memorie. . . . . . . . . . . . . . . .  quondam episcopus Albanensis, Donum regis, Rapulam, Altianum, Montem Guittonnensem, Labarbaram, partem quamdam de Fossa  ceca, in hominibus et in terris, Montem Thebaldi, casam Muratam, Canocelam, et plures uillas in episcopatu uestro presumpsistis, ut audiuimus, per uiolentiam occupare, in nostrum et Ecclesie Romane dispendium et uestrum dedecus, et iacturam. Nolentes igitur hec negligenter omittere, ne nobis possit merito imputari, uniuersitati uestre districte precipimus quatenus, super predictis, et aliis, que de nostris domaniis occupastis, dilectis filiis O. subdiacono et capellano nostro, et A . . . . . camere nostre notario, procuratoribus nostris, congrue satisfacere non tardetis. Alioquin, sententiam, quam in uos, propter hoc, duxerint promulgandam, ratam habebimus et faciemus inuiolabiliter obseruari.



LII. CONSULIBUS ET POPULO FANENSIBUS. Mandat ut ablata Romane Ecclesie restituant. De censu annuo, pro ciuitate et comitatu Fanensibus, Ecclesie Romane soluendo. 


In eumdem fere modum CONSULIBUS, et POPULO FANENSIBUS usque: iuuare; uos, possessiones, et alia bona ecclesie Sancte Marie Noue, que ad nos nullo pertinet mediante ac palatium, quod construxit comes Walterius in ciuitate Fanensi; et omnia alia, tam mobilia quam immobilia, que fuerunt eiusdem comitis, ad nos iure dominii pertinentia, cum ipse, sicut asseritur; de iure nequiuerit condere testamentum, detinetis per uiolentiam occupata.  Nolentes igitur, etc., usque obseruari. Preterea cum quinquaginta libras pro censu nobis teneamini soluere annuatim, medietatem pro ciuitate Fanensi et medietatem pro eius districtu; uos occasione huiusmodi, ciuitatem et comitatum Forosimpronienses, qui ad Romanam Ecclesiam specialiter pertinent, sub uestro districtu conuertere attentatis, cum ad uos nulla pertineat ratione. Ideoque, uobis districtius inhibemus ne de ciuitate uel comitatu predicto uos ulterius intromittere presumatis, sed satisfaciatis dictis procuratoribus nostris de presumptis hactenus competenter, et super  eo quod, post prohibitionem ipsorum, cum Gutibuldo pacem siue treugam presumpsistis inire.

Dat. Lateran.



LIII. CONSULIBUS ET POPULO CAMERINENSIBUS. De censu annuo Romane Ecclesie soluendo pro ciuitate Camerinensi. Arguit quod uallem castri Makelde euerterint et castrum Sancte Anatolie occuparint. 

In eumdem fere modum CONSULIBUS et POPULO CAMERINENSIBUS, usque iuuare. uos contra hec, uoluntate propria uenientes, cum, coram dilecto filio, G . . . . . .  tituli Sancte Marie Trans Tiberim presbytero cardinali, apostolice sedis legato, concesseritis, Ecclesie Romane annuum censum quinquaginta  librarum, pro ciuitate uestra et paucis circumadiacentibus locis, uos annis singulis soluturos, instrumentum confectum exinde, dilectis filiis O . . . . subdiacono et capellano nostro et A. camere nostre notario, procuratoribus nostris, noluistis aliquatenus assignare, sed uallem castri Makelde, quam nuper destruere presumpsistis et castrum Sancte Anatolie, ad iurisdictionem uestram conuertere attentatis, cum ad uos nulla pertineant ratione. Nolentes, igitur, etc. ut in alia.

Datum Lateran.



LIu  . ABBATI DE STENWELT  , PRAEPOSITO SANCTI SEuERINI IN COLONIA  , ET . . . . . . . . PRIORI DE MERE. De electione abbatisse Gerenseheymensis  . 


Constitutis in presentia nostra, Gertrudi moniali et . . . procuratori Gude monialis, dilectos filios nostros B . . . . .  tituli Sancte Suzanne presbyterum et M . . . . .  tituli Sancti Theodori diaconum, cardinales, concessimus auditores; coram quibus fuit, pro parte ipsius Gertrudis propositum quod, cum olim uacante monasterio de Gerenseheym, a duodecim monialibus fuisset in abbatissam electa, quinque,  tantum, eligentibus sibi Gudam, utraque nuntium suum propter hoc ad sedem apostolicam destinauit; qui, coram multis, in certos iudices conuenerunt, iuramento firmantes quod a commissione quam obtinerent communiter nullatenus resilirent nec declinarent examen iudicum pariter electorum. Sed nuntius Gude, contra prestitum ueniens iuramentum, ad . . . . . quondam abbatem de Monte  et dilectos filios . . . . . . de Campis abbatem  , et . . . . . . prepositum Sancti Gereonis  , furtim litteras impetrauit. Cumque illi uellent in causa procedere, nuntius ipsius Gertrudis, ab apostolica sede reuersus, dilectis filiis, maioris Ecclesie  , et . . . . . Sancti Gereonis decanis et maiori quondam scholastico, Coloniensibus, commissionis  exhibuit litteras, sub hac forma, ut litteras, quas nuntius partis aduerse, per fraudem extorserat denuntiantes irritas et inanes, quidquid per eas esset in eiusdem Gertrudis preiudicium attentatum reuocarent penitus, et postmodum causam earum fine canonico, terminarent. Iudices uero prioribus litteris reuocatis, cum uellent super electione cognoscere, pars Guide proposuit litteras illas sibi suspectas, esse ad sedem apostolicam remittendas; cuius petitionem cum Gertrudis ea ratione repelleret, quod nullas causas suspicionis pars Gude proponeret uel probaret, eadem Guda causa subterfugii ad nostram audientiam appellauit. Sed iudices, intelligentes huiusmodi appellationi deferendum non esse, receptis testibus quod Gertrudis a maiori et  saniori parte fuisset electa, ipsam in possessionem abbatie, nostra freti auctoritate, miserunt. Postmodum autem cum eadem Gertrudis nuntium suum cum gestis iudicum, ad sedem apostolicam destinasset, ipse, immemor fidei quam super negotio eius fideliter procurando prestiterat, cum nuntio partis aduerse collusit et in manibus eius gesta tradidit uniuersa et in iudices suspectos omnino conuenit. Unde, cum postmodum ad uenerabilem fratrem nostrum . . . . .  Coloniensem archiepiscopum et dilectos filios . . . . .  prepositum Sancti Georgii, et . . . . . decanum Xanctensem comparuissent commissionis littere impetrate. Gertrudis eadem, posita coram eis, contra archiepiscopum ipsum excepit,  quod ab ipso fuerat super eodem negotio appellatum et quod ab initio litis, partem aduersam fouerat et prouentus eiusdem monasterii, quos, tanquam iudex  ordinarius, lite pendente, debuisset fideliter conseruare, illi, que obtineret in iure, postmodum conferendos, aduersarie sue concesserat, et sic illam contra se duxerat muniendam. Proposuit etiam quod Xanctensis decanus aduersariam suam proxime linea consanguinitatis attingeret, et quod . . . . . prepositus Sancti Georgii, adhuc constitutus in etate minori, nondum esset idoneus ad iudicium proferendum. Ad hec autem pars altera respondebat, quod, cum iudices ipsi de assensu nuntiorum utriusque partis obtenti fuissent, eadem Gertrudis nec poterat nec debebat eorum iudicium declinare. Sed ipsa contra hec taliter replicabat quod si nuntius eius predictas causas suspicionis sciuisset ad plenum dolose in tales iudices conuenisset. Unde  ipsa factum eius ratum non tenebatur habere, cum factum procuratoris non debeat ratum esse, nisi cum gestum fuerit bona fide. Demum, cum iudices rationes eius admittere noluissent, eadem Gertrudis, se et causam suam apostolice protectioni supponens, ad nostram audientiam appellauit; sed iudices nichilominus, preter iuris ordinem procedentes, predictam Gudam de abbatia inuestire curarunt; moniales, que excommunicate fuerant, sine solemnitate qualibet absoluentes. Ceterum ad hec nuntius predicte Gude respondit quod, cum a sex fratribus et septem sororibus, canonice fuisset in abbatissam electa, predicta uero Gertrudis a parte numero et dignitate minore fuerit nominata, ipsa  per nuntium suum ad predictos de Monte et de Campis abbates et . . . . . prepositum Sancti Gereonis, commissionis litteras impetrauit. Qui cum, partibus citatis legitime et causa secundum ordinem uentilata, usque ad calculum diffinitiue sententie processissent, nuntius predicte Gertrudis ad prefatos maioris Ecclesie, et . . . . . Sancti Gereonis, decanos et maiorem scholasticum in Colonia litteras apostolicas reportauit. Qui, cum partes peremptorie citauissent. eadem Guda, tum quia unus iudicum aduocatus et reliqui duo, ab initio litis, fautores fuerant predicte Gertrudis, tum quoniam littere ille uidebantur sibi suspecte merito, ut dicebat, tum quoniam a prioribus iudicibus per neutram partium fuerat prouocatum, ad nostram audientiam appellauit. Sed iudices,  nichilominus, predicte Gertrudi possessionem abbatie adiudicare curarunt, in eamdem Gudam et fautrices ipsius excommunicationis sententiam proferentes;  propter quod, nos, ad petitionem utriusque partis, causam ipsam predicto archiepiscopo . . . . . preposito Sancti Georgii, et . . . . . decano Xanctensi commisimus terminandam; qui, licet predicta Gertrudis eorum recusasset examen, quia tamen recusationis sue causam rationabilem non ostendit, cum eis de priorum iudicum processu constaret, auditis allegationibus pro eadem Guda propositis, sententiam latam a predictis iudicibus reuocarunt, electionem factam de eadem Guda, auctoritate apostolica, confirmantes. Ad fundandam, autem, intentionem suam, predicta Gertrudis, coram eisdem cardinalibus testes induxit, et procurator partis aduerse se testes asseruit producturum, quorum copiam apud sedem apostolicam non habebat. Cum autem cardinales  predicti, que coram eis proposita fuerint fideliter retulissent, causam ipsam uestro duximus examini committendam. Ideoque discretioni uestre per apostolica scripta mandamus quatenus, partibus conuocatis, audiatis que fuerint hinc inde proposita, et, testibus ex utraque parte receptis et attestationibus coram cardinalibus ipsis exhibitis, quas uobis sub bulla nostra mittimus interclusas, et aliis que coram uobis exhibite fuerint, publicatis, Deum habentes pre oculis, si partes consenserint, diffinitiuam sententiam proferatis. Alioquin, usque ad diffinitiue sententie calculum, sublato appellationis obstaculo, procedentes, gesta omnia redacta in scriptis, sub sigillis uestris, ad sedem apostolicam destinetis:  statuentes partibus terminum competentem, quo per se uel procuratores idoneos ad presentiam nostram accedant sententiam recepture. uolumus autem nichilominus et mandamus ut eidem Gertrudi moderatas expensas, de bonis monasterii faciatis congrue prouideri, ne cogatur turpiter mendicare. Testes, etc., cogantur, censura ecclesiastica, appellatione remota. Nullis litteris, etc., preter assensum partium, etc. Quod si, non, omnes, etc., duo uestrum, etc.

Dat. Lateran., uIII Id. Februarii.



Lu  . PRIORI ET CAPITULO SEGUNTINIS  . De confirmatione quorumdam reddituum. 


Iustis petentium desideriis, etc., usque annuentes;  omnes redditus, quos habetis in Seguntia, Atentia, Medinensi Ripa, Molinensi et earum pertinentiis. Ius, etiam quod in earumdem uillarum ecclesiis obtinetis, sicut ea omnia possidetis rationabiliter, et quiete, uobis, et per uos Ecclesie uestre, auctoritate apostolica confirmamus, etc. Nulli ergo, etc.

Dat. Lateran., Id. Februarii, pontificatus nostri anno tertio.



LuI  . PRIORI ET CANONICIS REGULARIBUS ECCLESIAE SANCTAE MARIAE DE CHIRBERI. De confirmatione priuilegiorum. 

Iustis petentium desideriis, etc., usque annuentes;  predictam ecclesiam Sancte Marie et personas uestras, cum omnibus bonis, que inpresentiarum rationabiliter possidetis, aut in futurum, iustis modis, prestante Domino, poteritis adipisci, sub beati Petri et nostra protectione suscipimus. Specialiter, autem, ecclesiam Sancti Michelis de Chirberi cum omnibus pertinentiis suis; et totam terram dominii sui, cum omnibus mesnagis  , ad edificia eorum facienda inter cemeterium et uiam publicam, et locum molendini de Bradebrugeforf; totam terram et boscum in Suedo, ad assartandum  ; et molendinum de Chiscore; et mesnagium molendinarii, quod est inter cemeterium et ripam; uirgatam  terre Matthei, quam idem Mattheus tenet in campo iuxta Winnisburi; et landam Kediuor;  et totum assartum  Geruasii, Fratris Hospitalis; unum burgagium  in Mungumeri, scilicet, unam acram  terre de dominio suo, et quinque agras  ex parte uille, et molendinum de Chine, et unam uirgatam terre ad idem molendinum pertinentem, cum prato; et mesnagium Radulphi piscatoris, cum tota orofra  et pascua libera in omnibus pascuis suis; et omnes libertates in terris, pratis, siluis, planis, aquis, molendinis, piscariis et pannagiis  omnium propriorum porcorum; sicut ea iuste ac pacifice possidetis, uobis et per uos eidem ecclesie uestre auctoritate apostolica confirmamus, et presentis scripti patrocinio communimus. Nulli ergo, etc., hanc, paginam nostre protectionis,  et confirmationis, etc.

Dat. Lateran., Kal. Februarii.



LuII  . NOBILI uIRO, AYMONI, DOMINO DE CICALA, REGIO IUSTITIARIO TERRAE LABORIS  . Recipitur sub protectione. 


Sacrosancta Romana Ecclesia deuotos et humiles filios, etc., usque: attendentes; personam tuam;  cum omnibus bonis, etc., usque suscipimus. Specialiter autem castrum Cicale, cum omnibus pertinentiis suis, regia tibi donatione concessum, iure tibi hereditario pertinens, sicut ipsum iuste possides et quiete, deuotioni tue, auctoritate apostolica, confirmamus, etc. Nulli ergo, etc.

Dat. Lateran., XIu Kal. Martii.



INNOCENTII III ROMANI PONTIFICIS REGESTORUM SIuE EPISTOLARUM LIBER QUINTUS  . PONTIFICATUS ANNO u, CHRISTI 1202.



I.  . EPISCOPO PISTORIENSI  . De monialibus excommunicatis absoluendis per episcopum proprium. 


De monialibus, a nobis tua fraternitas requisiuit, per quem eis absolutionis sit beneficium impendendum, si, uel in se inuicem, uel conuersos aut conuersas suas, aut clericos etiam, in suis monasteriis seruientes [Decret. om. in s. mon. seru.] manus iniecerint temere uiolentas. Super hoc igitur consultationi tue taliter respondemus ut auctoritate nostra, per episcopum, in cuius diecesi eorum monasteria fuerint, absoluantur.

Datum Laterani, III Kalend. Martii.



II.  . ADEMARO  , PRIORI GRANDIMONTENSI EIUSQUE FRATRIBUS, TAM PRAESENTIBUS QUAM FUTURIS, REGULARITER SUBSTITUENDIS. Priuilegia eorum confirmat 


Immaculata ordinis uestri religio, que, tanquam uitis abundans, palmites suos latius propagauit et,  uelut lucerna non absconsa sub modio, sed in Grandimonte tanquam supra candelabrum posita, perlucide radios claritatis ostendit, apostolice sedis fastigium ad honestas concessiones inclinat, ut uitis cultori suo desideratum fructum reddat in tempore ac lucerne succense oleum non deficiat caritatis, sed magis ac magis superabundet accrescat, ut qui ingrediuntur lumen uideant et in uestris operibus glorificetur Altissimus, qui est in secula benedictus. Ea propter, dilecti in Domino filii, uestris iustis petitionibus clementer annuentes, ad exemplar felicis recordationis Urbani, Clementis et Celestini, predecessorum nostrorum, Romanorum pontificum, apostolica auctoritate decernimus ut qui, relicto seculo [Baluz. secundo], ad ordinem  uestrum confugiunt, priori qui pro tempore fuerit et successoribus eius catholicis, uel capitulo, si prior non fuerit, obedientiam et reuerentiam absolute promittant. Fratribus autem singulis, in his que ad commodum et honorem domus pertinent, fraterne caritatis officium et auxilium debite subuentionis impendant, minores se inuicem, secundum Apostolum, arbitrantes; quatenus, iuxta euangelicam  apostolicamque doctrinam, se inuicem honore preueniant et qui forte maior est meritis non erubescat amore Domini fieri minor omnibus. Paci uestre preterea prouidentes, statuimus ut ad recipiendum alterius religionis [Baluz. religionem] hominem, nemo uos cogat inuitos, ne, dum instituta relicti ordinis qui ad uos confugerit, emulatur a uestre obseruantia discipline animos simpliciorum auertat et aliis uos contingat iniuriosos et molestos existere, si professos eorum uolueritis retinere. Priori autem tam in spiritualibus quam in temporalibus, plenam concedimus auctoritate apostolica potestatem, ita ut uni conuersorum qui magis idoneus fuerit, in cellis uestris temporalia disponenda committat, qui, de ipsius prioris mandato eleemosynas  depositaque recipiat et eas in pios usus ac necessitatem domus prouida consideratione conuertat. Cura uero spiritualium libere de mandato prioris, circa clericos ipsos resideat; ita quod nullus laicorum fratrum in confessionibus, penitentiis, diuinis officiis celebrandis, corrigendis excessibus clericorum, ullam sibi auctoritatem usurpet; sed hec omnia per priorem iam dictum uel de mandato ipsius per clericos impleantur. Sane laborum uestrorum, etc., usque presumat. Liceat quoque uobis laicos uel clericos, etc., usque retinere. Prohibemus insuper ut nulli fratrum uestrorum post, etc., usque retinere. Quod si quis forte retinere, etc., usque in ipsos clericos uel conuersos proferre sententiam  regularem. Licitum, preterea, sit uobis in causis propriis, etc., usque ualeat deperire. Pro consecrationibus uero altarium uel ecclesiarum, etc., usque impendat. Alioqui, liceat uobis a quocunque malueritis, etc., usque uobis quod postulatur impendere non postponat. Porro, si episcopi uel alii Ecclesiarum rectores in ecclesia uestra, etc., usque irritandam. Sane, cum locus uester longe sit ab hominum habitatione semotus, uobis de sedis apostolice benignitate, concedimus ut, cum generale terre fuerit interdictum, liceat uobis, unius campane pulsatione, competentibus horis, fratres uestros de laboribus ad ecclesiam conuocare. Hoc, autem et in aliis locis uestris, ad instar felicis memorie predecessorum nostrorum Alexandri et Urbani, concedimus obseruari,  qui a ciuitatibus, castris ac uicis adeo separantur, ut in eis sonus campane uestre minime audiatur. Ad hec, ut, instar predictorum predecessorum nostrorum, Alexandri, Urbani, Clementis, Celestini et felicis recordationis Lucii, Romani pontificis, omnibus regulam uestram seruantibus, sicut in uestro ordine continetur, laborem, loco penitentie et in peccatorum suorum remissionem, iniungimus, quem in ipsa obseruantia patiuntur. Institutionem quoque, quam ad castigationem uestram, post confirmationem felicis recordationis Adriani pape, predecessoris nostri, salubriter addidistis [Baluz. adhibetur], auctoritate apostolica  confirmamus ac perpetuis decernimus temporibus ualituram; statuentes ut liberum sit uobis, secundum regulam uestram et instituta ordinis, absque aliquorum grauaminibus uel molestiis, Domino famulari. Preterea domum et loca uestra, cum omnibus que inpresentiarum iuste ac pacifice possidetis uel in futurum concessione pontificum, etc., usque poteritis adipisci, sub beati Petri et nostra protectione suscipimus, etc., usque communimus, statuentes ut ea firma uobis uestrisque successoribus et illibata permaneant. Obeunte uero te nunc eiusdem loci priore, etc., usque preponatur; sed, iuxta regule uestre statutum, sex clerici et sex laici eligantur, qui, sicut in eadem regula continetur, electionem secundum Dei timorem faciant. uolumus  tamen ut, sicut in electione prioris uestri ordinis noscitur hactenus obseruatum, prefati sex clerici per laicos et sex laici per clericos electores eligantur. Preterea priori uestro, qui pro tempore fuerit, si tamen sit presbyter, tonsurandi fratres uestros clericos et pannos eorum benedicendi licentiam indulgemus. Presenti insuper decreto sancimus ut, si quis eo uoto quod secundum canones teneat, se et sua Grandimontensi Ecclesie uouerit ac bona sua pie ac rationabiliter in ultima legauerit uoluntate, ipsum ad soluendum uotum [Baluz. ad uotum] Domino et ad legatum reddendum Ecclesie diecesanus episcopus, ecclesiastica censura compellat; districtius inhibentes, ne aliquis clericus ordinis  uestri, nisi prior fuerit uel hoc fecerit de mandato prioris, fratres suos excommunicare presumat. Decernimus ergo, etc., usque profutura: salua, in omnibus, apostolice sedis auctoritate. Si qua igitur, etc., usque ad finem.

Datum Laterani, per manum Blasii, sancte Romane Ecclesie subdiaconi [Baluz. subscriptoris] et notarii, III Kalendas Martii, Indictione u.



III. PRIORI  ET FRATRIBUS GRANDIMONTENSIBUS. Concordiam reuocat in ordine Grandimontensi  . .

Officium exigit pii patris, ut corda discordantium filiorum ad concordiam reuocet, et de his que dissensionis materiam pariunt inter eos sic prouide  ac consulte disponat, ut cessent lites et iurgia sopiantur nec repullulent denuo in germen contentionis antique. Sane, cum in lege Domini, die ac nocte uos deceat meditari et in chordis et organo psallere coram eo, ne psalterium uestrum non consonet, si dissonauerint [Baluz. dissociauerint] corda uestra, reducende sunt chorde dissone ad consonantiam harmonie; ut consonanter tunc psallatis, cum uobis fuerit cor unum et anima una. Unde, cum olim fuisset apostolatui nostro suggestum quod, inimico homine superseminante zizania, dissensionis inter uos materia fuisset exorta, et in multis clerici de laicis grauarentur, tibi, fili prior, dedimus  in mandatis ut taliter talia corrigeres per te ipsum cum consilio sapientum, quod aures nostras super his denuo querimonia non pulsaret. uerum quoniam, quibusdam impedientibus, littere nostre tibi non fuerant presentate, moti replicata querela, uenerabilibus fratribus nostris, Bituricensi archiepiscopo, Parisiensi et Lemouicensi episcopis dedimus in mandatis ut, ad locum uestrum personaliter accedentes, inquirerent, tam de his que proposita fuerant coram nobis quam de aliis, super statu domus, religionis obseruantia et omnibus de quibus inquirendum foret, diligentius ueritatem; et corrigerent, appellatione remota, que regulariter corrigenda uiderent; et statuerent quod secundum Deum cognoscerent statuendum: cogentes tam clericos  quam conuersos, per censuras ecclesiasticas, si crederent expedire, perhibere testimonium ueritati; si quid autem arduum appareret, quod per eorum sollicitudinem expediri non posset, ad nos, facta inquisitione, referrent; ut per eorum relationem instructi, consultius in hoc procedere ualeremus. Qui cum nobis que gesta fuerant rescripsissent, quoniam, quibusdam occasionibus emergentibus, nec ad reformationem nec ad inquisitionem etiam processerunt, dilectis filiis P. et Hel. presbyteris, et u. diacono, pro parte clericorum et dilectis filiis, RR. et G. presbyteris, P. B. Hel. W. et G. conuersis, pro te, fili prior, ex alia parte, in nostra presentia constitutis, attendentes quod boni iudicis est  litem minuere, non augere, et quod seruum Dei litigare non decet, cepimus inter eos de pacis reformatione tractare; sicque factum est, Domino concedente, quod tam capitula, que olim in litem deducta fuerant, et per predecessores nostros decisa, sed denuo suscitata, quam alia que de nouo exorta fuerant sopiremus. Clerici si quidem querebantur in primis quod, cum conuersi ad collationem pulsandi sibi uindicarent officium quod tutum uocatis, usque adeo, differendo pulsationem, eos, interdum, exspectare cogebant, ut de nocte cogerentur Completorium decantare. Conuersi uero, taliter respondebant, quod, cum olim super huiusmodi pulsatione controuersia mota fuisset, per bone memorie G. papam predecessorem nostrum, eis fuit huiusmodi  aduindicatum officium, et certa hora constituta, in qua ad collationem diebus singulis pulsaretur, licet interdum fratres, redeuntes ab operibus suis, aliquantulum exspectarent. Nos igitur et prefati predecessoris nostri sententiam obseruare uolentes, et dissensionis materiam amputare, de consilio fratrum nostrorum, statuimus, ut semper hora statuta pulsetur; ita, ut, si frater conuersus, qui ad hoc officium fuerit deputatus uel alius neglexerit, si forsan ille defuerit, illa hora pulsare, frater clericus, cui hoc a te, fili prior, uel successoribus tuis, iniunctum fuerit, uel alius clericus, loco eius, ei ut pulset iniungat, et ille pulsare, ad denuntiationem ipsius,  sine omni contradictione ac disceptatione, festinet. Pari modo, si clericus ipse super hoc exhiberet se forsan negligentem, conuersus pulset nichilominus hora prefata. Quisquis autem eorum, siue clericus siue conuersus, contra presumpserit, tanquam inobediens regulariter puniatur. Preterea quia clerici querebantur quod conuersi coram eis de receptis et expensis nolebant reddere rationem, attendentes quod tu, fili prior, duos uisitatores, unum clericum et alterum conuersum, consueuisti ac debes, annis singulis, per cellas singulas, destinare, presentium auctoritate decernimus ut de cetero in presentia uisitatorum illorum, in singulis cellulis, coram clericis et conuersis uel, si omnes propter multitudinem non deceat interesse, quibusdam tam de his,  quam de illis, de iis presentibus, reddant de receptis et expensis omnibus rationem, eo modo quod tu, fili prior, consueuisti computationes audire. Conquerebantur preterea clerici memorati, quod in quibusdam cellis [Baluz. ecclesiis] paucissimi clerici ponebantur, cum tamen in eis esset conuersorum plurima multitudo. Unde statuimus, ut in nulla cella de cetero unus tantummodo frater clericus collocetur; sed ea potius in hoc adhibeatur discretio ut, ubi sex conuersi fuerint, tres clerici, ubi octo conuersi, quatuor clerici, ubi decem conuersi, quinque clerici, ubi duodecim conuersi, sex ad minus clerici statuantur. Ubi uero, duodenarium numerus excesserit conuersorum, in arbitrio tuo, fili prior, et tuorum  successorum existat multiplicare clericos et conuersos, prout uisum fuerit expedire. Hoc autem dicimus, si in ordine uestro tot poterunt clerici reperiri. Si uero clericis exeundum fuerit ad laborem, exeant cum conuersis et cum eis pariter reuertantur. Semper tamen hebdomadarius in cella remaneat, ne desit aliquo modo sacerdos. Quod si forsan clericus contra regulare statutum excesserit exeundo, contra eum uel a clerico, uel conuerso in capitulo proclametur; ubi tamen non iudicetur per laicum, sed per hebdomadarium presbyterum regulariter corrigatur. Prohibemus insuper ne clerici a cellis in quibus fuerint instituti ad cellas alias sine causa transferantur honesta. Et hoc ipsum cum fuerit faciendum, fiat prouide a priore, sine preiudicio auctoritatis  ipsius, cum discretorum consilio clericorum. Si quando uero ex iusta causa fuerint transferendi, nec librum nec scripturam nec aliquid penitus secum ferant, nisi quantum eis fuerit de tua, fili prior, uel successorum tuorum, concessione permissum, cum nichil sibi proprium debeant uindicare. Nulli ergo, etc.

Dat. Later., III Kal. Martii.



Iu  . POTESTATI, CONSILIARIIS ET POPULO PISANIS. Ne Pisani foueant Marcowaldum. 

Recepimus litteras quas nobis uestra deuotio destinauit  benignitate qua decuit, et responsionum uestrarum tenorem notauimus diligenter. Gratum autem gerimus et acceptum quod deuotionis obsequia, que ciuitas uestra exhibuit apostolice sedi, per uestras nobis litteras replicatis et in eorum delectamur auditu, credentes quod et uos ad deuotionem nostram inducamini, per pia progenitorum uestrorum exempla, et, sicut eorum seruitia, sic predecessorum nostrorum beneficia memoriter teneatis, cum noueritis quod Ecclesia Romana non fuerit seruitiorum uestrorum ingrata, sed ea beneficiorum multitudine compensarit, que ad presens referre nolumus tanquam nota. Licet autem per litteras uestras, satis respondisse uideamini humiliter et deuote, minus tamen sufficienter et plene, sicut credimus, respondistis.  Premisso etenim quod communitatis nomine nullum prestitissetis auxilium Marcowaldo nec proposuissetis ulterius etiam exhibere uel permittere quod ei a Pisanis subueniretur in personis aut rebus, protinus subdidistis quod, cum Pisani ex diuersis partibus in Siciliam, de consuetudine, mercationis causa, confluxerint, qui tibi, fili potestas, iuramenti uinculo non tenentur, eos non potestis ad propria reuocare, presertim sine periculo personarum et rerum illorum qui in Sicilia commorantur. Preterea, tu fili potestas, asseruisti, iuramento regiminis, te teneri uniuersos saluare Pisanos et nullum eorum sine decreto ciuilis ledere rationis. uerum nos, sicut indemnitati regis et regni caueri  uolumus per Pisanos, sic immunitati precauere disponimus Pisanorum, ut de damnis ultimis, que in regno incurrisse dicuntur, de quibus tamen nichil ipsi scripsistis,  recompensationem possint debitam obtinere. Monemus igitur uniuersitatem uestram et exhortamur attentius, et per apostolica uobis scripta mandamus quatenus, sicut de gratia nostra confiditis et nos de uestra deuotione speramus, ne, uel uos seruitia Ecclesie Romane a predecessoribus uestris impensa perdatis, uel nos amittamus beneficia, que tam Ecclesie quam ciuitati Pisane, predecessores nostri, Romani pontifices, impenderunt, sed utrinque  seruata maneat hactenus gratitudo; Pisanos, qui in Sicilia commorantur, a prefati Marcowaldi auxilio, fauore ac obsequio, reuocetis, quem saltem, ex eo quod cum omnibus fautoribus et participibus suis excommunicationis est uinculo innodatus, si Christianos se, sicut condecet recognoscunt, debuerant  euitare. Caueas quoque nobis tu, fili potestas, saltem iuratoria cautione, quod Pisanos ipsos bona fide, quantum fieri poterit, reuocabis nec permittes Marcowaldo a Pisanis, iuxta posse suum, in personis uel rebus de cetero subueniri. Sane, non debetis uobis iniuriosum aliquatenus reputare, si Romano pontifici huiusmodi prestiteritis causationem, ut uos de gratia nostra et nos de uestra simus deuotione securi. Alioquin, quia, iuxta sanctorum Patrum canonicas sanctiones  , negligere, cum possis, perturbare peruersos, nichil est aliud quam fouere, nec caret scrupulo societatis occulte qui manifesto facinori desinit obuiare, nec apostolica sedes equanimiter ualeat tolerare ut, quacunque occasione, per eos, tam nobili patrimonio, uidelicet  regno Sicilie, spolietur, quod ad eam specialiter noscitur pertinere et quod nos, hoc tempore tenemur specialiter defensare, in uos, iuxta quod significauimus per alias litteras, procedemus. Mallemus autem ut, progenitorum uestrorum sequentes exempla, et in deuotione sedis apostolice persistentes, nos licet uoluntarios, cogeretis predecessorum nostrorum uestigiis inherere, quorum propositum in honorificentia tam Ecclesie quam ciuitatis Pisane, nisi forsan per uos staret, libentissime sequeremur. Eligatis igitur, sicut uiri prouidi et discreti, acquiescere monitis apostolice sedis; cum longe sit durius expressam aliis litteris nostris penam incurrere quam prestare huiusmodi cautionem.

Dat. Laterani, Iu Non. Martii.



u. IGNATIO, PRIORI ET CLERICIS, SANCTI GREGORII SPOLETANI. Definiuntur controuersie, que erant inter episcopum Spoletanum et priorem et clericos S. Gregorii  . 


Cum, inter uos ex una parte, et uenerabilem fratrem nostrum B.  episcopum Spoletanum ex altera plures uerterentur ad inuicem questiones, et de eis dilectus filius noster, L.  Sancte Lucie ad Septasolis diaconus cardinalis ex delegatione nostra, plenius cognouisset, mote coram eodem cardinali controuersie, ipso referente, ad nostram  audientiam peruenerunt. Nos autem diligenter intelleximus uniuersa et inuestigauimus proposita et probata, ea postmodum de consilio fratrum nostrorum calculo sententie terminantes. Primo enim contra uos episcopus proponebat quod, uos quatuor solidos Papiensis monete, annis singulis sibi et Ecclesie  sue, canonis nomine soluere debebatis et quod per octo annos in solutione cessaueratis. Unde preteriti temporis canonem sibi restitui postulans, super hoc iudicium possessorium intentabat. Nos uero probationes episcopi attendentes, considerantes nichil ad possessionem pertinens per testes ab ipso inductos fuisse probatum, uos ab impetitione episcopi super restitutione petita duximus absoluendos; questione tamen super proprietate, si eam mouere uoluerit, eidem episcopo reseruata. Secundo uero contra uos idem episcopus proponebat, uos mandatum paschale sibi debere persoluere, uidelicet in tertia feria post Pascha, annis singulis, quatuor agnos uiuos, quatuor latera porcorum, centum panes, centum oua, quatuor brocas uini, dimidiam  libram piperis, unum fascem porrorum; et hec dicebat a uobis iam est triennium, non fuisse soluta. Quare dictarum rerum restitutionem preteriti triennii postulabat. In hoc autem articulo, intellectis propositis et que probata fuerant attendentes, uos duximus condemnandos ad predictarum rerum restitutionem triennii iam transacti; salua uobis super iure proprietatis nichilominus questione. In tertia, siquidem, questione proponebat episcopus, uos quinque uel sex salmas frumenti una uice, et octo uel nouem alia de decimis parochie Sancti Angeli de Egio, suis officialibus per uiolentiam abstulisse, quas cum instantia sibi restitui postulabat, quod per testes inductos uidebatur efficacissime comprobatum. E contrario, asserebatis uos nichil officialibus  abstulisse, sed quod uobis debitum fuerat de illis decimis, ratione predicte capelle ad uos pertinentis, uolentes iura uestre Ecclesie conseruare. Dicebatis etiam quod, etsi ab episcopo proposita uera essent, huiusmodi tamen petitione se fecit indignum, cum uos fecerit super hoc ad seculare iudicium euocari, unde uidebatur a iure sibi debito cecidisse. In hac, autem, questione, licet episcopus factam a uobis uiolentiam comprobasset, quia, tamen, uos ad examen uetitum, contra iura, tam ciuilia quam canonica, trahere minime formidauit, sicut per testes inductos euidentissime probabatur, uos decernimus a petitione episcopi absoluendos; cum, etsi rem petitam episcopus possideret, eum ad restitutionem  damnare, propter illicite petitionis uitium, deberemus. Quarto equidem loco, conquerebatur idem episcopus de te, fili prior, qui, non petita confirmatione, in Ecclesia Sancti Gregorii prioris officium exercebas, quam sibi dicebat competere, super hoc allegans iura communia que dicunt confirmationes prelatorum ad episcopum in sua diecesi pertinere. uos uero proponebatis contra episcopum hoc sibi minime de iure competere, cum Ecclesia Sancti Gregorii per Romanos pontifices sit exempta, quod nitebamini per quemdam librum camere nostre, qui uocatur Breuiarium, comprobare. Nos uero attendentes non esse probatum Ecclesiam Sancti Gregorii  exemptam ab Ecclesia Spoletana, decernimus priores Sancti Gregorii per episcopos confirmandos et te priorem uolumus ab ipso episcopo postulare, ipsique precipimus ut te confirmare procuret. In quinto uero articulo, contra uos episcopus proponebat, quod super perceptione mortuariorum uallis Bonzanin, sibi infertis molestiam et grauamen, postulans ut ab ipsorum perceptione uos penitus arceremus, cum ipse ea longo temporis spatio possedisset. uos autem e contrario dicebatis ea de iure uos debere percipere, eo quod ea uobis concesserant episcopi Spoletani et eorum concessio per Romanum pontificem fuerat confirmata, et quia possessio episcopi fuerat interrupta; que tam per testes inductos quam per instrumenta exhibita probabantur.  Nos itaque in hac questione considerantes proposita et probata, uos a petitione episcopi duximus absoluendos. Sextam  , autem, illud sibi uindicat questionem  , quod episcopus repetebat a uobis omnia iura episcopalia, que uos percepistis ex quo fuit episcopus, in plebatu Sancti Gregorii, que sibi dicebat competere, tam de iure canonico  quam ratione possessionis longeue: quod uos denegabatis, dicentes iura episcopalia uobis, per Spoletanos episcopos, de ipso plebatu fuisse concessa, et ipsorum concessionem esse per Romanum pontificem confirmatam, quod euidentissime per instrumenta episcoporum exhibita ex parte uestra probabatur. Nos uero in hoc articulo intellectis propositis  probatis, uos et Ecclesiam Sancti Gregorii ab impetitione episcopi, super iure episcopali plebatus Sancti Gregorii duximus absoluendos, eidem epicopo super his perpetuum silentium imponentes. Septimo loco, episcopus ecclesiam Sancti Sauini in ciuitate sitam repetebat a uobis. Super qua petitione, per probationes ex parte uestra exhibitas, episcopum condemnamus. E contrario, postulabatis quidquid percipiebat de Egio episcopus supradictus, quod idem episcopus denegabat, dicens se ipsius uille decimas longo tempore possedisse; sed probatum fuit possessionem ipsam fuisse aliquando interruptam et ecclesiam Sancti Angeli, in ipsa uilla sitam, per priuilegia Spoletanorum episcoporum,  pertinere ad ecclesiam Sancti Gregorii constitit manifeste. Quia uero secundum statuta canonica rationabiliter esse noscitur institutum, de decimis quatuor fieri portiones, quarum una clericis, secunda episcopo, tertia fabrice, quarta uero pauperibus conferatur, unam quartam illius decime clericis debitam, uobis, nomine capelle Sancti Angeli de Egio, que uobis est subdita, per sententiam iudicamus, quartam alteram episcopo decernentes. Alias, uero, duas quartas, quarum una fabrice et alia pauperibus debet dari iuxta canonicas sanctiones, dispositioni episcopi reseruamus; ita tamen ut eas, secundum approbatam consuetudinem diecesis  Spoletane debeat fideliter dispensare, quoniam ex illis rationem est in diuino examine redditurus. Proponebatis etiam mortuaria, de Ecclesia Sancti Sauini extra ciuitatem posita, ad uos de iure spectare; quod episcopus denegabat; super quo uos decreuimus condemnandos. Synodaticum tamen uobis duximus decernendum, quod ex concessione pontificali ad uos dignoscitur pertinere. Repetebatis etiam ab episcopo duos calices argenteos, quos uos predecessori suo, M. nomine commodastis; quod episcopus denegabat, asserens unum calicem predecessori suo, pro cuiusdam cause salario, a uobis fuisse donatum. Quia uero probatur a uobis alter calix episcopo commodatus, alter uero sine patena pro salario episcopo fuisse collatus per probationes  exhibitas apparebat, ipsum episcopum in restitutione unius calicis commodati duximus condemnandum, eum super petitione alterius absoluentes. Impetebatis insuper episcopum super quinque modiolis terre in podio site, quam dicebatis ad uestram Ecclesiam Sancti Gregorii pertinere. Sed, quia uos nichil ad proprietatem pertinens probabatis, cum fuisset petitorium intentatum, episcopum a petitione uestra decreuimus absoluendum. Nulli ergo, etc.

Datum Laterani, uI Non. Martii.



uI. RAuENNATENSI ARCHIEPISCOPO  . De translatione episcopi Imolensis ad Ecclesiam Rauennatensem. 

 Cassata quondam, tam postulatione tua, quia fuerat in discordia multa facta, quam electione dilecti filii nostri S.  tituli Sancte Praxedis presbyteri cardinalis, quia cum magis Ecclesie Romane quam Ecclesie Rauennatensi dileximus, non admissa, dilecti filii Rauennatenses canonici, quorum quidam in te, quidam in cardinalem eumdem, prius contulerant uota sua, iuxta formam mandati nostri conuenientes in unum, ut super electione tractantes Ecclesie consulerent uiduate, post deliberationem diutinam, in te unanimiter conuenerunt a sede apostolica postulandum. Cumque postulationem eorum dilecti filii, Io. de Curuiaco et presbyter Io. canonici Rauennatenses, et L. abbas Sancti Seueri, et  nobiles uiri, P. trauersarius, potestas Rauennas, et comes Maluicinus, tam per se quam per illorum litteras, nobis humiliter presentassent, petierunt suppliciter ut postulationem eamdem approbare, de solita sedis apostolice mansuetudine dignaremur, et largiri tibi licentiam transeundi. Nos igitur attendentes,  quod Ecclesia Rauennas, quasi primogenita filia sit apostolice sedis, et eadem ordinationem et formam Ecclesie Romane fere pre ceteris imitetur, postulationem eamdem, de consilio fratrum nostrorum admisimus; tibi licentiam concedentes ab Ecclesia Imolensi ad Rauennatensem metropolim transeundi. Ceterum nuntii memorati gratiam ex gratia uel post gratiam, potius, humiliter requirentes, propter multiplices necessitates Ecclesie Rauennatensis, que pluribus est debitis aggrauata, cum instantia petierunt ut fraternitati tue pallium, uidelicet insigne plenitudinis pontificalis officii, mitteremus. Licet autem predecessores tui uel confirmationis munere uel gratia consecrationis uel ornatus pallii, consueuerint apostolicam sedem personaliter  uisitare, propter necessitatem tamen oppressionis quam patitur Ecclesia memorata et sterilitatem temporis, quam non urbs solummodo, sed et magna pars orbis cum urbe deplorat, per dilectum filium, R. subdiaconum et capellanum nostrum, nobis et fratribus nostris merito sue probitatis acceptum, pallium tibi, de multa gratia, destinamus, per nuntium ipsum, iuxta formam nostram, quam sub bulla nostra dirigimus, conferendum. Ne autem ex gratia quam tibi et Ecclesie Rauennatensi, causa necessitatis, impendimus, antiqua consuetudo uacillet et in te, quod absit! exceptionem inueniat, quod in predecessoribus tuis generaliter dicitur hactenus obseruatum, fraternitati tue, per apostolica scripta, mandamus atque precipimus quatenus, usque ad  annum post susceptionem pallii nostro te conspectui representes, ut, quod de fidelitate apostolice sedi seruanda, in presentia nuntii nostri, firmaueris, iuramento profitearis apud sedem apostolicam uiua uoce. Tu ergo taliter eidem Ecclesie preesse studeas et prodesse, quod, per tue sollicitudinis studium, tam in spiritualibus quam temporalibus, auctore Deo, suscipiat incrementum.

Datum Laterani, uI Idus Martii.

Scriptum est, in eumdem fere modum, suffraganeis Ecclesie Rauennatensis, usque uiua uoce. Monemus igitur uniuersitatem uestram et exhortamur attentius, et per apostolica scripta mandamus quatenus eidem archiepiscopo, tanquam metropolitano uestro,  debitam exhibeatis reuerentiam et honorem et taliter assistatis eidem, quod et ipse in uobis experiatur fraterne deuotionis affectum, et uos sentiatis in eo paterne uiscera pietatis.

Datum, ut supra.

Scriptum est in eumdem fere modum, capitulo et  uniuerso clero Ecclesie Rauennatensis, usque reuerentiam et honorem et salubria monita et mandata ipsius recipiatis humiliter et inuiolabiliter obseruetis.

Datum, ut supra.

In eumdem modum, potestati et populo Rauennatensi.



uII  . MAGISTRO SIMONI DE MELUN, CANONICO HERFODENSI. Filii duorum compatrum non possunt iungi per matrimonium. 

Tua nos duxit discretio consulendos, an natus ante compaternitatem, filiolam patris sui uel matris  procedente tempore sibi  possit matrimonialiter copulare, et, si cum ea contraxerit et pluribus annis simul PERMANSERIT  , an postea debeat separari. Quesiuisti, etiam, an conscii talis matrimonii teneantur illud in publico accusare. Super quo discretioni tue taliter duximus respondendum: quod huiusmodi persone, matrimonium non possunt contrahere; et, si contraxerint, de rigore iuris  possunt ab inuicem separari: et qui contractum sciuerint debent illud Ecclesie nuntiare.

Datum Laterani, Xu Kal. Aprilis.



uIII. PRAENESTINO EPISCOPO, APOSTOLICAE SEDIS LEGATO  . Mandat ei ut archiepiscopum Magdeburgensem absoluat ad cautelam. 


Per tuas nobis litteras intimasti quod, cum N.  Magdeburgensem archiepiscopum ad tuam presentiam euocasses, ipse per nuntium suum proprii corporis infirmitatem allegans, se a labore itineris excusauit et iterum euocatus hostilitatis impedimenta pretendit, et sic nec primo nec secundo ad te uocatus accessit. Tu uero ipsius honori uolens  et honestati deferre, ut apud Corbeiam, que non multum distabat, tibi occurreret per tuas ei litteras mandauisti. Cumque spe de ipsius aduentu concepta, Corbeiam accessisses, ipse, sicut semel et iterum, sic tertio etiam in tua noluit presentia comparere. Propter quod in eum, utpote contumacem, excommunicationis sententiam promulgasti, quam ipse nullatenus obseruauit. uerum archiepiscopus idem per suas nobis litteras intimauit quod, cum propter predictas causas se semel et iterum excusasset, et tu ei tandem ut Corbeiam accederet mandauisses, quia locus ipse ad iurisdictionem hostium pertinebat uel saltem hostes erant potentiores in eo, non ex contumacia, sed necessitate potius, uidelicet causa metus, ad te illuc accedere non est ausus. Et  licet tuas ei postmodum litteras direxisses, ipse tamen priusquam litteras aperire, Magdeburgensibus clericis conuocatis, ad sedem apostolicam appellauit et postmodum, ut tuo deferret honori, litteras ipsas legit. Cum igitur nobis de excommunicatione constiterit, sed utrum appellatio precessisset, aut etiam utrum legitima fuisset non constet; cum et apostolica sedes tales absoluere consueuerit ad cautelam: uolentes tam tibi quam ipsi deferre, fraternitati tue per apostolica scripta mandamus quatenus uel per te ipsum, si archiepiscopus secure tuo se poterit conspectui presentare, uel per nuntium prouidum et discretum, ab eo quod mandatis nostris, super eis pro quibus excommunicatus est, pareat, iuratoriam recipiens cautionem, beneficium ei absolutionis  impendas; ita tamen quod, si post appellationem ad nos legitime interpositam aut etiam alias minus iuste, quod tamen uix credimus, excommunicatum eum fuisse constiterit, mandatum ipsi non fiat, cum nolimus eum occasione huiusmodi pregrauare; alioquin super faciendo mandato nostre exspectetur beneplacitum uoluntatis.

Datum Laterani, XII Kal. Aprilis.



IX  . WALTERO, PRAEPOSITO S. PETRI DE MONTE SERENO, EIUSQUE FRATRIBUS, TAM PRAESENTIBUS QUAM FUTURIS, REGULAREM uITAM PROFESSIS. De confirmatione priuilegiorum. 


Religiosam uitam eligentibus, etc., usque ea propter, dilecti in Domino filii, uestris et dilecti filii nobilis uiri . . . marchionis orientalis, precibus inclinati, ecclesiam B. Petri de Monte-Sereno, in qua diuino mancipati istis obsequio ad exemplar felicis recordationis Honorii pape, predecessoris nostri, in ius et proprietatem Ecclesie Romane recipimus et presentis scripti priuilegio communimus. In primis  siquidem statuentes ut ordo canonicus, qui secundum Deum et beati Augustini regulam in eodem loco institutus esse dignoscitur, perpetuis ibidem temporibus inuiolabiter obseruetur. Preterea quascunque possessiones, quecunque bona inclyte recordationis Corradus marchio, fundator eiusdem ecclesie, et Otto, Theodoricus et Dedo marchiones, eius filii, eidem ecclesie contulerunt, cum ceteris que inpresentiarum rationabiliter possidet, aut in futurum concessione pontificum, etc., in quibus hec propriis duximus exprimenda uocabulis. Locum ipsum in qua prefata ecclesia sita est cum omnibus pertinentiis suis, ecclesias in Turbech, in Oimstrowe, in Utbirch, in Numech. Lubechun, Welpered, Wiltu, in Wilzum et Sconowe, uineas et  molendinum in Witin. uillas in Halez, Nobedis, Papedorp, Siliistorp, Braucoruius, Welpede, Wiltuim, Sconowe, Wilcium, Colzouue, Colhire, Rohdenbor, Pauendorp, Cordeneuuim, Grabuwim [apog. Conti addit. Mithewiz.] et Sorduwim  , cum omnibus pertinentiis suis, ius parochiale in tredecim uillis, sicut bone memorie Docherus, Magdeburgensis archiepiscopus  , ueteri capelle uestre, que sita est in aquilonali parte maioris Ecclesie, pia liberalitate concessit, statuens ut habitatores uillarum ipsarum in eadem capella baptisma et sepulturam acciperent, et prepositus uester, qui pro tempore fuerit, ipsius capelle curam haberet, ita tamen ut unus canonicorum de auctoritate  prepositi predicaret populum, pueros baptizaret, uisitaret infirmos, mortuos sepeliret et alia que ad ius parochiale pertinent exerceret. Cuius concessionem quatuor successores ipsius postmodum confirmarunt. Cum autem generale interdictum terre fuerit, liceat uobis, exclusis excommunicatis et interdictis, clausis ianuis, non pulsatis campanis, submissa uoce diuinum officium celebrare. Chrisma uero, oleum sanctum, etc., a diecesano  accipietis episcopo, siquidem gratiam, etc. Alioquin liceat uobis catholicum quem malueritis, etc. Sepulturam quoque, etc. Salua, etc. Baptismus autem tam in ecclesia Sancti Petri quam in capella predicta, sicut a quadraginta annis hactenus sine contradictione cuiuslibet celebratus est, ita de cetero celebretur. Obeunte uero te, filii preposite, etc. Ad hec, presenti priuilegio prohibemus ne, contra id quod fuit ab ecclesie uestre fundatore statutum et ab eiusdem ecclesie fundatione seruatum, aduocatia eius in feudum cuiquam conferatur. Decernimus, ergo, etc., salua sedis apostolice auctoritate, et in parochialibus ecclesiis quas habetis diecesani episcopi canonica iustitia. Ad indicium autem huius percepte a sede apostolica libertatis,  bisantium auri, uel feronem argenti, nobis nostrisque successoribus annis singulis persoluatis. Si quis igitur, etc., usque in finem.

Datum Laterani, per manum Blasii, sancte Romane Ecclesie subdiaconi et notarii, XII Kal. Aprilis, Indict. u.



X. PRAEPOSITO ET CONuENTUI MONTIS SERENI. Indulgetur eis ut carnes comedere possint  . 

Exposuisti nobis, fili preposite, in nostra presentia constitutus, quod, cum Ecclesia uestra sit in excelsi montis cacumine constituta et distet non modicum a locis illis in quibus piscium consueuit  abundantia inueniri, non potest uobis congrue in esu piscium prouideri. Propter quod humiliter postulabas a nobis, ut uobis infra septa Ecclesie uestre uescendi carnibus licentiam preberemus, cum et necessitas postulet et utilitas hoc requirat, quia sufficientiam piscium absque magnis expensis habere nequitis et abstinere tam a piscibus quam a carnibus grauissimum reputatis. Nos igitur ex hoc deuotionem uestram in Domino commendantes, quod sine speciali licentia nostra consuetudinem Ecclesie uestre infringere noluistis, presenti uobis pagina taliter respondemus, quod, cum Regula beati Augustini, quam estis professi, uobis esum carnium non inhibeat sed concedat, uos secundum tenorem  Regule, nisi uoto uos astrinxeritis speciali ab esu carnium penitus abstinere, carnes certis et statutis diebus, dummodo sine scandalo fiat, de nostra licentia comedatis. Sic autem id moderate fieri concedimus, quod et regularis ordo seruetur illesus, et uos hoc uideamini non ad saturitatem, sed ad necessitatem potius postulasse.

Datum Laterani, XI Kal. Aprilis.



XI. SENONENSI ARCHIEPISCOPO  . Pro absolutione Niuernensis episcopi  . 


Non tam Petro quam petre, etc., pro absolutione Niuernensis episcopi usque ad satisfacere plene uolens, nuntium suum ad sedem apostolicam destinauit, per quem, etc., usque supplicatur. Nos igitur eidem episcopo laborem itineris de consueta sedis apostolice mansuetudine relaxantes, fraternitati tue per apostolica scripta mandamus quatenus, ab eo quod mandatis apostolicis pareat, etc. usque suspendimus ad cautelam.

Datum Laterani, XuII Kal. Aprilis.



XII  . ABBATI SANCTI DIONYSII  ; PRIORI SANCTI MARTINI DE CAMPIS  ; ET I.  MAGISTRO SCHOLARUM AURELIANENSIUM. De recipienda purgatione canonica archidiaconi Carnotensis. 


Cum dilectus filius, P.  tituli Sancti Marcelli presbyter cardinalis, dudum in regno Francie legationis officio fungeretur et Ecclesie Carnotensi, que inter Ecclesias Gallicanas multa consueuerat religione florere, debite uisitationis solatium impendisset, sicut ex scriptis et dictis eius accepimus  domum Dei factam domum negotiationis, et negotiatores assidue uendere in templo Dei columbas, inuenit et uineam Domini Sabaoth, que uuas facere consueuerat, conuersam in amaritudinem uitis aliene germinare labruscas. Sane, inter alia que ibidem sibi reprehensibilia occurrerunt, dilectum filium Henricum, maiorem archidiaconum, de sue dignitatis emptione multisque aliis nec etiam nominandis, didicit publice infamatum. Unde ut saltem de multi que ibi corrigenda erant quoniam in agro illius Ecclesie pro frumento tribulus et spina pro hordeo nascebatur, animaduertisse aliqua uideretur, cum suspensionis duxit sententie supponendum, uenerabili fratri nostro episcopo  et dilectis filiis, abbati de Sarnaio  , et magistro G.  de Duaco  , canonico parisiensi, mandans et in uirtute obedientie districte precipiens, ut ipsam sententiam, cum aliis que statuerat, infra quinque dies post susceptionem litterarum suarum, tam suspenso quam aliis publice intimarent, sicut ex rescripto cardinalis eiusdem perpendimus euidenter. Consequenter uero idem archidiaconus ad presentiam nostram accedens, super imposito sibi crimine Simonie suam nitebatur innocentiam, canonicam super hoc purgationem coram nobis offerens demonstrare, humiliter postulans, purgatione recepta, suspensionis per nos sententiam relaxari, cui subiectus fuerat preter suorum exigentiam meritorum. Nos autem, ut huiusmodi purgatio, si prestita fuerit, debitum consequatur effectum, eam  in partibus uestris satius credimus exhibendam, quatenus ubi malum ortum fuerat, moriatur et auferatur scandalum de cordibus aliorum quos fama uel infamia uerius tanti mali reddiderat tristiores. Cum igitur de prudentia et honestate uestra indubitatam fiduciam habeamus, uices nostras uobis in hac parte duximus committendas, per apostolica scripta mandantes quatenus, nisi post denuntiationem indicende purgationis publice factam in Ecclesia Carnotensi, legitimus contra eum infra uiginti dies apparuerit accusator, uos ei purgationem canonicam indicatis ad minus tertia manu sui ordinis exhibendam; qua prestita et suspensionis sententia relaxata, boni eum testimonii nuntietis,  arctius inhibentes ne quisquam ipsum super hoc deinceps molestare presumat. Si uero indictam sibi purgationem prestare noluerit, uel defecerit forsitan in prestando, aut crimen ipsum rite probatum fuerit contra eum, per uos canonicam excipiat ultionem. Illud autem uos attendere uolumus ac mandamus, ut tales persone ad purgationem huiusmodi admittantur que uicine sint et honeste. Quod si non omnes, etc., duo uestrum. etc.

Datum Laterani, IX Kal. Aprilis.

Scriptum est eisdem, in eumdem modum, pro Ph . . . . . archidiacono Pisciacensi.

Datum, ut supra



XIII. EPISCOPO PRAENESTINO  , APOSTOLICAE SEDIS LEGATO; SANCTI BENEDICTI, CISTERCIENSIS ORDINIS  , ET BELLI-LOCI  , ABBATIBUS, uERDUNENSIS DIeCESEOS. De accusatione contra episcopum Tullensem  . 


 ueniens ad apostolicam sedem dilectus filius, P . . . . maior archidiaconus Tullensis, coram nobis et fratribus nostris, uenerabilem fratrem nostrum, M. Tullensem episcopum, super pluribus criminibus publice ac solemniter accusabat, asserens ipsum esse Simoniacum, dilapidatorem, periurum, que omnia se probaturum instantissime proponebat; et super eis uinculum inscriptionis arripiens, se ad penam  canonicam, si in probando deficeret, obligabat. uerum, quoniam accusare absentem tam leges seculares quam canonica prohibent instituta, libellum accusationis nobis porrectum in eiusdem episcopi absentia nequaquam duximus admittendum. Sane, ne maleficia remaneant impunita et crimina subiectorum clausis uideamur oculis pertransire, qui ea ex officii nostri debito corrigere uolumus et debemus, ipsum archidiaconum ad uos, de quorum discretione  honestateque confidimus, duximus remittendum, per apostolica uobis scripta mandantes quatenus, uocatis partibus, super predictis criminibus, appellatione postposita, causam secundum formam canonum audiatis, in ipso negotio usque ad diffinitiuam sententiam, quam nobis reseruari uolumus, legitime procedentes. Processum autem uestrum cum allegationibus et attestationibus, sub sigillis uestris inclusum nobis fideliter remittere studeatis, partibus competentem terminum assignantes, quo recepturi sententiam nostro se conspectui representent, nullis litteris obstantibus ad harum tenorem, tacito, etc. Quod si non omnes his, etc., tu, frater episcope, cum eorum altero, etc.

Datum Laterani, u Kal. Aprilis.



XIu  . CANONICIS MAGUNTINIS. Electio archiepiscopi Maguntini confirmatur  . 


[Bone memorie C. archiepiscopo Maguntino  , episcopo Sabinensi, uiam uniuerse carnis ingresso,] cum uota uestra se in uaria diuisissent, [quibusdam petentibus uormatiensem episcopum  , quibusdam uero uenerabilem fratrem nostrum, nunc archiepiscopum  uestrum, tunc prepositum Sancti Petri Maguntinensis  , sibi eligentibus in pastorem,] dilectus filius, magister P. scholasticus Maguntinus, cum quibusdam aliis, pro illis qui uormatiensem episcopum postularunt, procurator ad apostolicam sedem accessit, pro aliis uero dilecti filii E. et R. clerici Maguntini uenerunt, quorum alter institutus fuerat procurator. Partibus igitur in nostra presentia constitutis et eis in consistorio nostro diligenter et sufficienter auditis, de fratrum nostrorum consilio uenerabili fratri nostro, [Prenestino episcopo  , apostolice sedis legato, dedimus in mandatis ut, si eumdem episcopum quoad spiritualia uel temporalia recepisse constaret Ecclesiam Maguntinam uel ministrasse in ritualibus  aut in temporalibus in eadem, prout obiectum fuerat, ex aduerso  , postulationem factam de ipso  , sublato cuiuslibet appellationis obstaculo, irritam nuntiaret,] de gratia nostra concedens eidem, ut uormatiensem sibi Ecclesiam retineret. Nam de iure communi, quia preter auctoritatem nostram transire presumpsit, utraque fuerat spoliandus, ut et ea careret quam concupiuit auare, ac ea quam superbe despexit. Quod si parere contemneret, utraque ipsum Ecclesia denuntiaret auctoritate nostra priuatum. [Deinde inquireret de electione ipsius archiepiscopi diligentius  ueritatem; et, si ei de ui quam ipse et sui metuebant constaret, eo non obstante quod post  appellationem ad nos interpositam in ipsius fuerat electione processum, cum alii qui appellationi ad nos interposite non duxerant deferendum  uti contra ipsum hac exceptione non possent, quoniam frustra legis auxilium inuocat qui committit in legem:  electionem archiepiscopi, dummodo nichil obstaret de canonicis institutis, sublato appellationis obstaculo  confirmaret]. Quod si nec recepisse prefatam Ecclesiam quoad spiritualia uel temporalia nec in spiritualibus uel temporalibus  ministrasse constaret episcopum memoratum, idem legatus audiret que super postulatione ipsius et electione archiepiscopi proponerentur hinc inde, testes utrinque reciperet et eorum depositionibus publicatis, usque ad calculum sententie diffinitiue procedens, gesta omnia sub sigillo suo ad nostram presentiam destinaret, statuens partibus terminum competentem quo apostolico se conspectui presentarent, sententiam recepturi. [Licet autem essent notoria que fuerant contra dictum uormatiensem episcopum et eius fautores obiecta, predictus tamen legatus ad maiorem cautelam multos et magnos testes recepit ex ipsius archiepiscopi parte productos, qui super predictis deposuere iurati. Unde, ipse, iuxta tenorem mandati nostri procedens,  postulationem factam de uormatiensi cassauit et electionem archiepiscopi memorati curauit auctoritate apostolica confirmare, ipsumque ordinauit in presbyterum et tandem in archiepiscopum consecrauit]. Ipse autem humiliter ad presentiam nostram accedens, suppliciter postulauit ut pallium sibi, uidelicet insigne pontificalis officii, de consueta sedis apostolice beneuolentia conferremus. uerum quidam simplex nuntius, ab aduersariis eius ad sedem apostolicam destinatus, ex eorum parte apertas nobis cum pendente sigillo litteras presentauit, per quas iidem significabant canonici quod predictus legatus corruptus pecunia iniquam sententiam protulisset. Addebant etiam quod Maguntini  ciues pariter iurauerunt, quod eum nunquam haberent episcopum et quod uniuersi clerici, paucis exceptis, suo fauebant electo. Cum autem super his cepissemus deliberare cum fratribus nostris, electioni eiusdem archiepiscopi duo uidebantur obstare: uidelicet quod a paucissimis et post interpositam a se ipso appellationem uidebatur electus. Nam cum postulatio uormatiensis episcopi fuerit precedentis appellationis ratione cassata, archiepiscopi electio debebat etiam ex eadem causa cassari. Sed e contra, sicut superius est expressum, qui in appellationem deliquerant, appellationem contra eumdem archiepiscopum non poterant allegare. Poterat quoque dici, quod, etsi post appellationem, non tamen contra formam appellationis  fuisset electus archiepiscopus sepedictus, cum appellauerit in hac forma, ne canonici Maguntie residentes sine ipso ac sociis suis haberent in electione processum. Nec nocet quod posset ex altera parte replicari quia nec ipse et socii sui debuerant procedere sine ipsis; quia ipsi appellationem ad nos interpositam contemnendo reddiderant se indignos, et abusi fuerant iure suo. Unde cum in Lateranensi concilio de his qui quasdam personas inhibitas eligunt sit statutum, ut eligendi tunc potestate priuatos et ab ecclesiasticis beneficiis triennio nouerint se suspensos, illis pro longe maiori delicto, tanquam indignis, ab electionis potestate cadentibus, penes eumdem ac socios suos tantum ius remanserat eligendi. Quare si multo  pauciores in ipsum quam conuenerint conuenissent, intelligendum est tamen quod omnes qui tunc eligere poterant, elegerunt eumdem. [Contra legati uero processum hoc facere uidebatur, quod dicebatur in loco suspecto etc. non citatis uormatiensi episcopo et eius fautoribus processisse. Porro, iuxta canonicas sanctiones, excessus notorius examinatione non indiget, et pro his que a iudice sunt acta presumitur quod omnia rite fuerint celebrata; quamuis et quod citati non fuerint non posset de facili comprobari, quia negantis factum secundum rerum naturam nulla esse probatio perhibetur  ; cum etsi quilibet de se posset asserere quod ad eum citatio minime peruenisset, singuli tamen uestrum essent in suo testimonio singulares. Ad ipsum quoque  legatum secure, si uoluissent, potuissent procuratorem idoneum destinare,] sicut et nuntium destinarunt, quemadmodum ex ipsorum ad nos directis litteris comprobatur, qui secure ad eumdem legatum accessit, et ad propria remeauit, cum et ipse legatus paratus fuerit securitatem omnimodam prouidere. Nec obest quod idem nuntius dicitur appellasse, cum appellationi renuntiauerit et in commissione nostra, quam pars reportauit utraque, obstaculum fuisset appellationis amotum. Sed nec apparebat etiam qui contra factum legati quidquam posset obiicere ac probare, cum non procurator sufficiens, sed simplex ad nos contra predictum archiepiscopum fuisset nuntius destinatus.  Preterea si appareret etiam, non esset aliquatenus audiendus, cum aduersarii eius per presumptionem, contemptum et blasphemiam, audientia nostra reddiderint se indignos. Presumptio enim fuit, quod uirum pastorali preditum dignitate, alteri Ecclesie spirituali coniugio copulatum, preter auctoritatem nostram, contra formam canonicam non solum eligere, sed recipere presumpserunt. Contemptus accessit ex eo quod, postquam procurator eorum nostra litteras reportauit, in quibus mandabatur expresse quod si uormatiensis episcopus Maguntinam Ecclesiam, quoad spiritualia uel temporalia  recepisset uel in spiritualibus aut temporalibus ministrasset in ea, ipsius postulatio cassaretur et eisdem non ueniret in dubium, sed potius manifeste constaret quod uormatiensis temporalia saltem receperat et ministrarat in eis, ipsi postmodum tanquam electo suo, sicut ex litteris ipsorum apparet, in quibus eum suum electum nominant et ei se asserunt unanimi consensu fauere, temere paruerunt, et consenserunt in ipsum, spirituale cum eo adulterium perpetrantes, cum et per nuntium ad nos ultimo destinatum electionem ipsius in publico consistorio postulauerint confirmari. Blasphemia uero in eo fuerat subsecuta, quod ponentes in celum os suum, legatum nostrum qui fungebatur in illis partibus uice nostra et qui prius etiam quam  assumeretur ad officium pastorale, multe religionis exstiterat, utpote qui in Cisterciensi ordine fuerat primo abbas, quantum in eis exstitit infamantes, eum corruptum fuisse pecunia sunt mentiti. [Nos igitur, etsi propter auctoritatem iudiciariam presumamus pro his que acta sunt a legato, illi tamen plus innitimur rationi, quod aduersarii archiepiscopi ex tribus causis predictis se usque adeo reddiderunt indignos, quod contra eum non debebant audiri. Unde quod de ipso factum fuerat non, poterat impediri per eos. Quin etiam si electores eiusdem pariter deliquissent, ut se reddidissent indignos, ad nos deuoluta fuisset hac uice ordinatio Ecclesie Maguntinensis. Quare dictum archiepiscopum sine iuris iniuria potuissemus eidem Ecclesie preficere  in pastorem, presertim cum per legatum apostolice sedis fuisset in Maguntinum episcopum consecratus  . Super his ergo cum fratribus nostris habito diligenti tractatu, de ipsorum consilio cassationem postulationis facte de uormatiensi episcopo ratam habemus et electionem archiepiscopi memorati] auctoritate apostolica duximus confirmandam; et ne quid ad exsecutionem archiepiscopalis officii sibi desit, pallium, uidelicet insigne plenitudinis pontificalis officii, ipsi duximus concedendum. Licet autem ex eo quod Ecclesia Maguntina filia est sedis apostolice specialis et in eius semper deuotione permansit, de ipsius non turbari turbatione minime ualeamus, quia tamen exigente iustitia, in qua  sumus singulis debitores, super hoc aliud non potuimus diffinire, uniuersitatem uestram monemus, exhortamur attentius atque per apostolica uobis scripta mandamus, et in uirtute obedientie districte precipimus quatenus eidem archiepiscopo debitam exhibeatis reuerentiam et honorem et ei, tanquam patri et pastori uestro, deuote ac reuerenter intendere procuretis. Alioquin, noueritis nos sepedicto legato et uenerabili fratri nostro Hildesemensi episcopo  et dilecto filio preposito Bonnensi per apostolica scripta mandasse ut uos ad id, monitione premissa, per excommunicationis sententiam et, si  necesse fuerit, per subtractionem beneficiorum uestrorum, appellatione remota, compellant. Quod si nec sic, quod non credimus, mandatis nostris uolueritis obedire, depositionis sententiam poteritis non immerito formidare. Sane si uel legatus noster errasset in hoc, uel nos etiam errassemus, debueratis tamen honori matris uestre humiliter et deuote deferre, nec sic quod foret eius opprobrium reuelare, cum ex diuine pagine didiceritis lectione, quod Cham maledictionem incurrit, quia patris pudenda non texit. Multo magis ergo in eo nobis parere debetis, in quo secundum conscientiam nostram, teste Deo, iuste nos credimus iudicasse. uolumus etiam et discretioni uestre precipiendo mandamus quatenus uormatiensem episcopum moneatis ut,  Ecclesia Maguntina dimissa, uormatiensi Ecclesia sit contentus, cui est adhuc spiritualis coniugii uinculo alligatus; alioquin denuntietis eum illa etiam auctoritate nostra priuatum, et, si necesse fuerit, excommunicationis eum sententia feriatis et excommunicatum singulis diebus Dominicis et festiuis, pulsatis campanis et candelis accensis, publice nuntietis et mandetis ab omnibus arctius euitari. Quod si nec sic recesserit ab Ecclesia Maguntina, a nobis se nouerit deponendum. Preterea nobilem uirum Philippum, ducem Sueuie, moneatis, ut se predicto archiepiscopo non opponat, quo minus Maguntinam Ecclesiam tam in spiritualibus quam temporalibus salubriter ualeat gubernare. Alioquin, cum nullus  imperator, nullus princeps episcoporum translationi se unquam presumpserit immiscere: Nos ecclesiasticam libertatem in hoc, et sedis apostolice dignitatem que a predecessoribus nostris ad nos hactenus emanauit et a nobis ad successores nostros in finem seculi, fauente Domino, protendetur, nullatenus pateremur infringi, quin pro ea potius, si necesse foret, animam poneremus.

Datum Laterani, X Kal. Aprilis.

Scriptum est super hoc dicto legato, Hildesemensi episcopo et preposito Bonnensi.



Xu  . SIFFRIDO ARCHIEPISCOPO MAGUNTINO, ETC. 

In eumdem fere modum, usque cassationem postulationis  facte de uormatiensi episcopo ratam  habemus et electionem tuam auctoritate apostolica confirmamus et presentis scripti pagina communimus. Et ne quid ad exsecutionem archiepiscopalis officii tibi desit, pallium, uidelicet insigne plenitudinis pontificalis officii, fraternitati tue duximus concedendum. Nulli ergo, etc. confirmationis, etc.

Datum Laterani, XII Kal. Aprilis.



XuI. CABILONENSI EPISCOPO  ET ABBATI CISTERCIENSI  . De absolutione abbatis Sancti Sequani, de uoto transfretandi in terram sanctam. 

Significantibus filiis dilectis, G. priore et conuentu Sancti Sequani, ad nostram noueritis audientiam  peruenisse quod abbas  eorum, de quo spem certam conceperant quod ruinas monasterii resarciret, signum crucis de manibus dilecti filii nostri, P. tituli Sancti Marcelli presbyteri cardinalis  , tunc apostolice sedis legati, suscepit et proposuit transfretare. Unde, quia ex eius absentia paupertatem rerum temporalium, dissolutionem ordinis et edificiorum ruinam, dicti prior et monachi metuebant, postularunt a nobis ut uel eum absolueremus a uoto peregrinationis emisso, uel faceremus illud in aliud commutari. Quare monasterio ipsi uolentes paterna sollicitudine prouidere, discretioni uestre per apostolica scripta mandamus quatenus, cum ex defectu senilis etatis idem abbas asseratur impotens  ad eundum, ipsum auctoritate nostra suffulti a uoto huiusmodi absoluatis, sic tamen, ut iuxta uestre discretionis arbitrium et sui monasterii facultates, subuentionem idoneam dirigat in subsidium terre sancte, ac uacet deuotius operibus pietatis et feruentius ad obseruantiam ordinis et monasterii sui restaurationem intendat.

Datum Laterani, u Idus Aprilis.



XuII  . CAPITULO RAGUSINO Datur facultas eligendi alium archiepiscopum propter diutinam absentiam archiepiscopi  . 

[Qualiter archiepiscopus uester temeritate propria recesserit ab Ecclesia Ragusina, nec iam ultra quadriennium  exspectatus redierit et per litteras nostras   etiam reuocatus], uestra uniuersitas plene nouit, cum sepius apud nos super hoc deposueritis de ipso querelas et uobis concedi postulaueritis licentiam eligendi. Nos autem exspectantes diutius duximus exspectandum si forte reuerteretur ad cor, et ad Ecclesiam suam quam taliter reliquerat, remearet. Nolentes igitur quod diutius Ecclesia ipsa pastoris maneat solatio destituta, [discretioni uestre per apostolica scripta mandamus atque precipimus quatenus, nisi forsitan iam redierit, uos, post mensem a receptione presentium, personam uobis idoneam in archiepiscopum eligatis] et electionem uestram nobis curetis quam citius presentare

Datum Laterani.



XuIII  . REGI HUNGARORUM ILLUSTRI. Hortatur regem ad deuotionem apostolice sedis. 


Scientes serenitatem regiam in deuotione sedis apostolice solidatam, de ipsius prosperitate gaudemus et felices successus ipsius proprios reputamus. Unde cum nobis per dilectum filium N. nuntium suum, intimasset sollicitudo regalis, quod terram Meganipani ad suum dominium reuocasset, gauisi sumus in Domino et ei qui dispersa congregat et congregata conseruat gratiarum exsoluimus actiones. Credimus autem serenitatem regiam meminisse qualiter, etsi olim ad instantiam eiusdem Meganipani, disposuerimus legatum nostrum mittere in Seruiam, tandem tamen, uoluntate tua plenius  intellecta, a proposito desistentes magnificentie tue duximus deferendum. [Monemus igitur magnificentiam tuam et exhortamur in Domino quatenus, sicut nos tibi et regno tuo in hac parte detulimus, sic celsitudo regalis curet nobis et apostolice sedi deferre, institutiones Ecclesie Romane in terra ipsa seruari precipiens et eam plenius ad obedientiam nostram reducens, ut fiat unum ouile et unus pastor, cum hoc ipsum tibi et regno tuo uideatur plurimum expedire.

Datum Laterani.]



XIX. ELECTO CAMERACENSI  . De supplenda negligentia prelatorum. 


Ex parte tua fuit nostris auribus intimatum quod sepe in diecesi Cameracensi contingit, ut dum quempiam de negligentia sua circa debitam Ecclesie  sue prouidentiam, etc., ut in illa que mittitur Metensi archidiacono in regesto quarti anni domini Innocentii usque in finem. Nulli ergo, etc., nostre concessionis, etc.

Datum Laterani, XIu Kal. Aprilis.



XX  . ILLUSTRI REGI ANGLORUM. Inuitatur rex ad opera pietatis. 

In medio duorum hostium positus miser homo, dum caro aduersus spiritum et aduersus carnem spiritus concupiscit, dum corpus quod corrumpitur aggrauat animam, uix potest in carne carnis sordes exuere, et cum corruptibili non corrumpi; cum sepe Dalila preualeat in Samsonem et capiatur in  amplexu uirginis etiam unicornis. Sane, nulla pestis efficacior ad nocendum quam familiaris inimicus [BeT. Consol. philos. lib. III, pros. 5.], quoniam inimici hominis domestici eius , quibus tanto minus resistitur quanto difficilius euitantur. Quis autem pugnam huiusmodi leuem putet, quis eam ualeat euitare, cum Apostolus etiam de se dicat: uideo aliam legem in membris meis, repugnantem legi mentis mee, et captiuantem me in lege peccati, que est in membris mei , nisi qui eius exemplo castigauerit corpus suum et in seruitutem redegerit, ut caro spiritui et sensualitas rationi seruiat? Non enim in hoc conflictu finis est equanimiter exspectandus, aut tanquam tutius medium eligendum, ut uel neutri faueatur omnino uel  uterque pariter foueatur: sed iuuandus est spiritus et caro contra subiuganda. uerum dum caro spiritum uel spiritus carnem culpat, imo, ut rectius dicamus, impugnat, nemo uiuit absque peccato; quoniam si dixerimus quia peccatum non habemus, ipsi nos seducimus, et ueritas in nobis non est. Et quia non tantum lusisse in culpa est, sed non incidere quoque ludum, ad lamentum est penitentie recurrendum, ut sordes criminum confitentes abluantur lacrymis et puluis cogitationum penitentis suspiriis exsuffletur, fiatque maius gaudium angelis Dei super uno peccatore penitentiam agente quam super nonaginta nouem iustis, qui noscuntur penitentia non egere: gaudemus autem et tui propositi  puritatem in Domino commendamus, quod, sicut uenerabilis frater noster Cantuariensis archiepiscopus  nobis intimare curauit, serenitas regia que prediximus diligenter attendens, ei peccata  sua, que ab etate ineunte commisit, humiliter est confessa et iuxta consilium eius Deo satisfacere repromisit. Idem autem archiepiscopus saluti tue cupiens prouidere, inter alia tibi diligenter consuluit ac prudenter iniunxit ut centum milites dirigas in subsidium terre sancte, in obsequio Crucifixi per annum integrum moraturos, et monasterium construas in quo conuentus fratrum Cisterciensis ordinis statuatur. Monemus igitur serenitatem regiam et exhortamur in Domino quatenus posteriorum oblitus ad anteriora iugiter te intendas nec retrorsum respicias, sed de cetero uaces operibus pietatis, et sic satisfacias de commissis, ut caueas cautius committenda. Speramus enim quod, si te in operibus exercueris pietatis et feceris que sunt  placita coram Deo, prosperabitur regnum tuum, et honor regius temporaliter etiam recipiet incrementum. Nos autem de misericordia Dei omnipotentis et beatorum apostolorum Petri et Pauli auctoritate confisi, concedimus ut satisfactionis effectus tibi ab archiepiscopo eodem iniunctus et sponte a tua deuotione susceptus, in remissionem tibi proficiat peccatorum, etc.

Datum Laterani, uI Kal. Aprilis.



XXI. G. FRATRI MILITIAE TEMPLI, FAMILIARI NOSTRO ET NOBILI uIRO, LUG. ET M. DE POTENTIA, MAGISTRIS CAMERARIIS APULIAE ET TERRAE LABORIS ET DUCATUS AMALPHIAE. Irritantur que a W. de Plear acta sunt. 


Ad nostram noueritis audientiam peruenisse quod W. de Plear [apogr. Conti, Palear], exhausto thesauro regio, ne quid remaneret intactum, terras, possessiones, tenimenta Demanii et Montitii [mortitii], molendina et furnos et macella, et alios redditus, quibus uoluit, pro sua uoluntate concessit, et concessionem suam sigillo regio, quod ipse tenuerat, confirmauit. Preterea, cum a quibusdam Ecclesiis, ciuibus et mercatoribus pecuniam mutuo recepisset et extorsisset ab aliis uiolenter, tandem ut lesos utrinque placaret, baiulationes concessit eisdem, et in dispendium regis retorsit quod in  suum et suorum commodum attentarat. Cum igitur tantum regis dispendium nec debeamus nec uelimus equanimiter sustinere, discretioni uestre per apostolica scripta mandamus quatenus et ea que ipse concessit, nonobstante appellatione uel contradictione cuiuscunque, ad regis dominium reuocetis et eos quibus baiulationes commisit eisdem baiulationibus curetis auctoritate apostolica spoliare, nisi forsan uobis per litteras nostras ostendant, quod eis fuerint per apostolicam sedem confirmate.

Datum Laterani, u  Kal. Maii.



XXII. ARCHIEPISCOPIS, EPISCOPIS, ABBATIBUS, PRIORIBUS ET UNIuERSO CLERO, COMITIBUS, BARONIBUS, CIuIBUS ET ALIIS, PER APULIAM ET TERRAM LABORIS ET DUCATUM AMALPHIAE, CONSTITUTIS. Prouidetur gubernationi Apulie et Terre Laboris. 


Ad uestram uolumus audientiam peruenire quod de dilecto filio  G. fratris militie Templi, familiaris nostri, et nobilis uiri Lug. [apogr. Conti, Eug.] et M. de Potentia, legalitate ac prudentia confidentes, constituimus eos magistros camerarios Apulie et Terre Laboris, et iustitiariatus officium in domanio totius Apulie et Terre Laboris et ducatus Amalphie, ipsis committimus exsequendum. Monemus igitur uniuersitatem uestram et exhortamur attentius, et per apostolica uobis scripta mandamus  atque precepimus, quatenus eis de omnibus preteritis et presentibus et futuris, que ad magisterium Camerariatus pertinent, intendatis et de his que in domanio regis ad iustitiariam spectare noscuntur, curetis eisdem ad mandatum nostrum et regis honorem et regni profectum humiliter respondere.

Datum Anagnie, X Kal. Maii.



XXIII  . WIGORNIENSI EPISCOPO  . De facultate appellandi sedem apostolicam. 

[Ex parte tua] fuit propositum coram nobis quod, cum inter Anglicos et Wallenses  sint inimicitie  manifeste et ad partes illas Anglicis periculosus sit transitus pro uiarum periculis et guerre, que inter gentes illas frequens esse dignoscitur uel continua, multi de cause sue meritis diffidentes, te aliquando uel tuos auctoritate litterarum nostrarum trahere satagunt ad iudices in Wallia constitutos, ut sic indefensas causas, etiam iustissimas, relinquatis uel compositionem subeatis iniustam pariter et damnosam. Cum igitur causas quas committimus, sic uelimus fine debito terminari, quod neutra partium contra iustitiam aggrauetur, fraternitati tue presenti [pagina taliter respondemus, quod, cum talis excusatio sit honesta, cum  ad presentiam delegatorum iudicum non potest secure uenire citatus, tu uel tui, quoties ad illos iudices  uos euocari contigerit, ad quorum presentiam uobis periculosum est ire, libere poteritis ad sedem apostolicam  appellare, etiamsi in litteris commissionis nostre appellationis fuerit remedium interclusum, nisi iudices ipsi uobis assignent locum idoneum et securum.]

Datum Laterani, X  Kal. Maii, pontificatus nostri anno quinto.



XXIu  . EIDEM. Interdum non esse deferendum appellationibus. (Laterani, uIII Kal. Maii.

Licet appellationis obstaculum ad remedium inuentum fuerit oppressorum, multi tamen oppressis indulto beneficio abutentes, illud in clypeum inique  defensionis assumunt, ut et correctionem ualeant effugere prelatorum et liberius que religionem non sapiunt exercere. Ad audientiam siquidem nostram, te significante, peruenit, quod, cum ad abbatias et alias domos conuentuales tue dieceseos, iuxta quod officii tui sollicitudo deposcit, uisitaturus accedis, ut errata corrigas, edificanda edifices et destruenda destruas, abbates, priores, seu alii locorum eorumdem rectores, ut canonicam correctionem euitent, appellationis obstaculum interponunt ac sic tuum conantur propositum impedire, ut neque de intrinseca uel extrinseca correctione locorum ipsorum aliquid ualeas ordinare. uolentes  igitur et fraternitati tue deferre et presumptionibus occurrere malignantium, deuotioni tue auctoritate presentium indulgemus ut, quoties te ad Ecclesias conuentuales diecesana tibi lege subiectas, necessitas uel utilitas traxerit, nonobstante appellationis obiectu, si qua interposita fuerit in elusionem ecclesiastice discipline, libere, de prudentium et religiosorum consilio, in eis corrigenda corrigas et statuas que secundum Deum fuerint statuenda.

Datum Laterani, uIII Kal. Maii.



XXu. DECANO  ET CAPITULO CATALAUNENSI. De electione episcopi Catalaunensis.

Cum nuper Ecclesia uestra pastoris foret regimine destituta  , uos conuenientes in unum, super electione  habuistis pontificis substituendi tractatum. Sed intelligentes quod uestra uota erant diuisa, licet aliquos duxeritis nominandos, ad electionem tamen nullatenus processistis, et ad sedem curastis potius apostolicam appellare. Cum ergo dilecti filii, R. archidiaconus et G. canonicus uester ex una parte ad nostram presentiam accessissent, postulabant a nobis dilectum filium Willelmum de Iouis-uilla, Ecclesie uestre canonicum, in episcopum sibi dari. uerum, dilectus filius decanus Meldensis  , qui pro parte altera missus fuerat procurator, licet proponeret dilectum filium, I. [Apogr. Conti, T.] maiorem archidiaconum Ecclesie, a parte pro qua uenerat postulatum, petiit tamen ex aduerso electionis uobis licentiam non auferri, sed remitti potius utramque  partem ad Ecclesiam memoratam, ut illic uobis personam eligeretis idoneam in pastorem. Nolentes igitur uos eligendi potestate priuari et partes ad propria remittentes, uniuersitati uestre per apostolica scripta mandamus districte precipimusque quatenus infra mensem post presentationem litterarum istarum, personam idoneam de gremio eiusdem Ecclesie, si talis in ea poterit reperiri, uobis canonice in episcopum eligatis, et si electio facta fuerit in concordia, ipsam uenerabili fratri nostro, W. Remensi archiepiscopo Sancte Sabine presbytero cardinali  , apostolice sedis legato, representare curetis; quam si canonice factam repererit et de  persona idonea celebratam, per eum mandauimus confirmandam et electum in episcopum consecrandum. Quod si forsan non poteritis conuenire, sed plures duxeritis eligendos, eidem archiepiscopo et uenerabili fratri nostro episcopo Parisiensi et dilecto filio primicerio Metensi dedimus in mandatis, ut, omni gratia et timore postpositis, examinatis prudenter et studiis eligentium et meritis electorum, quem magis utilem Ecclesie uiderint, electionem ipsius, dummodo canonica reperiatur, nullius contradictione uel appellatione obstante, confirment, reducentes in irritum, si quid ante susceptionem presentium litterarum inuenerint attentatum; alioquin utraque electione cassata, personam uobis idoneam, sublato appellationis obstaculo, in episcopum assignare  procurent, ut uos ipsi tanquam episcopo uestro debitam exhibeatis reuerentiam et honorem, monitione premissa, per censuram ecclesiasticam, appellatione postposita, compellentes; si uero non omnes his exsequendis ualuerint aut uoluerint interesse, uel etiam conuenire, predictus Parisiensis episcopus, cum eorum altero, ea nichilominus exsequatur.

Datum Laterani, uIII Kal. Maii.



XXuI  . PATRIARCHIS, ARCHIEPISCOPIS, EPISCOPIS, ABBATIBUS, PRIORIBUS, ET UNIuERSO CLERO IN TRANSMARINIS PARTIBUS CONSTITUTIS. De legatis destinatis in terram sanctam  . 

 Si sub potenti manu Domini humiliasset se populus Christianus nec presumpsisset contra stimulum calcitrare, sed flagellum, quod ex iusto iudicantis iudicio sue uidebat imminere ceruici, suis criminibus imputasset, ascendisset ad Dominum forsitan clamor noster, et ipse qui miserator et misericors est, tristitiam nostram in gaudium conuertisset. uerum quia omnes declinauimus, simul inutiles facti sumus, nec est qui faciat bonum etiam usque ad unum, nec placatus est hactenus Dominus nec pepercit, sed usque nunc manus eius mansit ad flagellum extenta. Sane, si dissimulasset populus cismarinus crucis iniuriam et opprobrium Crucifixi, nec se flagellatum in occupatione terre natiuitatis  Dominice credidisset, uos tamen qui et strages uirorum uestrorum et uictrices hostium acies e uicino uidistis, non debuistis profanationem ciuitatis Hierosolymitane, coinquinationem templi Dominici, uincula et captiuitates uestrorum, occisionem gentis nostre ac translationem salutifere crucis, in qua salus mundi pependit, siccis oculis intueri, qui debuerant potius deducere lacrymas per diem et noctem, ut sic saltem Dominum ad misericordiam prouocarent, quatenus cum uos conuersi fuissetis  ad ipsum, et ipse conuerteretur ad uos, et propitius fieret peccatis uestris et uestre dignaretur miserie misereri. [uerum quia nec cismarini nec ultramarini hactenus, sicut debuerant, Dominum placauerunt, quasi frustra predecessores nostri Romani pontifices laborarunt, frustra laborauit etiam populus Christianus, nisi forsan quamplures, etsi Hierusalem terrenam recuperare nequiuerint, celestem tamen, ut credimus, palma [Raynald. per palmam.] martyrii adepti sunt. Cum ergo nos predeeessorum nostrorum uestigiis inherentes, fidelium populos ad subsidium terre sancte duxerimus commonendos, et iam, eo faciente qui actiones nostras aspirando preuenit et prosequitur adiuuando, multi nobiles et potentes de regno Francorum, imo etiam  multa de diuersis partibus multitudo, assumpserint signum crucis, et in subuentionem uestram uiriliter accingantur, ne, quod absit, inanis sit labor eorum, si, zizania inter eos superseminante homine inimico, angelus qui de ipsorum medio colligat omnia scandala non mittatur, dilectis filiis nostris S. tituli Sancte Praxedis, et P. tituli Sancti Marcelli presbyteris cardinalibus, apostolice sedis legatis  , uiris prouidis et discretis, tam in opere quam sermone potentibus, laborem iniunximus peregrinationis, ut uterque uel alter eorum exercitum Domini cum humilitate precedat et eum in concordia foueant, et ad pacem reuocent impacatos.] uerum ne in uacuum nos et ipsos laborare contingat, si ultra maligni populi demereantur merita quod cismarini,  non de suis meritis sed diuina potius miseratione sperantes, obtinere nituntur, uniuersitatem uestram monemus, et exhortamur attentius et per apostolica uobis scripta mandamus quatenus tales uos exhibere curetis et sic commissos uobis populos informetis ad opera pietatis, ut, cum uobis et nobis fuerit Dominus complacatus, exercitui suo uim tribuat et inimicos crucis in eorum tradat manibus et confundat, hereditatem suam heredibus Dei, coheredibus autem Christi restituens, ut inhabitent in ea qui diligunt nomen eius. uolumus etiam et discretioni uestre precipiendo mandamus, ut predictos apostolice sedis legatos sicut personam nostram, imo nos in eis, benigne recipere ac honorifice pertractare  curetis, salubria monita et statuta ipsorum, que per se uel nuntios aut litteras suas duxerint facienda, suscipientes humiliter et inuiolabiliter obseruantes et conuenientes ad uocationem ipsorum; alioquin sententiam quam uterque uel alter eorum tulerit in rebelles, ratam haberi uolumus et inuiolabiliter obseruari. Nos enim eorum utrique legationis officium duximus committendum, ut in terris sue legationi commissis euellant, destruant, disperdant, edificent et plantent, prout queque sollicitudine  sua cognouerint indigere, ac in illis, cum de paganorum manibus fuerint liberati, statum Christianitatis reforment et statuant que secundum Deum et fidem catholicam uiderint statuenda. Ut autem nichil eis desit ex his que ad plenitudinem legationis pertinent exsequenda, plenariam illis concedimus facultatem ut, cum necesse fuerit, uice nostra etiam illa exsequantur que nostro sunt speciali priuilegio reseruata, firmiter inhibentes, ne quis eorum processum, prouocationis obiectu audeat impedire. Quod autem scribimus communiter pro ambobus, specialiter etiam pro utroque mandamus, si forsan non poterint conuenire.

Datum Laterani.



XXuII  . S.  TITULI SANCTAE PRAXEDIS PRESBYTERO CARDINALI, APOSTOLICAE SEDIS LEGATO. Committitur ipsi legatio in Orientem. 


Cum aliquos ex fratribus nostris, exigentibus uariis Ecclesie necessitatibus, ad uarias prouincias destinamus, sic debemus iniuncte illis legationis onus iurisdictione auctoritatis ecclesiastice compensare, ne ipsorum fiat labor inanis, si tenuis eis fuerit collata potestas, cum plerique ipsorum presumant propositum impedire, quos presumptionem suam intellexerint non posse districtionis ecclesiastice gladio pio cohibere. Cum ergo te in ultramarinam prouinciam de fratrum nostrorum consilio, non tam Ecclesie quam totius populi Christiani exigente  necessitate, a nostro latere destinemus, plene legationis officium tue discretioni committimus, ut cum dilecto filio, P.  tituli Sancti Marcelli presbytero cardinale, apostolice sedis legato, quem ad partes destinamus easdem, uel etiam per te solum, euellas, destruas, dissipes, edifices et plantes, iuxta quod quodlibet sollicitudine tua cognoueris indigere. Ut autem nichil tibi desit ex illis que ad plenitudinem legationis pertinet exsequenda, plenariam tibi auctoritate presentium concedimus facultatem, ut, cum necesse fuerit, uice nostra illa etiam exsequaris que nostro sunt speciali priuilegio reseruata, firmiter inhibentes, ne quis processum tuum prouocationis obiectu audeat impedire. Tu ergo tanquam  uir prouidus et discretus, sic deferas apostolice sedis honori, sicut tibi uides ab ipsa deferri, ut et nos consulas in quibus uideris consulendos et plenitudinem auctoritatis nostre requiras in quibus eam cognoueris requirendam, et sic modeste procedas in omnibus et discrete, ut et que agenda sunt agas et  ab illis abstineas a quibus fuerit abstinendum, ac talem te omnibus exhibere procures, ne cui merito possis esse suspectus.

Datum, ut supra.



XXuIII. CAPITULO ANDEGAuENSI. De electione episcopi Andegauensis. 

Cum olim Ecclesia uestra uacasset, et uos de preficiendi uobis pontificis electione tractantes conuenire non potuissetis in unum, quidam uestrum dilectum filium, W.  archidiaconum eiusdem Ecclesie, quidam uero . . . . . . cantorem Sancti Martini Turonensis, sicut dicitur, elegerunt. Cumque uenerabili fratri nostro Octauiano, Ostiensi episcopo, tunc  apostolice sedis legato  , utraque fuisset electio presentata, ipse auditis que fuerant hinc inde proposita, utramque cassauit; sed utraque pars ad nostram duxit audientiam appellandum. uerum cum dilecti filii Robertus, Hugo et Reginaldus, concanonici uestri ex una parte ad nostram presentiam accessissent, postulabant a nobis memoratum archidiaconum in episcopum sibi dari; magister uero Petrus et Bricius, canonici eiusdem Ecclesie, qui pro alia accesserant, ex aduerso petebant uobis electionis licentiam non auferri, sed remitti potius utramque partem ad Ecclesiam memoratam, ut illic uobis eligeretis personam idoneam in pastorem. Nolentes igitur uos eligendi potestate priuare, ipsos ad propria duximus remittendos, per apostolica uobis scripta  districte precipiendo mandantes quatenus infra mensem post susceptionem presentium, personam idoneam canonice uobis in episcopum eligatis, et si electio facta fuerit in concordia, ipsam uenerabili fratri nostro Turonensi archiepiscopo presentetis, qui eam, si canonice factam repererit et de persona idonea celebratam, metropolitica fretus auctoritate confirmet et electum in episcopum non differat consecrare. Quod si forsan non potueritis conuenire, sed plures duxeritis eligendos, noueritis nos uenerabilibus fratribus nostris . . . . . . . Bituricensi  et eidem Turonensi, archiepiscopis et episcopo Lexouiensi  per scripta nostra mandasse ut ipsi, omni gratia et amore postpositis, examinatis prudenter et studiis  eligentium et meritis electorum, si alterutram electionem inuenerint confirmandam, eam, cessante cuiuslibet contradictione et appellatione, confirment; alioquin, utraque cassata, uobis personam idoneam, sublato appellationis obstaculo, in episcopum assignare procurent; uos ut ipsi tanquam episcopo uestro  debitam exhibeatis reuerentiam et honorem, monitione premissa, per censuras ecclesiasticas, appellatione postposita, compellendo.

Datum Laterani, Iu Kal. Maii.

Scriptum est illis, super hoc, addito: Nonobstantibus litteris ad uenerabilem fratrem nostrum, Pictauensem episcopum  et coniudices suos, ab his qui prius uenerant impetratis; quod si non omnes his exsequendis ualueritis aut uolueritis interesse uel etiam conuenire, tu, frater Bituricensis, cum eorum altero, ea nichilominus exequaris.

Datum Laterani, ut supra.



XXIX  . CAPITULO PRAGENSI. De absolutione episcopi Pragensis  . 


[ueniens olim ad apostolicam sedem dilectus filius, A. Pragensis canonicus, contra uenerabilem fratrem nostrum  Pragensem episcopum proposuit coram nobis quod, cum esset filius sacerdotis, in Ecclesiam fuerit Pragensem intrusus et contra eiusdem Ecclesie priuilegium, imperiali ei liberalitate concessum et per sedem apostolicam confirmatum  , hominium dilecto filio, nobili uiro, duci Bohemie prestitisset et regalia recepisset ab eo, sic subiiciens Pragensem Ecclesiam seruituti.] Proposuit etiam quod uxorem euidenter haberet, de qua filios generauit; quod sigillum adulterinum confinxit; quod sit ebriosus, fornicator, publicus histrio,  ita quod quadam uice, cum duobus ioculatoribus contra tres alios histriones certamine inito, enormiter fuit lesus in naso et eo fere, sicut apparet hodie, mutilatus, et unus reliquorum trium ioculatorum, contra quos decertabat, qui ibidem interiit, ab eo creditur interfectus. Ad hoc subiunxit idem A. quod thesauro Ecclesie Pragensis usque ad mille marcas per eum male distracto, consiliariis ipsius ducis usque ad quinquaginta uillas et amplius conferre non timuit, in graue Pragensis Ecclesie detrimentum, et ipsi duci notabile quoddam castrum dedit, quod eidem Ecclesie pietatis  intuitu fuit ab O. quondam Bohemie duce, collatum. [Unde predictum episcopum, ad festum beati Martini proxime tunc futurum  , meminimus nos peremptorie citauisse, sed tandem ad petitionem ipsius, usque ad festum Resurrectionis Dominice tunc primo uenturum, ipsi datas duximus inducias prorogandas  . Idem uero episcopus per nuntios et litteras, ad suam excusationem, uiarum discrimina, consecrationem chrismatis imminentem, et quod filius nobilis uiri Bohemie principis esset per ipsum baptizandus, tunc temporis allegauit. Licet autem excusationes huiusmodi, sicut erant, friuolas estimantes, ipsum reputauerimus contumacem, nec procuratores eius in causa possemus admittere criminali, eis tamen dilectos filios nostros,  G.  Sancti Angeli, et H.  Sancti Eustachii, diaconos cardinales, concessimus auditores, ut, si possent, ipsum aliquatenus excusarent. Cumque predictus A. coram eis repetisset obiecta, ei fuit ex aduerso responsum quod, cum olim super hoc ad uenerabilem fratrem nostrum C. Magdeburgensem archiepiscopum, littere fuerint impetrate, idem A. qui contra episcopum solus agebat, in obiectorum se uidens probatione deficere, depositis uestibus et pedibus nudis, ad pedes eius humiliter se prosternens, ueniam postulauit, et quod aduersus eum calumniose processerat est confessus. Ceterum, cum super hoc stare mandatis eiusdem archiepiscopi iurauisset, ipse precepit eidem sub debito  prestiti iuramenti, ut contra eumdem episcopum de cetero talia proponere non auderet. Nos igitur intellectis, per cardinales eosdem que fuerunt hinc inde proposita, cum nobis ex ipsius A. confessione constaret ipsum iuramentum huiusmodi prestitisse, ac tale recepisse mandatum, super impetitione predicti episcopi silentium ei duximus imponendum; propter contumaciam tamen episcopo citationem et  purgationem, propter infamiam indicentes,] et uenerabili fratri nostro archiepiscopo Salsburgensi [ decano Salsburgensi, delegauit, asserens quod episcopum ipsum ad presentiam suam bis peremptorie citauisset. Unde cum episcopus ad terminum sibi secundo prefixum nec iuisset, nec misisset aliquem responsalem, qui suam saltem absentiam excusaret, delegati predicti, sicut per suas nobis litteras intimarunt, in eum excommunicationis sententiam protulerunt. Sed quoniam episcopus tandem accedens ad eos quod citatio archiepiscopi nullatenus  peruenisset ad eum proprio iuramento firmauit, absolutionis ei beneficium prestiterunt. Deinde, discussa diligentius ueritate, cum nullum depositione dignum de obiectis ei criminibus notorium inuenissent, admiserunt purgationem ipsius, cum uenerabiles fratres nostri, Ratisbonensis  et Hamburgensis episcopi et dilecti filii, C. de Brumen  , B. de Sazau, S. de Cladomb, abbates, eum pariter compurgarent, et ipsum tandem ab obiecta sibi absoluentes infamia, in integritate bone fame restituere curauerunt, et iniunxerunt eidem ut nostro se conspectui presentaret: quod ipse tam celeriter  quam humiliter adimpleuit. Nos igitur laboribus eius pio compatientes affectu, et grauaminibus eius uolentes in posterum precauere, ipsum cum gratie nostre plenitudine ad uos remittimus absolutum, discretioni uestre per apostolica scripta mandantes, quatenus bone fame denuntietis eumdem et ei de cetero sicut patri et pastori uestro debitam exhibeatis reuerentiam et honorem, et si quis eum temere super predictis impetere forte uoluerit, presumptionem eius, monitione premissa, per censuram ecclesiasticam, appellatione postposita, compescatis.

Datum Laterani, III Non. Maii.



XXX  . NOBILI uIRO . . . . COMITI TROPEAE.

 Nobilitati tue, quam hactenus fidelem et deuotam sumus experti, ut in illa que fit comiti Celanensi in regesto quarti anni domini Innocentii.



XXXI. ARCHIEPISCOPO ROTHOMAGENSI  . Ut rebelles regis Anglorum castiget. 

Fraternitatem tuam credimus non latere qualiter carissimo in Christo filio nostro, Ioanni, illustri regi Anglorum, quantum cum Deo potuimus, adesse curauerimus hactenus et deferre, inter ipsas primitias promotionis ipsius ad exaltationem regiam intendentes. Ne igitur credamur mutasse propositum uel aliter quam olim sentiebamus de ipso sentire, nunc etiam ipsum sincere dilectionis brachiis amplexamur,  et in magnificentia sua manutenere uolumus et fouere. Ideo fraternitati tue per apostolica scripta mandamus atque precipimus, quatenus, si qui in Normannia uel aliis partibus cismarinis eidem regi subiectis contra eum presumpserint rebellare et ipsi debitam subtraxerint reuerentiam et honorem, presumptionem eorum auctoritate nostra suffultus, monitione premissa, per censuram ecclesiasticam, appellatione remota, compescas, mandatum apostolicum taliter impleturus, quod et nostram et regiam gratiam ualeas uberius promereri.

Datum Laterani, Non. Martii.

 In eumdem modum scriptum est Cantuarien. archiepiscopo  .



XXXII. A.  SANCTAE ROMANAE ECCLESIAE CARDINALI, uERONENSI EPISCOPO De archidiaconatu ueronensi. 

Cum olim dilectus filius, G.  tituli S. Marie trans Tiberim, presbyter cardinalis, in Lombardie partibus legationis officio fungeretur et ad eius audientiam peruenisset, quod archidiaconatus ueronensis Ecclesie tanto tempore iam uacaret  , quod secundum Lateranensis concilii decreta ad nos eius erat donatio deuoluta, ipse dilectum filium, G. subd. nostrum, canonicum Basilice beati Petri, archidiaconum  ueronensem instituit, et . . . . clericum, de eodem archidiaconatu ipsius nomine inuestiuit, tibi et clericis ueronensibus litteris suis districte precipiens, ut ipsum G. in archidiaconum ueronensem recipere, ac omnia que ad archidiaconatum spectabant ei curaretis in integrum assignare. uos uero credentes uobis super institutione huiusmodi non modicum grauamen inferri, nuntios uestros ad sedem apostolicam destinatos misistis, rationes multiplices proponentes, quare predicti cardinalis institutio facta de archidiacono non teneret. Unde nos inquisitionem totius negotii uenerabili fratri nostro, Ferrariensi episcopo  , et dilectis filiis, abbati de uangadicia, et priori Sancti Saluatoris de Ficarol, duximus committendam, apostolica ipsis auctoritate  mandantes ut attestationes utriusque partis redactas in scriptis sub sigillis suis nostro apostolatui destinarent, prefigentes uobis terminum quo recepturi sententiam ad nostram presentiam ueniretis. Ipsi uero iuxta mandatum nostrum in ipso negotio procedentes, receptas attestationes utriusque partis nostro apostolatui direxerunt; ac tu cum quibusdam clericis ueronensibus, pro ipsius decisione negotii ad nostram presentiam accessisti. Cumque super ipso negotio fuisset coram nobis aliquandiu disceptatum, mediantibus tandem uenerabili fratre nostro Octauiano, episcopo Ostiensi  , et dilectis filiis Petro tituli Sancte Cecilie  et Ioanne tituli  Sancte Prisce  , presbyteris cardinalibus, causa eadem de licentia nostra fuit per arbitrium terminata. uerum ne te uel successores tuos, clerum uel Ecclesiam ueronensem contingat aliquando super hoc indebite molestari, auctoritate presentium districtius inhibemus, ut absque speciali mandato Romani pontificis, quod etiam non sit per suppressionem ueritatis aut expressionem falsitatis elicitum, circa institutionem archidiaconi uel ordinationem archidiaconatus Ecclesie ueronensis nullus omnino procedat, nisi forte ueronensis episcopus et eius capitulum, unanimi consensu, canonice duxerint procedendum. Quod si contra formam huiusmodi cuiuscunque fuerit temeritate processum, nos quod taliter fuerit attentatum decernimus irritum et inane.  Nulli ergo, etc. prohibitionis et constitutionis infringere.

Datum Laterani, uI Idus Maii.



XXXIII  . EIDEM. Aduersus improbas appellationes. 

Tua nobis fraternitas intimauit quod quidam abbates, priores, monachi et alii clerici ueronensis dieceseos, nimis dissolute uiuentes, non uerentur multa turpia perpetrare et lucris illicitis inherere, quibusdam etiam, quod deterius est, maculatis heretica feditate; quorum malitiam detestandam si quando iuxta debitum pastoralis officii exstirpare labores, ut liberius in malitia concepta perdurent,  uocem protinus appellationis emittunt, ut ita, imposito tibi silentio, canis mutus non ualens latrare dicaris et fautor etiam uitiorum. Quare indulgeri tibi suppliciter postulabas ut, non obstante contradictione uel appellatione cuiuslibet, in eis posses talia emendare. Nos igitur tibi tanquam fratri carissimo, quantum iustitia sinit, deferre uolentes, ne huiusmodi pretextu maleficia que publice interest puniri, remaneant impunita, fraternitati tue auctoritate presentium indulgemus quatenus, cum appellationis remedium non ad defensionem iniquitatis, sed ad subsidium innocentie fuerit institutum, si premissi excessus et similes in his qui diecesana  sunt tibi lege subiecti, fuerint manifesti, cum, secundum traditiones canonicas, accusatione non indigeant manifesta, in eos qui talia perpetrarint, prouocationis obice nonobstante, rigorem exercere iudiciarium non omittas. Si uero aduersus aliquos clericorum predictorum, super non manifestis criminibus questio coram te fuerit intentata semoto appellationis diffugio, si qua interposita fuerit in elusionem ecclesiastice discipline, per districtionem ecclesiasticam huiusmodi poteris cercere. Nulli ergo, etc., concessionis, etc.

Datum, ut supra.



XXXIu  . EIDEM. De argumento simili. 


Tua nobis fraternitatis intimauit quod laici ueronensis dieceseos, uiri etiam et femine, nimis dissolute uiuentes, non uerentur queque turpia perpetrare, quibusdam maculatis heretica feditate, nonnullis adulteriis et usuriis, aliorumque criminum generibus uariis et diuersis. Quorum malitiam detestandam si quando iuxta debitum, etc., in eumdem modum ut supra, usque in finem.

Datum ut supra.



XXXu. EIDEM. De questione archidiaconi ueronensis  . 

Cum pro questione archidiaconatus ueronensis  Ecclesie, de quo dilectum filium, G. subdiaconum nostrum, canonicum Basilice beati Petri, inuestierat dilectus filius, G.  tituli Sancte Marie trans Tiberim presbyter cardinalis, cum in Lombardie partibus legationis officio fungeretur, tu et idem G. in nostra nostris super attestationibus essetis presentia constituti, et nobis et fratribus questionis eiusdem, que de mandato nostro fuerunt in Lombardia recepte, fuisset aliquandiu disceptatum, tandem eodem G. omni iuri, quod ex institutione facta per cardinalem predictum et electione per canonicos ueronenses in archidiaconum ueronensem habebat, in manibus uenerabilis fratris nostri Octauiani, Ostiensis episcopi et dilectorum filiorum P.  tituli Sancte  Cecilie, et I.  tituli Sancte Prisce, presbyterorum cardinalium, renuntiante omnino, tu et idem G. eorumdem episcopi et cardinalium de licentia nostra uos arbitrio commisistis; qui, deliberato consilio, dictum G. canonicum ueronensis Ecclesie instituere curauerunt, et ad augmentandos redditus eius in ipsa Ecclesia, tantum dari eidem a te de redditibus episcopalibus preceperunt, unde centum libras ueronenses recipiat annuatim. Nos igitur, quod per predictos episcopum et cardinales, deliberatione prouida, de licentia nostra et communi fratrum nostrorum assensu dignoscitur esse factum ratum habentes, eorum arbitrium, sicut est sine prauitate prolatum et ab utraque parte sponte receptum, auctoritate apostolica confirmamus et  presentis scripti pagina communimus. Nulli ergo, etc.

Datum, ut supra.



XXXuI. BITURICENSI ARCHIEPISCOPO  , EPISCOPO NIuERNENSI  , ET ABBATI CLUNIACENSI  . Quomodo procedendum sit aduersus suspectos de heresi  

Accedentes nuper ad apostolicam sedem quidam burgenses de Charitate, contra uenerabilem fratrem nostrum, Altissiodorensem episcopum  , querimoniam intenderunt, asserentes quod, cum olim idem episcopus in eos tanquam suspectos de heresi excommunicationis sententiam promulgasset,  ipsi tandem ad dilecti filii nostri P.  tituli Sancti Marcelli presbyteri cardinalis, tunc apostolice sedis legati, presentiam accedentes, iurauerunt se mandatis Ecclesie parituros. Unde cardinalis ipse, in consilio apud Diuionem habito, presentibus multis archiepiscopis et episcopis, eos tam ab excommunicatione quam infamia prorsus absoluit et penitentiam eis competentem iniunxit, quam ipsi postmodum humiliter compleuerunt. Cumque, sicut eis iniunctum fuerat, ad nostram presentiam accessissent, de processu negotii per cardinalem eumdem redditi certiores, pro ipsis uenerabilibus fratribus nostris  , Eduensi  et bone memorie Matisconensi  , episcopis, et tibi, fili abbas  nostras curauimus litteras destinare, ut eos qui ad presentiam nostram accesserant, denuntiaretis auctoritate nostra catholicos et fideles, nec permitteretis eos ab aliquo super erroris infamia propulsari, dummodo nichil de cetero contra fidem catholicam machinentur opere uel sermone. Mulieres autem quasdam de Charitate, que pro simili causa nostro se conspectui presentarant, et nos eis feceramus beneficium absolutionis impendi, senes quoque ac ualetudinarios et mulieres, quos hec infamie nota resperserat et propter hoc fuerant uinculo excommunicationis astricti, uestre discretioni commisimus, ut statueretis de ipsis quod uideretis secundum Deum et fidem catholicam statuendum. uerum dictus Altissiodorensis episcopus nec sic ab  eorum molestatione desistens, contra eos primo ad uenerabiles fratres nostros, Parisiensem, Suessionensem  et Siluanectensem  episcopos, secundo ad dilectos filios decanum Parisiensem  , magistrum scholarum Aurelianensium et magistrum P. Werel, litteras impetrauit. Cum autem secundi iudices, attendentes quod per litteras directas ad ipsos prime non fuerant littere reuocate, burgenses ipsos a iurisdictione sua penitus absoluissent, intelligentes burgenses ipsi quod idem episcopus malitiose ageret contra eos, cum, ut grauaret famam eorum, ad diuersos iudices litteras impetraret, ne causam prosequeretur postmodum coram ipsis, ad nostram audientiam appellarunt. Superueniens autem supradictus episcopus proposuit ex aduerso quod  cum olim predicti burgenses super heretica prauitate fuissent mala fama respersi nec ipsius se uoluissent conspectui presentare, qui propter hanc causam frequenter ad uillam eorum de Charitate cum multis uiris religiosis accessit, in eos excommunicationis sententiam promulgauit; tandem uero ad uillam eamdem, propter hoc, bone memorie Senonensem archiepiscopum  cum quibusdam suffraganeis eius adduxit; sed burgenses ipsi eorum prescientes aduentum, se tunc temporis absentarunt. Archiepiscopus autem cum diem eis apud Altissiodorum assignasset, nec ipsi uoluissent in eius presentia comparere, testes contra ipsos recepit et eos tandem tanquam hereticos condemnauit. Et  licet in concilio apud Diuionem habito a legato dicti burgenses curauerint comparere, in eo tamen non de condemnatione ipsorum, sed excommunicatione solummodo fuit actum. Preterea burgenses ipsi iniunctam sibi penitentiam non seruarunt, sed factus est potius nouissimus error priore deterior, cum  participare postmodum hereticis contra sacramentum proprium presumpsissent. Unde cum ipsi burgenses in absolutione sua se tanquam hereticos et publicanos petierint euitari, si mandatis Ecclesie non parerent et iniunctam sibi penitentiam non seruarent, excommunicari meruerant et ab omnibus euitari. Licet autem dicti burgenses proposuerint assertiue, quod nec prius nec postea participassent hereticis, sicut obiectum fuerat ex aduerso, tandem confessi fuerunt, quod quidam eorum, priusquam legati se conspectui presentassent, participarant eisdem, sed postmodum ab eorum communione curarunt penitus abstinere, iniunctam sibi penitentiam adimplentes. uerum episcopus cum instantia postulabat ut uel ipsi articulos in quibus errauerunt  se fatentes errasse, proponerent in communi, uel testes reciperentur quos ipse produceret ex aduerso. Cum igitur tanto in his sit sollicitius procedendum, quanto sine fidei fundamento, quod superedificatur minus imo nequaquam poterit preualere, quia sine fide impossibile est placere Deo, discretioni uestre per apostolica scripta mandamus atque precipimus quatenus, nisi dicti burgenses publice ac distincte suum confiteantur errorem et profiteantur catholice fidei ueritatem et iuxta uestre discretionis arbitrium sufficientem cautionem prestiterint, et satisfactionem exhibuerint, competentem testes quos idem episcopus uel alius super heretica prauitate, hereticorum communione, uel penitentia non seruata uel aliis ad ipsum negotium  pertinentibus duxerit producendos recipere procuretis. Et, si uobis de aliquo constiterit predictorum, uel alio quod ad damnationem eorum sufficiat, ipsos in priorem sententiam reducatis et tanquam ethnicos et publicanos mandetis ab omnibus euitari; commonentes attentius et efficaciter inducentes principem secularem, ut ex quo nos quod ad officium nostrum pertinet fuerimus exsecuti, ipse quod ad eum pertinet exsequatur, attentius prouisuri, ut, si fidem diligitis, mandatum nostrum fideliter impleatis. Quod si non omnes, etc. duo, etc.

Datum Laterani, Iu Id. Maii.



XXXuII. IOuINO, MAGISTRO SCHOLARUM AURELIANENSIUM. De electione prioris Graciacensis. 


Ecclesia Sancti Austregisili Graciacensis suo uiduata priore et uotis fratrum ipsius super electione facienda discordantibus inuicem, tandem appellatione facta, partes ad nostram presentiam accesserunt,  quibus dilectum filium L.  , tituli Sancte Crucis presbyterum cardinalem, dedimus auditorem; in cuius presentia dilectus filius magister P. de uico, qui se a maiori et saniori parte asserebat electum, taliter proponebat, quod de consuetudine Ecclesie Graciacensis existit ut, cum eam priore carere contingit, fratres eiusdem Ecclesie tres de canonicis Ecclesie Sancti Austregisili Bituricensis, quam tanquam matricem habent Ecclesiam et maiorem, eligere ac nominare tenentur, decanus uero et capitulum ipsius maioris Ecclesie unum ex tribus nominatis, quem tamen uoluerint, eis in priorem assignant. Accidit ergo quod, priore Ecclesie supradicte defuncto, canonici eius ceperunt de substituendo priore tractare, et cum omnes fere in ipsum  magistrum P. canonicum maioris Ecclesie, conuenirent, decanus  suus, qui ex familiari odio prosequebatur eumdem, cepit multis modis laborare qualiter posset impedire promotionem ipsius, quosdam ex canonicis minoris Ecclesie precibus, quosdam minis studens reuocare a proposito iam concepto. Sed maior pars per ipsum magistrum sue preuidens utilitatem profuturam Ecclesie, in suo constanter perseuerauit proposito, et ipsum magistrum, conuocatis his qui uocandi erant, secundum consuetudinem minoris Ecclesie in priorem unanimiter nominauit, et nominatione illa maioris Ecclesie capitulo presentata, pars maior ipsi nominationi fauorem prebuit pariter et assensum,  sicut idem magister per decreta, utriusque canonicorum Ecclesie subscriptionibus insignita, euidenti nitebatur argumento probare; et licet quidam malitiose ab illorum uoluntatibus dissentirent, nil tamen rationabile prodebant, quare illius contradicere nominationi deberent. Unde cum maioris partis haberet assensum, electio eius stare debebat, etiam non obstante contradictione paucorum. Propter quod idem magister electionem suam confirmari petebat, multas ad hoc rationes et allegationes inducens. Dilectus uero filius A. predicte maioris Ecclesie canonicus, quantum ad consuetudinem minoris Ecclesie ac maioris, eiusdem magistri narrationi concordans, taliter proponebat e contra quod, cum minoris Ecclesie priore defuncto,  fratres ipsius super electione seu nominatione tractaturi prioris in capitulo sepius conuenissent, quidam eorum ad eligendum uel nominandum priorem nullatenus uoluerunt procedere cum effectu. uerum cum iam uentum esset ad circa finem sex mensium, qui electioni faciende a Lateranensi concilio prefiguntur et canonici minoris Ecclesie uiderent tempus effluere, ne ius suum ad  maiorem Ecclesiam transferretur, tandem in capitulo conuenerunt; cumque diutius super electione tractassent, quidam eorum, quinque uidelicet, in ipsum A. et duos alios canonicos Ecclesie conuenere maioris, presentibus aliis nec contradicentibus, uno tantum excepto, qui ex nostra et diecesani sui parte prohibuit ne aliqua, nisi de communi consensu, electio seu nominatio fieret. Predicti uero quinque se ac sua et electionem suam protectioni sedis apostolice supponentes, sub appellationis emissione terminum prefixerunt, quo appellationem prosequerentur emissam. Quo facto, tam ipsi quam alii qui presentes erant, nec contradixerant electioni eorum, a capitulo recessere; ipsi uero quinque electionem suam decano et capitulo  maioris Ecclesie, ad quos electionis approbatio uel reprobatio pertinebat, unanimiter presentantes, unum ex tribus nominatis sibi conferri, et in priorem prefici postularunt, appellationem quam fecerant innouantes, ne quis contra electionem eorum presumeret aliquid attentare; sed ille solus qui, sicut superius est expressum, inhibuit ne aliqua electio seu nominatio fieret, nisi de communi consensu, prohibuit iterato ne illorum approbaretur electio et adiecit tunc primo, quod secum in hac prohibitione consortes habebat, illos uidelicet qui ad electionem seu nominationem trium uoluntates suas exprimere nec electioni contradicere uoluerunt. Ad quorum inquirendas diligentius uoluntates,  decanus et capitulum utrique parti ius suum illesum conseruare uolentes, diem illis assignare curarunt, ad quem communiter accedentes, si scirent, contra electionem impedimentum canonicum allegarent. Qui conuenientes ad diem, cum quinque qui, sicut superius enarratur, elegerant, electionis sue confirmationem ab ipsis decano et capitulo cum instantia postularent, et pars esset altera requisita si quid uellet contra electionem predictam obiicere, predictus magister P. inhibuit ne ibi super electione inquireretur ulterius aut etiam tractaretur, et appellationem ad sedem apostolicam interponens, se protectioni nostre ac suos supposuit electores, tunc primo dicens quinque in ipsum de canonicis minoris Ecclesie consensisse.  Unde idem A. electionem ipsius magistri, cum secundum consuetudinem Ecclesie facta non fuerit, tanquam nullam requirebat haberi et sue tanquam canonice nostrum impendi fauorem. uerum predictus magister eiusdem A. narrationem asserebat destitui ueritate, cum post prohibitionem et appellationem ad nos legitime interpositam tractatus ille quo se dicit cum aliis nominatum, die non  assignata, prout moris est, ad eligendum fuerit celebratus et illa qualiscunque nominatio ratione multiplici reprobanda, facta tantummodo fuerit a duobus, cum unus illorum qui nominationem de illo fecerunt R. de Burgonouo uidelicet, prius prebendam suam spontanee resignarit, unde uocem habere non potuit nominandi. Cum igitur hec et alia multa fuissent ab utraque parte in eiusdem cardinalis presentia recitata et ipse nobis ea fideliter retulisset, quia nobis plene non potuit de ueritate constare, discretioni tue, de utriusque partis assensu, per apostolica scripta mandamus quatenus de utriusque nominatione diligenter inquiras, et si neutram earum canonicam et de persona idonea celebratam fuisse cognoueris, capitulo  minoris  Ecclesie apostolica auctoritate iniungas, ut infra quindecim dies ad nominationem canonicam de persona idonea faciendam procedant, eam capitulo maioris Ecclesie, sicut est de consuetudine, presentantes, qui eam, nonobstante decani sui absentia, cum Bononie morari dicatur, auctoritate nostra  , [sublato appellationis impedimento, confirment; aut tu, eis forsan nolentibus confirmare, confirmes. Si uero capitulum minoris Ecclesie non potuerit, siue noluerit ad nominationem habere processum, aut talem fecerit que merito debeat reprobari, tu, auctoritate nostra] suffultus, nullius contradictione uel appellatione obstante, eis in priorem de persona idonea prouidere non tardes. Contradictores,  etc. Testes, etc. nullis litteris obstantibus, si que apparuerint preter assensum partium, etc.

Datum Laterani, Idibus Maii.



XXXuIII  . ARCHIEPISCOPIS, EPISCOPIS, ET ALIIS ECCLESIARUM PRAELATIS, COMITIBUS, BARONIBUS, CIuIBUS, ET ALIIS PER REGNUM SICILIAE CONSTITUTIS. De causa Walteri Brenensis  . 

Opera testimonium perhibent ueritati et nostri animi puritatem actionis sinceritas manifestat, que abscondita cordium publicat et consilia etiam occulta reuelat. Nostis etenim omnes et singuli, qualiter pro karissimi in Christo filii nostri, Sicilie  regis illustris, honore ac regni quiete, nec personis fratrum et consanguineorum nostrorum pepercerimus hactenus, nec onera uitarimus expensarum,  sed regni necessitatibus in rebus subuenerimus et personis, opponentes nos murum pro eo ascendentibus ex aduerso et tam intra regnum quam extra iniquorum consiliis obuiantes. Nec fuit labor noster inanis, sed in tantum profecimus, Domino faciente, quod hodie plene fuisset regno tranquillitas restituta, nisi hostem deiectum familiaris inimicus erigere presumpsisset et in gremio regis fouere serpentem et in domini sui excidium seruum furentem armare. Cum autem dilectus filius, nobilis uir Walterus, comes Brenensis, ad nostram presentiam accessisset, uerentes ne regis et regni hostibus adhereret, fieretque nouissimus error peior priore, si non posset in iure suo fauorem apostolicum obtinere, memores eius quod legitur,  Arma tenenti omnia dat qui iusta negat, recognouimus ipsi ius suum et eum ad regis obsequium duximus admittendum; ne, si aliter ageremus, uideremur obuiare iustitie ueritatique resistere. Est enim in partibus uestris notorium et fere omnibus manifestum, qualiter H. quondam imperator, cum W. filius inclyte recordationis regis Tancredi ipsi se reddidit, ei et heredibus eius principatum Tarenti et Litii concesserit comitatum. Nostis autem, quod idem W. et sorores ipsius in nullo penitus deliquerunt, per quod deberent facta sibi concessione priuari, cum etatis beneficio excusentur. [Recepimus ergo ab eodem comite super crucem et Euangelia publice iuramentum, quod nec per se nec  per alium quidquam contra personam uel coronam regiam attentabit, sed potius hostes regis et regni, nominatim autem Marcowaldum, Diubuldum et fratrem ipsius Oddonem de Lauiana et eius germanum uiriliter impugnabit. Quod ipse fideliter exsecutus, bis, concedente Domino, mirabiliter obtinuit de Diubuldo triumphum, et prostratis multis ex fautoribus eius, Oddonem de Lauiana et Sa. Diubuldi germanum, cum quibusdam aliis adhuc detinet uinculis alligatos. uolentes igitur per eum regi et regno plenius subuenire, ipsum contra Marcowaldum in Siciliam destinamus, sperantes in Domino quod desideratam de ipso uictoriam citius assequetur. Licet autem usque adeo in obsequio regis et regni iam eluceat fides eius, ut de puritate intentionis  ipsius nullus penitus debeat dubitare, ut tamen omnis penitus suspicio sopiatur, dilectum filium R.  tituli Sanctorum Marcellini et Petri presbyterum  cardinalem, apostolice sedis legatum, et nobilem uirum Iacobum, consobrinum et marescalcum nostrum, in Siciliam duximus dirigendos, concessa eis plenaria potestate ut gerant in illis partibus uices nostras et personam regiam, si de Marcowaldi manu fuerit liberata, faciant per familiares regios fideliter custodiri. Comiti etiam dedimus in mandatis, ut procedat iuxta dispositionem eorum, et ipsorum statutis humiliter acquiescat. Speramus enim quod marescalcus ipse, sicut olim strenue contra Marcowaldum se habuit, sic nunc etiam prudenter et discrete procedet et regiam in omnibus tuebitur dignitatem. Monemus igitur uniuersitatem uestram et exhortamur attentius, et per apostolica scripta precipiendo mandamus quatenus marescalcum  ipsum, sicut personam nostram, recipientes hilariter et honorifice pertractantes, ei et legato predicto sicut nobis humiliter intendatis et cum eis pariter, et, ad mandatum eorum contra excommunicatum et perfidum Marcowaldum assistatis comiti memorato uiriliter et potenter: mandatum apostolicum taliter impleturi, quod in hoc appareat plenius fides uestra et constantia uestra fiat omnibus manifesta; scituri quod honorem eidem marescalco  impensum reputabimus nobismetipsis exhibitum, et pro eo uobis et uestris curabimus, dante Domino, magnifice respondere. Si quis autem, quod non credimus, eum inhonorare presumeret, presumptionem eius, tanquam in nostram et regiam iniuriam redundantem curaremus grauiter uindicare.

Datum Laterani.



XXXIX.  P.  EPISCOPO, IN ARCHIEPISCOPUM PANORMITANUM ELECTO, REGIO FAMILIARI, ETC. Ut Walterum Brenensem adiuuet. 

Non potest facere filius nisi quod patrem uidebit facientem, nec arbor bona faciet fructus malos. Sane bone memorie Walterus  , Panormitanus  archiepiscopus, qui te sibi adoptauit in filium, qui et paruulo prius lac potum tribuit et non escam, et crescenti scientie panem fregit, et maiori tandem cibum solidum ministrauit, ut in te mortuus quoque uiueret et suam imaginem expressius figuraret, in corde docili mores proprios digito suo scripsit et sic sigillo suo ceram adhuc rudem impressit, ut adhuc etiam eum recte intuentibus representet. Nouerat etenim tanquam doctus, quia quod noua testa capit,  inueterata sapit; et ideo, ne acesceret quod uasi quis infunderet non sincero, uas tui pectoris adhuc crescens non permisit nisi redolenti incerniari [sic] liquore, nec massam terrenam passus est malitie aut nequitie corrumpi fermento, sed immunem eam ab omni contagio conseruauit. In bonam quoque oliuam plantam inseruit, quam plantauit, ut fierent tandem filii tui sicut nouelle oliuarum in circuitu mense tue, ac tu Romanam Ecclesiam, sine cuius rore non poteras roborari, non impinguares oleo peccatoris, sed exsultationis oleo irrigares, et ei tam multitudinem quam plenitudinem tuorum fructuum deuoueres. Nunc ergo sicut in moribus, sic etiam in cathedra succedens eidem, in deuotione sedis apostolice ipsius te demonstrans heredem,  eligens non solum persecutionem pati propter iustitiam, sed malens etiam pro Ecclesie Romane reuerentia exsulare, quam habitare in tabernaculis peccatorum; uerum quoniam diligentibus Deum omnia cooperantur in bonum, in tribulatione amplius dilataris, et sicut aromata melius flagrant, sic plures currunt in odorem unguentorum tuorum, dum estus persecutionis ea in te cogit amplius estuare. Oleum enim effusum nomen tuum. Ecce siquidem usque adeo fecit tecum Dominus in tentatione prouentum, ut non solum familiares et domestici te sequantur, sed illi etiam qui sunt foris, eloquentie tue dulcedine, ab eo qui ad illos foras exierat recedentes, ad commonitionem tuam, ad mandatum nostrum  humiliter redierint, et deuote a nobis consolationis remedium et salutis angelum exspectantes. Factum est autem, Domino concedente, ut in litterarum tuarum susceptione, dilectus filius, nobilis uir Walterus, comes Brenensis, apud nos presens existeret et tam litterarum ipsarum tenorem quam nostram intelligeret plenius uoluntatem. Ei ergo sub quanta potuimus districtione mandauimus ut, postpositis sollicitudinibus aliis, ad iter protinus se accingat et in Siciliam in regis et regni subsidium transfretare festinet. Ipse autem mandatum apostolicum, licet uideretur initio nimis graue, ut, dimissis propriis, aliena negotia procuraret, humiliter tamen et deuote recepit et se promisit illud celeriter et hilariter impleturum. Monemus igitur fraternitatem tuam  et exhortamur in Domino, et per apostolica tibi scripta mandamus quatenus de auxilio Dei et eiusdem comitis aduentu securus, in incepte deuotionis fidelitate persistas; quoniam in proximo desideratum diutius regis et regni salutare uidebis, quod Dominus,  pro illorum salute qui de ipsius miseratione confidunt, misericorditer et mirabiliter preparauit. Tu autem de plenitudine gratie nostre securus, nec mouearis in aliquo nec turberis, nec qualibet occasione presumas, ut quod per nos laudabiliter est inceptum uelimus relinquere inexpletum. Scribimus autem Saracenis, prout eis scribi per tuas litteras postulasti.

Datum, etc.



XL  AUTISSIODORENSI EPISCOPO  . Quid clericorum nomine intelligantur et qui censeatur decedere intestati. 

[Cum tibi de benignitate sedis apostolice sit indultum  quod ordinatio rerum clericorum ab intestato decedentium libere in tua potestate ac dispositione permaneat, uolens omnem materiam scandali remouere, quod aliquando inter te et tuos canonicos est subortum super duobus  nos consulere studuisti  .] Primo, an appellatio uocabuli clericorum tam ad canonicos quam ad non canonicos extendatur; secundo, an illi qui in dispositione et uoluntate alterius suam committunt ultimam uoluntatem, nil per se penitus ordinantes nec determinantes quid, cui loco uel persone conferri debeat, dicantur decedere intestati. Prime igitur [consultationi tue duximus respondendum quod appellatio clericorum non solum alios, sed etiam canonicos  comprehendit  . In secunda uero dicimus, quod qui extremam uoluntatem in alterius dispositione committit, non uidetur decedere intestatus  .

Datum Laterani.



XLI  . EPISCOPO NOuIOMENSI  . Quomodo procedi oporteat cum agitur de proprietate. 

[Pastoralis officii] debitum sollicita mente prosequeris, cum iustitie zelo succensus, super dubiis iuris articulis per apostolice sedis oraculum, a qua tue pendet iurisdictionis auctoritas, responsum humiliter expetis et deuotus exspectas; ne forte noua opinionum uarietas aut iuris expositio uaria nouitate distincta, non iuris effectum pariat, sed iustitie  potius defectum inducat. [Sane, sicut nobis per tuas litteras  intimasti, contingit aliquando ut, cum is qui se asserit spoliatum, suum trahit spoliatorem in causam, inter ipsa iuris auspicia requisitus quo malit experiri iudicio, litem proprietatis  ingreditur, de illata sibi uiolentia nullam faciens mentionem. Cum autem adeo fuerit in causa processum ut testes sint hinc inde producti, nouum iudicium super possessorio nititur inchoare,] dicens, quia non uidetur possessorio renuntiare iudicio qui rem ceperit uindicare, cui ex aduerso resistitur, quia dum querelam proprietatis sponte proposuit, preiudicium sibi fecit in questione possessionis, quam secundum iuris ordinem prius proponi licuit et debuit terminari. Quid igitur in his statuendum sit, tua fraternitas requisiuit. Nos autem consultationi tue taliter respondebimus, quod possessorio quidem iudicio, quod de recuperanda seu adipiscenda possessione proponitur, antequam renuntiatum sit aut conclusum in proprietatis iudicio primitus  instituto, agi potest ab eo qui rem ceperit uindicare, cum legali sit prouisione statutum, eum qui fundum uindicauerit ab eo, cum quo interdicto Unde ui, potuit experiri, pendente iudicio interdictum posse nichilominus intentari, aliis possessoriis iudiciis suo robore duraturis, que uindicationem dominii sui natura precedunt. Si uero renuntiatum fuerit seu conclusum, ut iam possit proprietatis causa diffinitiue sententie calculo terminari, ne lites litibus inculcentur et uia possit fraudibus aperiri, causa non decisa, posessorio non erit utendum, nisi iudex qui de causa cognoscit, hoc ipsum ex iusta causa uiderit expedire, puta cum ex perspicuis indiciis facile arguitur iniquitas inuasoris et spoliato casu seu malitia probandi dominium subtraxerit facultatem.  His igitur et aliis causis inspectis que continent equitatem aut iuste mouerint animum iudicantis, postquam etiam conclusum fuerit, posse agi possessorio iudicio non negamus.

Datum Laterani, u Kal. Iunii.



XLII  . CAPITULO SIPONTINO. De dignitate et auctoritate archiepiscopi Sipontini. 

In litteris bone memorie Alexandri pape, predecessoris nostri, perspeximus contineri, quod olim Garganici canonici suam ad eum querimoniam detulerunt, asserentes quod, cum in priuilegiis predecessorum ipsius, Sipontine et Garganice ecclesie  archiepiscopo scriberetur, ipse, Garganica ecclesia de priuilegio suo subtracta, scripserat archiepiscopo tantum Ecclesie Sipontine. Insuper ad suggestionem uestram in priuilegio ipso quedam subtrahi fecerat et quedam apponi, que predecessorum eius priuilegia minime continebant. Preterea postulabant ab eo, ut, cum Sipontina et Garganica Ecclesia due  sedes archiepiscopales existerent, in Cena Domini chrisma confici faceret in utraque, ac ex his qui preficerentur Ecclesie uestanensi pastores, unum in Sipontina et alium in Garganica preciperet consecrari. Cumque idem predecessor noster tam Sipontinis canonicis, qui tunc erant, quam Garganicis mandauisset ut cum priuilegiis predecessorum ipsius et presertim felicis recordationis Eugenii pape, cui Garganici multum uidebantur inniti, eius se conspectui presentarent, utraque partium suos propter hoc ad eum nuntios destinauit. Eis ergo in ipsius presentia constitutis, felicis recordationis Benedicti, Paschalis et Eugenii priuilegia diligenter inspexit, ex quorum tenore manifeste cognouit Ecclesiam Sipontinam tantummodo sedem archiepiscopalem  existere, cum eosdem predecessores nostros non nisi archiepiscopum ecclesie Sipontine in eisdem priuilegiis nominasse constaret. Priuilegium uero eiusdem Eugenii pape abrasum et corruptum in quadam sui parte liquido deprehendit, quia cum in titulo eiusdem priuilegii fuisset tantummodo positum Archiepiscopo Ecclesie Sipontine, ultima syllaba dictionis ipsius abrasa fuerat cum precedento uocali, duabus precedentibus syllabis dictionis eiusdem remanentibus integris, et G.  littere superposita linea titulari, loco eius quod abrasum fuerat, hec dictio Garganico erat sub breuitate notata. Ex sequentibus etiam manifeste perpendit priuilegium ipsum in predicta tantummodo fuisse parte  falsatum, cum, licet in titulo ipsius priuilegii hec dictio Garganico quocunque modo fuisset uitio falsitatis inserta, inferius tamen non recipiebatur sub protectione apostolice sedis nisi Ecclesia Sipontina, Garganica ei tanquam subdita confirmata. Inspexit quoque scriptum bone memorie Benedicti pape, cuius tempore in ecclesia uestra sedes archiepiscopalis fuerat constituta et ex tenore ipsius quem Garganici pro se facere reputabant, comperit manifeste tantum Ecclesiam uestram archiepiscopalem sedem fuisse constitutam ab ipso, cum ipse Leonem  , quondam Sipontinensem archiepiscopum, non in Sipontinam et Garganicam, sed in Sipontinam tantum Angeli obtentu se assereret promouisse. In priuilegio quoque predicti Paschalis  reperit contineri quod ipse inter alia uestanensem episcopatum ecclesie Sipontine concessit, de Garganica non habita mentione. In alio etiam priuilegio eiusdem Paschalis habebatur expressum, quod ipse oblationes ecclesie beati Michelis Alberto  , quondam Sipontino archiepiscopo, confirmauit. Idem igitur Alexander, predecessorum suorum  inherens uestigiis, cum Garganici nichil penitus probauissent in priuilegio eius positum fuisse uel demptum, nisi quod supradicti Eugenii pape priuilegium continebat, tam ipsorum quam dictorum predecessorum suorum priuilegia confirmauit, statuens de consilio fratrum suorum non duas sed unam tantum archiepiscopalem sedem existere, uidelicet Ecclesiam Sipontinam, et ne de cetero Sipontinus et Garganicus, sed Sipontinus archiepiscopus solummodo diceretur; chrisma quoque confici et uestanensem electum per archiepiscopum consecrari in Ecclesia Sipontina decreuit, secuti bone memorie G.  , archiepiscopus Sipontinus, Maragdum  uestanensem electum in eadem ecclesia consecrarat. Subiunxit autem ne scriptum suum  in archidiaconatu et aliis dignitatibus, si que olim canonice concesse fuerant Ecclesie Garganice sepius nominate, aliquod ei preiudicium generaret, et licet bone memorie Lucius papa, predecessor noster, predecessoris sui sententiam confirmasset, Garganici tamen sententie non parentes, tempore felicis recordationis Urbani pape, predecessoris nostri, sopitam controuersiam suscitarunt, dicentes quod uos uerum priuilegium sepedicti Eugenii pape presumpseratis infringere ac aliud falsum confingere in Ecclesie Garganice detrimentum; et ut non per uos, sed per eos uideretur falsitas procurata, tres litteras ultimas huius dictionis, Sipontino de priuilegio falso feceratis abradi, et hanc dictionem, Garganico, loco earum apponi. Unde idem Urbanus  bone memorie Barensi archiepiscopo  et Melphiensi  et Troiano  episcopis, per apostolica scripta mandauit ut a canonicis Sancti Angeli requisiti, ab his quos ipsi exprimerent nominatim, ueritatem diligenter inuestigare curarent super priuilegiis, que uos dicebamini uel falsasse uel incidisse in ecclesie Garganice detrimentum. uerum, quamuis archiepiscopus et episcopi memorati quamplures testes receperint productos ab eis, interueniente tamen obitu tam eiusdem Urbani quam sancte memorie Gregorii successoris ipsius et guerris in Sicilie regno subortis, non fuit amplius tunc processum. Deinde, cum Garganici depositiones testium receptorum bone memorie Celestino pape, predecessori nostro, presentare curassent,  ipse illas recipere noluit, sed potius latam a supradicto Alexandro papa sententiam confirmauit et Garganicis super predictis omnibus perpetuum duxit silentium imponendum. Tandem, cum partes ad nostram presentiam accessissent, exhibitas nobis depositiones testium predictorum fecimus publicari; sed post disceptationem longam hinc inde premissam, uester proposuit procurator quod in personas testium ab altera parte productorum uellet opponere, ac eas obiectu quorumdam criminum reprobare. Quare, nos partium parcentes laboribus et expensis, bone memorie Melphiensi  , et uenerabili fratri nostro uigiliensi  episcopis dedimus in mandatis ut, cum neutra partium ante publicationem testium se uelle in personas eorum excipere predixisset, ab  ipsis iuramento recepto quod hoc malitiose non facerent, audirent et in scriptis redigerent, que super obiectis criminibus pars uestra contra testes predictos, uel pars altera contra uestros, ducerent proponenda, et ea nobis mitterent sub suarum testimonio litterarum, festum Omnium Sanctorum pro edicto peremptorio partibus assignantes, quo recepturi sententiam nostro se conspectui presentarent; ad quod si qua partium uenire contemneret, nos nichilominus procederemus in causa, quantum iustitia pateretur. Mandauimus etiam eisdem episcopis, ut priuilegia Paschalis, Eugenii et Alexandri, et alia communia documenta que Garganici requirebant, sibi facerent per censuras ecclesiasticas exhiberi et ea nobis dirigere non differrent.  Iidem ergo episcopi, iuxta mandatum apostolicum procedentes, receperunt testes ab utraque parte productos et tam depositiones eorum quam priuilegia que ipsis fuerunt a Sipontinis exhibita, nobis sub sigillis suis dirigere procurarunt. Licet autem ad prefixum uobis terminum pars uestra non ueniret, imo nec post terminum etiam diutius exspectata, quia tamen terminus ipse peremptorie uobis fuerat assignatus et absentia uestra diuina presentia supplebatur, dicta testium examinauimus diligenter et omnibus que utrinque proposita fuerant plenius intellectis, cognouimus manifeste, quod nichil a Garganicis fuerat sufficienter ostensum, per quod eiusdem Alexandri deberet sententia retractari. Quare ipsam de fratrum consilio in  consistorio nostro per diffinitiuam sententiam uoce uiua confirmauimus et nunc etiam auctoritate apostolica confirmamus, etc. usque communimus. Nulli, etc.

Datum Laterani, uIII Kal. Iunii.





XLIII.  LITTERAE REGIS ARMENIORUM AD D. PAPAM. Respondet epistolis quas ad ipsum papa scripserat, que exstant, lib. II, epistol. 153, 155  . 

Paternitatis uestre litteras, quas per dilectum et fidelem nuntium nostrum nobis direxistis, ea qua decuit reuerentia et deuotione suscepimus et per earum significata pleno collegimus intellectu uos  caritatis uisceribus regiam maiestatem nostram amplexari. Continebant etiam quod in deuotione et amore apostolice sedis persisteremus, et in hoc semper perseuerare cupimus et optamus, et testis est rerum effectus, dum de omnibus negotiis nostris ad apostolicam sedem appellamus. Misistis autem nobis per eumdem nuntium nostrum uexillum Sancti Petri in memoriam dilectionis sedis apostolice, quod semper ante nos portari contra inimicos crucis ad honorem sancte Romane Ecclesie faciemus. Nuntius uero noster nobis insinuare  curauit se benigne et honorifice a beatitudine uestra esse susceptum et tractatum, et quod omnibus petitionibus nostris aures pietatis uestre diligenter et efficaciter accommodastis; quod quidem mellifluis litteris uestris perspicue intelleximus. Super his omnibus predictis sancte paternitati uestre gratiarum actiones exsoluimus assiduas. [Precari autem et exhortari nos uoluistis, ut contra conatus et uiolentias paganorum nos murum opponeremus ascendentibus ex aduerso. Quod quidem qualiter hactenus fecerimus, uestre, prout credimus, non exstat incognitum paternitati, atque de cetero pro lege nostra et defensione fidei Christiane, muniti uestra gratia, fortitudinis nostre clypeum in manu forti et brachio extento contra barbaricas  nationes opponemus, quousque desideratum subsidium nobis mittatis. Mandastis nobis sepe et sepius  quod teneremus pacem Antiochie et comiti Tripolitano: quod amoris uestri gratia nunc usque bene obseruauimus. uerum nulli ueniat in dubium quod, per Dei gratiam, bene non habeamus posse Antiochenorum repugnantiam et audaciam refrenare.] Quomodo autem et qualiter nuper aduersum nos se habuerunt, sanctam paternitatem uestram latere nolumus. Miserunt nuntios suos comes Tripolitanus et Antiocheni ad Roconodinum, crucis inimicum et aduersarium nostrum, et contra nos se ei alligauerunt et machinati sunt ad inuicem quod Roconodinus crudelissimus ex  una parte, comes Tripolitanus et Antiocheni ex altera, nos infestare non cessarent, donec a regni solio nos eliminarent. Quod cum audiuimus, nostros misimus exploratores, qui tandiu insidiati sunt quoad usque ceperunt predictos nuntios; quibus ante pedes potentie nostre adductis, trementibus et uerentibus, rei ueritatem aperta uoce nobis exposuerunt. Dehinc ad fines Antiochenorum, accessimus, ibique per tres menses cum multo labore et sudore inuiti plurima sustinuimus. Post hec, quidquid uoluerunt Antiocheni, non timore illorum sed precibus uestris, moleste ferentes suppleuimus. Eapropter in regno nostro non modica damna incurrimus et a seruitio Dei et Christianitatis nos declinare inuitos oportuit. uenientibus autem desideratis legatis  uestris, preuia diuina potentia, in presentia ipsorum rei certitudinem per eosdem nuntios, si uita eis comes fuerit, explicari faciemus. Ad hec, sanctitati uestre supplicamus ut diu exspectatum et desideratum succursum festinanter transmittatis. Magna etenim discordia inter barbaricas nationes est emersa et deseuiunt crudeliter ad inuicem, et si, antequam inter eos concordia fuerit reformata, subsidium miseritis, Christianitas exaltabitur; et si, quod absit, antequam ueniat subsidium, inter eos concordia fuerit reformata, non erit qui  eorum uiolentiam possit cohibere, reliquie Christianitatis uIX aut nunquam poterunt eis resistere. [Super hoc quod nobis scripsistis de negotio Rupini, dilecti nepotis nostri, quod, absente alia parte, super re incerta nec uultis nec debetis proferre iudicium, hoc decet sanctitatem uestram, hoc exigit uniuersale ius. uerum propulsati sumus non modica letitia eo quod causam nostram in manibus legatorum uestrorum commisistis, et litteris et firmis mandatis, non in manibus personarum nobis suspectarum. Super quo sanctitati uestre gratiarum actiones exsoluimus assiduas et omnium Conditori laudes referimus copiosas  . Ad hec piissimam paternitatem uestram exposcimus, et flexis genibus flagitamus quatenus cum legatis uestris, de quibus  non modicum confidimus, uenerabilem archiepiscopum Maguntinum  , ad succursum terre sancte, futurum in eadem causa nostra iudicem constituere dignemini, quia nichil est de quo nos letificari magis possitis. Scripsistis etiam nobis quod per litteras uestras misistis comiti Tripolitano, ut de alieno iure se subtraheret: quod gratum duximus et acceptum, et uobis immensas gratiarum actiones exsoluimus. Sed sciatis nil nobis profuisse, quia insidiatur ut lupus in absconditis et non cessat nocte dieque, si quos potest, Antiochenos et pretio et precibus attrahere. Igitur sanctitatem uestram latere nolumus, quod mense Iulii exercitum nostrum coadunauimus contra barbaricas nationes, quas durius cum Dei auxilio ledere sperabamus,  propter discordiam inter eas emersam; in quo negotio misimus pro Templariis morantibus in regno nostro, de possessionibus ualentibus uiginti millia bysantiorum, ut uenirent in auxilium nostrum ad honorem Dei et defensionem Christianitatis. Qui Antiochiam usque uenerunt et nos in propria persona cum gaudio et exsultatione usque ad fines Antiochie obuiam eis eximus. Ad hec destinauit nobis litteras magister Templi ex parte uestra directas, quas cum uidissemus, eo quo decuit honore, suscepimus. Quibus perlectis, per earum tenorem intelleximus uos nos precari, ut eis redderemus Gaston  , et nos in momento pro magistro et quibusdam fratribus suis misimus, secundum  preces uestras, causa loquendi cum eis qui ad nos uenientes communicauerunt nobiscum colloquia. Post multas uero uerborum nebulas, rogauimus magistrum Templi, ad supplendas preces uestras, ut ipse et dominus patriarcha Antiochenus et nos mitteremus nuntios nostros simul ad sedem apostolicam, quia per manus uestras ipsum Gaston, sopita omni occasione, Templariis reddere uolebamus, et Rupinum, dilectum nepotem nostrum ad nutriendum et custodiendum bona fide et sine malo ingenio in ipso castello eis tradere cupiebamus, et  ut deberent semper esse auxiliantes predicto puero ad acquirenda iura sua, in quantum dignitas ordinis sui permitteret, et ut quolibet damnum in regno nostro per ipsum castellum non contigisset, et donec nuntii nostri irent et redirent precum uestrarum obtentu, quantum ualebant redditus pertinentiarum ipsius castelli in corpore terre nostre Templariis restituere uolebamus.] Nos itaque et puer, dilectus nepos noster, hac conditione fieri confratres eorum querebamus et ad acquirendum aliud castellum, nomine Trapesach, eis pertinens, cum omni gente nostra et uiribus nostris eis similiter auxiliari uolebamus. uidentes autem ipsi Templarii me tanto negotio circumuentum, et scientes copiosum exercitum paganorum contra nos in bello  esse coadunatum, in humilitate nostra contritum nos exaudire contempserunt, imo conuentum quem ad partes regni nostri direxerant redire mandauerunt. Et nulli ueniat in dubium quod precibus quibuslibet, exceptis uestris, ad hanc formam pacis de ipso castello peruenire nequiuissent. Misimus iterum eis, rogando, ut pro Dei amore in regnum nostrum uenirent et ex quo non placebat eis nobiscum contra paganos exire, saltem Dei pietate regnum nostrum usque ad reditum nostrum recommendatum haberent. Qui in obstinatione sua perseuerantes neque hoc neque illud facere uoluerunt, imo nobis exeuntibus contra crucis inimicos, regnum nostrum luporum morsibus auctoritate sua reliquerunt. Tamen  cum Dei auxilio sani et salui redeuntes, inuenimus terram nostram precibus uestris illesam et intactam. Ex his conquerimur Deo et uobis. Nam quid inde factum sit, uestre non exstat incognitum sanctitati. [Preterea, nos obedientie uinculis de cetero apostolice sedi esse alligatos non dubitetis. Ea propter, si placet sanctitati uestre, cuilibet alteri Ecclesie Latine nec uolumus nec debemus alligari. Hinc est quod sanctitatem uestram suppliciter flagitamus quatenus nobis litteras apertas mittere dignemini, ut non teneamur neque Latini de terra nostra, de qualibet conditione, excepta sancta Romana Ecclesia, quilibet Ecclesie Latine, et quod non habeat potestatem nos seu Latinos de terra nostra excommunicandi uel sententiam in regno nostro  proferendi super Latinos quelibet Ecclesia, excepta, ut dictum est, sede apostolica.] Presentium, denique, latorem, dilectum et fidelem nostrum militem, nomine Garnerium Teutonem, ad pedes sanctitatis uestre dirigimus, cui super his que ex parte nostra uobis dixerit, tanquam nobis ipsis credere non dubitetis.

Datum Sisi, primo die mensis Octobris.



XLIu  . L. REGI ARMENIORUM ILLUSTRI. Quod rex et regnum Armenie excommunicari aut interdici non possint, nisi de speciali mandato pape. 


Regie serenitatis deuotio promeretur et sinceritas tue caritatis exposcit ut non solum tibi, sed etiam toti regno tuo specialem gratiam faciamus, et ob tue deuotionis meritum totam Armenicam Ecclesiam honoremus. Tu enim pre ceteris predecessoribus tuis, quorum exstat memoria specialius, in nostra et Ecclesie Romane deuotione persistis et apostolice sedis primatum et magisterium recognoscens, ad eam uelut ad matrem tuam humiliter et  deuote recurris. Propter quod ab ea debes rationabiliter honorari. Accepimus autem ex litteris quas regia nobis serenitas tua destinauit, quod, eum regnum Armenie obligatum sedi apostolice obedientie uinculis recognoscas, illud, sicut non debebas, ita etiam non uolebas obligari cuilibet alteri Ecclesie Latinorum. Unde petebas tibi per litteras apostolicas indulgeri ut, preter Romanum pontificem nullus Latinus in te uel regnum tuum uel homines regni tui, siue Latinos, siue alios cuiuscunque conditionis, excommunicationis aut interdicti possit sententiam promulgare. [uolentes igitur, quantum cum Deo possumus, tue serenitati deferre et cum honestate nostra petitiones regias exaudire, tuis precibus inclinati, auctoritate presentium districtius  inhibemus ne quis in te uel regnum tuum, aut homines regni tui, cuiuscunque conditionis existant, qui mediantibus tantum eiusdem regni prelatis sedi apostolice sint subiecti, preter Romanum pontificem aut eius legatum, uel de ipsius speciali mandato, districtionem ecclesiasticam audeat exercere. Nulli ergo, etc. inhibitionis, etc.]

Datum Laterani, Kal. Iunii.





XLu  . LITTERAE CATHOLICI ARMENIORUM  AD D. PAPAM. De primatu pape et de persecutionibus Ecclesie Armenice. 

[Post Deum, qui est caput omnium bonorum, apostolicam sedem tenenti et summo capiti totius  Ecclesie et totius terrene sedis magno Christi confessori, prime domui hospitalitatis totius populi et religionis; successori beati Petri, maioris nati post Christum principis et patris totius mundi, sedenti secundum Deum et portanti Christum in corpore suo, INNOCENTIO, Dei gratia, summo pontifici et uniuersali pape summe sedis Romane urbis, que imperiali triumpho uniuersum mundum suo subiugauit  dominio, et nostro in Christo patri spirituali, tante ciuitatis gloria sublimato, GREGORIUS, minimus  episcopus Catholicus omnium Armeniorum, peccator et seruus fidelium Christi, omnesque archiepiscopi, episcopi, abbates, sacerdotes et clerici sub nostro regimine uiuentes, orationes in Domino assiduas.

Quia supra sedem dilecti discipuli Christi sedetis uniuerseque dominamini Europe, eo amplius uos de iure uenerari debemus, et quia pater estis totius fidei Christianitatis, mandatum uestrum cum amore recepimus et posuimus super oculos et faciem nostram et referimus laudes Creatori totius mundi et benedicimus Deum Patrem nostrum, qui dignatus est in nos tantum amorem habere, ut ipse  amor noster fieret,] et uoluit baptizari, ut exemplo sui omnes baptizaremur et fratres in ipso fieremus. Nam, dicente eo per os Ioannis euangeliste: uos mei discipuli eritis, si alter alterum dilexeritis ; hoc, summe pater, in uobis est, quia Deus pater principium et caput fuit nouem ordinum, quod ostendit nobis per Filium suum, et mandastis salutem in eo et per ipsum nobis qui longius et prope uos sumus. uisu oculorum remoti sumus a uobis, sed lege et caritate unum quasi sumus, quia baptismus nos omnes unum fecit per regenerationem, et sumus oues unius pastoris, qui est gratie claritas et maiestas Dei Patris omnipotentis, et omnes nos coadunauit in unum ouile,  scilicet Ecclesiam Dei uiui et didicimus quod curia Christi curia est sanctitatis, et sumus obumbrati sub umbraculo cuiusdam lapidis de monte abscisi sine manibus complectentium, sicut Daniel dicit; et quia in hac forma, ut dictum est, coadunati sumus, nec remouemur, imo in sinu materne pietatis uestre quasi in eodem sumus ouili amplexati, et in uestro paterno sinu nutriti, cupimus etiam et uolumus, ut in loco herboso, aquoso et ameno, secus fontem fidei uestre et preceptorum legis et Ecclesie quiescamus et nutriamur et sugamus quotidie mamillas uestras; et inebriemur lacte de pectore uestro manante, et inde producamur. Didicimus etiam ex hoc fundere sanguinem pro lege Christi, sicut Paulus apostolus Tharsis dicit, cornu aliarum  legum. uerum gauisi sumus in Christo, quia audiuimus a uobis legem nostram prope Romanam esse admotam, que est totius mundi Ecclesia catholica et sedet in capite Italie et Hispanie, et ab ea a principio habuimus legem, et nunc usque neque augmentauimus neque minuimus, imo tenemus eius consuetudines secundum instituta precedentium sanctorum Patrum, hec que audiuimus et cognouimus,  et absit quod a sancta Romana Ecclesia remoueamur usque in finem. [In Christo igitur gauisi sumus, quia mater Ecclesiarum, que totum orbem sua claritate irradiat, uoluit catholicam Ecclesiam Armeniorum bono corde respicere et consolari. Eo namque quod ita nos respexit gaudemus in Christo. Nam oculi nostri nobis non dederunt malum exemplum, ad instruendum fratres et subiectos nostros, ut precipitarentur, docente Christo, ne ostendamus gentibus malam consuetudinem. Nos uero qui minimi sumus, certissime scimus, et per nos tota Armenica Ecclesia nouit uestrum apparentem et clarum amorem; et ideo clarius uestrum recognoscimus amorem, quia diligitis in Christo nostrum dilectum filium Leonem, triumphantem regem Armenie;  et sic adimpletum est quod per apostolum Paulum dicitur: Honorate alterutrum ; et Dominus dicit: Quod tibi uis fieri, alii facias . De cetero, Ecclesia Armeniorum per me et per populum, tam maiores quam minores qui sunt in montibus et abbatiis, simul manibus eleuatis, pacem a Deo exigimus et gratiarum actiones uestre exsoluimus paternitati propter honorem quem rex noster triumphator a uobis semper recepit. Nostre itaque paruitatis uoluntas fuit et est et erit in perpetuum quod, quandiu, Deo uolente, hac dignitate freti fuerimus, dilectum in Christo filium nostrum, regem, omnes barones et fideles suos sub uestro dominio stare faciemus. Hinc est quod precibus assiduis uos precamur ut non tradatis  obliuioni ipsum regem nostrum uobis deuotum neque orientalem plagam neque domum Dei; imo succurrite oppressis, prout Deus uobis inspirauerit, et gentibus et ceteris necessariis.] Nam preces sanctorum habent potestatem iuuandi debiles. Igitur propter rumores quos euangelista pacis nobis nuntiauit, scilicet quod inter illustres reges Francorum et Anglorum sit pax reformata, gauisi sumus, sicut fuerunt sancti apostoli, ueniente super eos Spiritu sancto in monte Sion, et Dominus dixit eis: Iterum uidebo uos, et gaudebit cor uestrum, et gaudium uestrum nemo tollet a uobis . Hoc gaudium nouum, quod a sanctitate uestra audiuimus, sic credimus sicut si duodecim apostoli et  Dominus tredecim nobis dixissent, et sic speramus, Deo dante, per eos legis obseruatores ab inimicis crucis liberari nostris temporibus. Sed ab hac credentia longe sumus et morimur sicut propheta; et, si modo contigisset, sicut contigit Ezechieli, ponere signum in frontibus illorum qui suspirant propter destructionem Hierusalem, mandatum propterea uestrum, sicut nobis mandatis, adimpleuimus, et omni tempore adimplebimus, uerbo aperiemus portam eundi ad Christum, quam quidem nobis ostendistis et aperuistis in omni sanctitate et caritate. Unde uestra sanctitas trahet cor lapideum ab hominibus et ponet suis sanctis precibus cor carneum. Nam  uerbum uestrum non cadit inter spinas neque supra petram neque in loco infructuoso neque in loco ubi sub meridie uolucres inueniunt semen, et comedunt illud; neque in loco ubi siccat et non affert fructum, sed in bono loco, qui deferat fructum centenum, sexagenum et trigenum. [Recepimus ex parte Dei et uestra remissionem peccatorum et idem mandatum augmentauimus, auctoritate Dei et uestra omnibus sub sacerdotio nostro constitutis, et preconium non cessamus alta uoce mittere et predicare sanitatem infirmis et remissionem peccatorum. Et Dominus dixit contrito, Remittuntur tibi peccata , et quia credidit, recepit sanitatem. Iterum dixit ei: Tolle grabatum tuum, et ambula , quia qui plus diligit, plus accipit;  et uos qui consilium Dei scitis, hoc quod remittitis remissum est. Idem habemus mandatum, precepto Dei et uestro, remittendi peccata omnibus qui pro lege Dei fundunt sanguinem. Nam nostra uita alligata est filiis ancille Abrahe, qui crescunt sicut spine, nos uolentes suffocare et sicut serpentes deglutire uolentes et propter inflammationem suam nocte dieque non cessant mordere creaturas Christi, nec permittunt eas quietem habere, sed semper exasperant et infestant. Mane dicimus: Quando ueniet uesperum? et sero: Quando ueniet mane? cum dolore et anxietate nunc usque sustinuimus, nec est qui ad letitiam nos pertrahat.] Anxietates autem et angustie et pruritus noster nos semper faciunt uigilare et desudare in orationibus, et non permittunt  quietem habere, quandiu uiderimus Christum inhonoratum et crucem Christi propositam non dubitari, Ecclesias dirui, sacerdotes seruos fieri et omnia Christi mandata conculcari et uilipendi a barbaris gentibus non circumcisis sed retaliatis; et uita nostra non est nisi solummodo pena, dolor et gemitus. Nam hoc non solum non audimus, imo quotidie uidemus et in corpore portamus. Ideo, sanctitas uestra magis et magis debet orare. Audistis enim non solum Christianos ab ortu solis esse seminatos et dispersos et ligatos; imo, quod grauius est, non solum ligant nos, sed et derident. De cetero autem ponite studium uestrum contra mortem et ad portandum pondus nobiscum contra illos qui inhonorant  Christum, collum supponatis. Nec moremini pro Dei pietate mittere subsidium, ne, peccatis exigentibus, nimia nostra dilatio fiat confusio; quia nostrum credere decepit nos, et patimur quotidie naufragium sine spe humani subsidii.



XLuI  . CATHOLICO ARMENIORUM. Respondet superiori epistole. 

Quod die ac nocte in lege Domini mediteris, ex litterarum tuarum tenore cognouimus, quas uariis auctoritatum floribus decorasti, de thesauro cordis tui noua et uetera proferens et hec illis et illa istis  doctius intermiscens, ut uberius iuncti simul flosculi redolerent. Sane, licet didiceris ex uerbis Apostoli, quod omnes unum corpus sumus in Christo, singuli autem alter alterius membra , et quod cunctos, quos sacri baptismatis unda regenerat, fratres facit, quoniam unus est Pater noster qui est in celis , prout in Euangelio ueritas protestatur, in nobis tamen qui beato Petro successimus, Christiane fidei magisterium recognoscis. Unde, secus fontem sancte fidei nostre ac preceptorum legis et Ecclesie quiescere desideras et nutriri, ut sugas mamillas nostras quotidie et inebrieris lacte doctrine a sede apostolica emanantis. Et licet loco quidem a nobis remotus existas, fide tamen nobis gaudes tam te quam Armenicam  Ecclesiam couniri, cum ex illo sitis ouili de quo Dominus in Euangelio protestatur, alias, inquiens, oues habeo que non sunt ex hoc ouili, et illas oportet me adducere, et uocem meam audient, et fiet unum ouile et unus pastor . Oues enim huius ouilis uni Dominus pastori commisit, Petro uidelicet, cum inquit ad eum, Pasce oues meas , innuens per uerbum tertio repetitum, quod quicunque fidem habuerit Trinitatis, in quacunque trium orbis partium regione ac trino fidelium ordine, cum Ne, Iob et Daniele, siue in lecto, siue in agro, siue in mola consistant, Petri magisterio sunt commissi. Gauisus es igitur quod mater Ecclesiarum omnium, que totum orbem sua irradiat  claritate, catholicam Armeniorum Ecclesiam bono corde respiciens uoluit consolari, in hoc illud impletum intelligens quod inquit Petro Dominus iehsu Christus: Ego pro te rogaui, Petre, ut non deficiat fides tua; et tu aliquando conuersus confirma fratres tuos . Asseris quoque quod ab Ecclesia Romana fidem ab initio Armenica suscepit Ecclesia quam tu et cepiscopi tui et grex tibi et ipsis commissus, non minuistis in aliquo nec auxistis, sed sicut accepistis, sic usque hodie inuiolabiliter obseruatis, eius tenentes consuetudines secundum sanctorum Patrum precedentium instituta. [Nos igitur qui diligere debemus proximos ut nos ipsos, de tue fidei puritate gaudemus in Christo et te, uelut uenerabilem fratrem nostrum et magnum  Ecclesie Dei membrum, gerimus in uisceribus caritatis, ac carissimum in Christo filium nostrum Leonem regem Armeniorum illustrem honorare disponimus, et uniuersam Armeniorum Ecclesiam, utpote filiam sedis apostolice specialem,  specialiter confouere. Ne autem heres sit filius ancille cum filio libere, imo ne ancille filius heredis libere sibi amplius hereditatem usurpet, sed ancilla potius et eius filius expellantur, posuimus signum Thau in frontibus gementium et dolentium, ita quod per Dei gratiam crucesignatorum exercitus uenetias iam applicuit pro parte maiori, unde in proximo naues ascendent in terre sancte subsidium transituri.] Monemus igitur fraternitatem tuam et exhortamur attentius et per apostolica tibi scripta mandamus quatenus, in diuini nominis timore persistens et in apostolice sedis reuerentia perseuerans, predictum regem et uniuersam Armeniorum Ecclesiam in lege Domini et nostra deuotione confirmes, et eis, sicut per alias litteras  nostras mandauimus, formam apostolice remissionis exponas, et exhorteris ipsos attentius, ut se murum pro domo Domini opponant ascendentibus ex aduerso nec dubitent, si opus fuerit, pro illo fundere sanguinem, qui pro eis crucis non dubitauit subire tormentum; cum sic regnum sibi possint acquirere sempiternum et terrena in celestia, laudabili commercio commutare. Exspectent autem efficax de celo auxilium et festinum de terra succursum et spem suam ponant in eo qui est in se sperantium fortitudo, qui facit in tentatione prouentum, et post lacrymationem et fletum, gaudium et exsulationem inducit.

Datum, ut supra.





XLuII  . LITTERAE SISENSIS  ARCHIEPISCOPI, REGIS ARMENIAE CANCELLARII, AD D. PAPAM. Mitram et pallium et indulgentiam petit. 


Paternitatis uestre litteras, ea qua decuit reuerentia et deuotione, suscepimus  , et per earum continentiam pleno collegimus intellectu sanctitatem uestram paruitatem nostram caritatis uisceribus amplexari. Continebatur etiam in litteris illis ut magisterium et primatum sancte sedis apostolice recognosceremus et in deuotione ipsius persisteremus, et ut non solum regem, uerum etiam et barones et reliquum  populum, ad fidem et unitatem eiusdem induceremus. In uerbo ueritatis ad hoc laborat nostra sollicitudo, ad hoc inclinata est nostra intentio. Tenemur nempe de obedientie uinculis et deuotionis reuerentia, omnibus mandatis sancte sedis apostolice  pro uiribus obsecundare. Eapropter nulli ueniat in dubium ut ab his que honori et utilitati eiusdem spectare uidentur uel uidebuntur nostram subtrahamus uoluntatem; imo manus ad aratrum mittemus et, ut bonus arator, spinas et tribulos eradicare studebimus, et terram bene laboratam ad honorem sancte apostolice sedis colere et exornare usque ad messem, Deo auxiliante, non deficiemus. Super his igitur omnibus predictis, in quibus paruitatem nostram uestra sanctitas dignata est monere et exhortari paternitati uestre, quas sufficit nostra ualetudo, gratiarum actiones exsoluimus, de debito et merito uobis adstricti. [Quia uero in remotis partibus inter barbaricas nationes ad Dei seruitium sumus constituti, et in propria persona  uestram nequiuimus, quod moleste ferimus, uisitare paternitatem, flexis genibus cordis, uestre supplicamus sanctitati ut nos non tradatis obliuioni, imo tanquam obedienti uestro, mandatum uestrum humeris nostris imponere non dedignemini, scientes nos ad omnia beneplacita uestra promouenda et exsequenda, tam mente quam animo, promptos et paratos esse. Preterea, noua uestra planta effecti, multa precum instantia exposcimus, ut in memoriam dilectionis sancte sedis apostolice annulum, mitram et pallium nobis mittere dignemini, et ut eamdem remissionem, quam peregrinis transfretantibus pro Dei seruitio conceditis, ex parte uestra militibus pugnantibus sub illustri rege nostro contra crucis hostes, pro honore et defensione  Christianitatis, confirmare possimus; quatenus huius remissionis gratia, sumptis animi uiribus, in bello fiant audaciores.]



XLuIII  . ARCHIEPISCOPO SISENSI RESPONSIuA. Respondit epistole superiori et mittit ei pallium. 

Non processit ab homine, sed a Deo,  ut, sicut per tuas nobis litteras intimasti magisterium sedis apostolice recognosceres et primatum et in ipsius deuotione persistens, non  solum carissimum in Christo filium nostrum Leonem, regem Armenie illustrem, sed populum ad id induceres et barones. Recognoscis etenim et per tuas litteras profiteris, obedientie uinculis et deuotionis reuerentia te teneri uniuersis mandatis sedis apostolice pro uiribus obedire. Ideoque ab his que ad honorem et utilitatem ipsius spectare uidentur, tuam non subtrahis uoluntatem. Nos igitur tante  fidei puritatem et tantam deuotionis constantiam attendentes, [ei a quo bonum omne procedit, licet exsiles, quas possumus tamen gratiarum exsoluimus actiones, quod tam pium tibi tribuit intellectum et animum tam humilem inspirauit. Tibi quoque, sicut uenerabili fratri nostro et magno Ecclesie Dei membro, deferre proponimus et preces tuas in his que a nobis, secundum Deum, postulaueris exaudire. Super eo autem quod a nobis per tuas litteras postulasti, ut fraternitati tue pallium destinemus, annuere tuis desideriis cupientes, per dilectos filios Soffredum, tituli Sancte Praxedis et Petrum, tituli Sancti Marcelli, presbyteros cardiles  , apostolice sedis legatos, quos in terre sancte subsidium destinamus, pallium, insigne uidelicet  plenitudinis pontificalis officii, de corpore beati Petri sumptum, transmittimus, tibi ab ipsis uel eorum altero, iuxta formam solitam quam sub bulla nostra dirigimus, solemniter conferendum. [Monemus igitur fraternitatem tuam ac exhortamur attentius, et per apostolica tibi scripta mandamus, etc., ut in illa que scribitur Catholico usque confirmes, et eis formam apostolice remissionis exponas, etc., usque in finem.

Datum, ut supra.]



XLIX  . REMENSI ARCHIEPISCOPO  , SANCTAE ROMANAE ECCLESIAE CARDINALI, APOSTOLICAE SEDIS LEGATO. De diuortio Philippi Francorum regis. 


Quantumcunque carissimum in Christo filium nostrum Philippum, regem Francorum illustrem, et nos in eo, super negotio matrimonii expedire uelimus, in duobus tamen carissime in Christo filie nostre, I. regine Francorum illustri, nos conuenit prouidere, ne indefensa sit et examinetur a suspectis iudicibus causa eius; cum nec iustitia id permittat nec nos debeamus in hoc nostram conscientiam uulnerare. Quantum autem ipsius regis uoluerimus serenitati deferre, fraternitatem tuam iam credimus ex transcripto, quod dilecti filii magistri F.  Aurelianensis decanus, et W . . . Sancti Frambaudi thesaurarius, a nobis secum detulerunt, noscere potuisse. Si ergo rex ipse desiderat expedire,  libenter testes quos super consanguinitate, affinitate, seu maleficio, duxerit producendos, faciemus admitti, dum tamen testes, si quos predicta regina ad defensionem suam producere forte uoluerit, per delegatos iudices admittantur. Cum ergo nos in omnibus, in quibus cum iustitia, possumus, regie uelimus serenitati deferre, fraternitati tue per apostolica scripta mandamus quatenus  regem ipsum moneas et inducas ne illa requirat a nobis, que sine iuris iniuria et tam nostre quam ipsius anime detrimento et infamia, etiamsi uellemus, non possemus aliquatenus adimplere; quia super his in quibus eum honeste possumus exaudire, nullam moram uel difficultatem uolumus adhibere.

Datum Laterani, III Non. Iulii.



L  . ILLUSTRI REGI FRANCORUM. De eodem argumento. 

[Doloris aculeus nostre mentis intima penetrauit et cordi nostro meror irruit improuisus, cum in eo  de nobis serenitas regia, sicut accepimus, conqueratur super quo ab ipso gratiarum et meruimus et exspectauimus actiones. Proposuerunt enim dilecti filii magistri, F. Aurelianensis Decanus  , et W. thesaurarius Sancti Frambaldi, nuntii tui, ex parte regie celsitudinis in audientia nostra querelam, firmius, ut eis iniunctum fuerat, sicut credimus, asserentes quod te in causa matrimonii seuerius tractabamus, quam alii principes in simili causa consueuerint pertractari. Nam olim inclyte recordationis Ludouicus, pater tuus et Fridericus quondam imperator et nuper carissimus in Christo filius noster Ioannes, rex Anglorum illustris, coram prelatis in terris propriis constitutis, aduersus eas  quas habere uidebantur uxores questionem, seruato iuris ordine, intenderunt et ecclesiastico ab eis fuerunt iudicio separati: quod postmodum sedes apostolica minime retractauit. Ceterum si uerum attendas, imperator predictus ab ea que coniux dicebatur ipsius, licet in regno Teutonico, fuit tamen per legatos sedis apostolice separatus; et nos in regnum tuum legatos nostros destinare curauimus ut de matrimonii causa cognoscerent et eam, seruato iuris ordine terminarent. Licet autem predictus Ludouicus, quondam pater tuus et presens etiam rex Anglorum ab his quas sibi iunxerant, prelatorum terre sue iudicio, fuerint separati, super diuortio tamen non fuit ad sedem apostolicam querela delata. Unde quod a prelatis ipsis factum  fuerat, cum nullus penitus reclamaret, noluit reuocare. Utrum autem apostolica sedes dissimulare ualeat querimonias oppressorum et mulierum precipue, que quanto infirmioris conditionis existunt, tanto sunt amplius in sua iustitia confouende, utinam intelligeret regia serenitas plenius per seipsam, uel illi eam melius docuissent qui consiliarii eius et familiares existunt et in utroque sunt iure periti! Cum autem sententiam illam diuortii, tanquam inordinate prolatam, bone memorie Celestinus papa, predecessor noster, duxerit reuocandam, nos, ne si causa tua maneret diutius in suspenso, cor regium  sollicitudo nimia molestaret, per legatos nostros, quos in regnum Francorum direximus, te uoluimus expedire; qui hodie forsan negotium ipsum, ueritate comperta, iuxta desiderium tuum terminassent, nisi eorum iudicium declinasses. Per te namque recessum est a iudicio, postquam carissima in Christo filia nostra Inseburgis, regina Francorum illustris, ab appellatione recessit. Nouimus autem et in hoc etiam tue serenitati compatimur, quod huiusmodi querimonia non quidem ex ratione, sed sensualitate procedit; cum equitatem, seueritatem appelles et iustitiam quasi uiolentiam egre feras. Ceterum potuisset apostolica sedes, nisi tuo detulisset honori, non solum predictam retractare sententiam, latam iuris ordine non seruato, sed in latorem  ipsius ultionem canonicam exercere, sicut bone memorie Nicolaus papa, predecessor noster, in Guntarium Coloniensem et Tetgualdum Treuerensem archiepiscopos, in casu pene simili, legitur processisse; qui et latam ab eis reuocauit sententiam et eosdem archiepiscopos deposuit ab officio pastorali  ; imo etiam in Lotharium regem et superinductam excommunicationis sententiam promulgauit, quoniam idem rex occasione sententie ab eisdem archiepiscopis promulgate, relicta Tetberga quam sibi legitime copularat, Gualdradam quam superinduxerat, in coniugem retinebat.

Nos autem serenitati regie, quantum cum Deo potuimus, deferre uolentes, nec in eum qui sententiam  tulerat, cum tibi sit consanguinitate coniunctus, processimus. nec in personam superinducte uel tuam, sententiam aliquam duximus proferendam, sed terram tantum post frequentes commonitiones subiecimus interdicto. Cum ergo non secundum seueritatem iuris, sed equitatem potius te duxerimus pertractandum, non demereri sed promereri potius deuotionem tue serenitatis credidimus; nec ledi te putauimus, si iuste prosequeremur iustitiam, sed iuuari.] uellemus autem ut nunc saltem, acquiescens consilio saniori, patienter moram modici temporis sustineres et permitteres ut tam te quam nos ipsos super tanto expediremus negotio, seruata pastoralis officii grauitate. Nos enim non minus quam te credimus in hoc negotio impeditos, cum molestum sit  nobis celsitudinem regiam molestare, et a uia recta discedere non sit tutum, ne propter regem terrenum celestis Regis incurramus offensam. Quid autem predictis nuntiis tuis ad honorem regie serenitatis duxerimus offerendum, ne sinistra interpretatione forsitan deprauetur, tibi presentibus explicamus. Obtulimus enim quod, si beneplacito regio resideret, duos uiros honestos, prouidos et fideles, ad tuam presentiam mitteremus, qui non extra regnum Francorum, sed Stampis etiam, ubi predicta regina moratur, siue ipsa litem in eorum uellet presentia contestari, siue nollet ut contumax respondere,  dummodo aduocatum, si peteret, obtineret, super impedimento affinitatis uel consanguinitatis aut aliis que proponerentur, audirent et testes tuos recipere procurarent; deinde, si regina contumax non fuisset, sed lite potius contestata, poteret recipi testes suos, quia id ei non possemus de iure negare, sicut regalis prudentia non ignorat, ipsimet in expensis nostris, ne carissimus in Christo filius noster, Canutus, rex Danorum illustris, germanus ipsius, si uocaretur ab eis, se per importunitatem temporis, maris turbationem et uiarum discrimina, sicut hactenus, excusaret, properarent in Daciam, testes quos ipse induceret recepturi et audituri rationes, si quas duceret proponendas. Quod si tuo beneplacito resideat ut aliquis honestus, prouidus et fidelis,  de regno tuo ad examinationem huiusmodi facti adderetur eisdem, ipsi quoque, cum aliquo tali uiro de regno Dacie, testes reciperent ex parte regine, statimque cum festinatione redeuntes in Franciam, si regine uoluntas libere posset induci, depositiones testium publicarent, et, examinato negotio, proferre sententiam, appellatione postposita, non differrent: alioquin, causam sufficienter instructam referre secum ad nostram presentiam procurarent; quoniam coram nobis regina ipsa per suum procuratorem nec locum suspectum nec aduocati defectum, nec aliam exceptionem allegare posset ad subterfugium nec etiam appellare. Quod si etiam malles in regno tuo proferri sententiam, nos eam cum consilio fratrum nostrorum occulte formatam, mandaremus in  regno tuo solemniter publicari, nec pateremur decisionem huius negotii prorogari, quin illud, quantum in nobis esset, curaremus quanto citius expedire. Ad hoc etiam pro te fuimus inclinati ut, nuntiis nostris ad tuam presentiam accedentibus, si de ipsius regine libera procederet uoluntate, eligerentur aliqui de regno tuo uiri discreti, qui causam ipsam, consentientibus partibus, mediante iustitia terminarent. Quod autem liberum eiusdem regine consensum uoluimus [et] causam ipsam, personis de tuo tantum regno committere, uel sententiam per eosdem in tuo regno formari, hoc ad duplicem causam noueris esse prouisum: et propter iustitiam, que non patitur ut iudex aut locus parti, maxime  que impetitur, debeat esse suspectus; et propter cautelam, ne propter ualidam suspicionem talis posset sententia reuocari, ut sic et nostrum opprobrium et tuum dispendium uitaremus. Licet autem idem nuntii tui quod eis obtulimus non duxerint acceptandum, si tamen serenitati tue, sicut credimus, uisum fuerit expedire id, cum per litteras et nuntios tuos requisiti fuerimus, faciemus, cum nil tibi negare uelimus quod cum honestate nostra concedere ualeamus. Et ut plenius intelligas nostre propositum uoluntatis, per quod te cupimus expedire, in presentia nostra coram nuntiis tuis reciperemus ab his, qui mittendi essent a nobis ad hoc negotium  exsequendum, corporaliter iuramentum, quod ad expediendum illud bona fide, quanto melius possent, procedere non tardarent. Monemus igitur serenitatem regiam, et exhortamur attentius quatenus paterne dilectionis affectum quem circa te habemus intendas, considerans diligenter quod alia forma nobis non occurrat ad presens, per quam citius huiusmodi possit negotium expediri. Sepe uero contingit quod nimia festinantia nimiam generat tarditatem; quod in causa matrimonii semel expertus, ne iterum experiaris, euites. Nam si ab initio in ea ordo fuisset iudiciarius obseruatus, hodie forte nullius dubitationis scrupulus remansisset. Utinam igitur quid liceat, quid expediat et quid deceat diligenter attendas; et, de anima tua sollicitus,  agas quod diuine complaceat uoluntati. Ad hoc regiam celsitudinem monemus attentius et hortamur quatenus predictam reginam, sicut te decet et ipsam, honorifice facias pertractari, cum si nec tibi copulata fuisset, sed ex aliqua necessitate diuertisset ad regnum Francorum, ipsam honorare merito debuisses. Quod ea presertim debes facere ratione, ne tue cause processus ualeat aliquatenus impediri.



LI  NOBILI uIRO, IACOBO, CONSOBRINO ET MARESCALCO NOSTRO  . De matrimonio regis Sicilie cum Aragonici regis sorore. 

 Ad tuam uolumus audientiam peruenire, nos karissimi in Christo filii nostri, illustris regis Aragonum, et regine matris ipsius, litteras et nuntium recepisse, firmiter promittentium, quod parati sunt nobilem mullerem, sororem regis ipsius carissimo in Christo filio nostro, Friderico, illustri regi Sicilie, copulare. Promittunt autem quod, si opus fuerit, ad liberandum regem ducentos milites in expensis suis, in regis eiusdem subsidium destinabunt, uel prout uenerabiles fratres nostri archiepiscopi et episcopi et dilecti filii nobiles uiri, comites regis familiares, ut audiuimus, postularunt, et nos posse credimus obtineri, ipsa regina in persona propria illuc cum quadringentis uel quingentis militibus, iuxta mandatum  nostrum, ad regis defensionem accedet. uerum, ne amittant operam et impensam, si causa qualibet matrimonium non fuerit consummatum, cum nec contrahi sponsalia sola possint, sibi potunt pro tantis expensis debita securitate caueri. Postulabant quoque donationem propter nuptias fieri nobili memorate, ac si regina eadem, tanquam mater, ad regem accesserit nutriendum, certos sibi redditus assignari, ex quibus sibi et filie ac regi possit honorifice prouidere. Licet autem contractum huiusmodi regno utilem et regi non solum nunc, sed etiamsi in omni pace regnaret, honorabilem reputemus, quia tamen super hoc per nos et dictos familiares iam dudum  habitus est tractatus, ad consummationem negotii noluimus sine conscientia eorum procedere, sed honori suo duximus deferendum. Unde eisdem [per apostolica scripta mandauimus, ut super hoc tam infra se quam tecum, et cum dilecto filio R.  tituli Sanctorum Marcellini et Petri presbytero cardinale, Casinensi abbate, apostolice sedis legato, consilium communicent et quod ad consummationem huius negotii statuerint, nobis significare procurent, idoneos nuntios, super predictis omnibus sufficienter instructos, ad sedem apostolicam destinantes; ut cum nuntio nostro, quem propter hoc destinare proponimus, ad regem et reginam Aragonum accedant et sponsalia contrahere non postponant, ceteraque perficiant que super hoc fuerint consummanda.  Ideoque discretioni tue per apostolica scripta mandamus, quatenus familiaribus ipsis studeas suadere uti ad huius negotii consummationem intendant, et tu ipse ad id des operam efficacem.

Datum Laterani, Non. Iunii.

Scriptum est in eumdem modum, Casinensi abbati.

In eumdem modum, familiaribus regiis, usque consummanda.

Datum, ut supra.



LII  . BITURICENSI ARCHIEPISCOPO  Non temere accusandum est matrimonium quod per multa tempora constitit. 

 ueniens ad apostolicam sedem dilectus filius, nobilis uir And. de Caluiniaco, fideli nobis relatione monstrauit, qualiter matrimonium quod inter eum et dilectam in Christo filiam, Dionysiam, uxorem suam, contractum exstiterat, coram bone memorie predecessore tuo  fuerit accusatum, qualiter etiam super accusatione processum fuerit. Litteras quoque tam confirmationis quam commissionis, que a felicis recordationis Celestino papa, predecessore  nostro, super hoc diuersis temporibus emanarant nobis exhibuit et contra latam sententiam rationes plurimas allegauit; proponens preterea quod circa quindecim annos cum predicta uxore sua in bona uoluntate permanserat et quinque liberos susceperat ex eadem. Quia uero ingressus ecclesie sibi fuerat interdictus et nos, recepta secundum formam Ecclesie cautione, ab interdicto fecimus eumdem absolui, fraternitati tue de communi fratrum nostrorum consilio, per apostolica scripta mandamus quatenus, cum negotium ipsum ad sedem apostolicam sit translatum, tu eum, sententia non obstante, super ipso matrimonio non molestes, nec permittas ab alio molestari, sed si quis contra mandatum aliquid duxerit proponendum, illud referat  ad apostolicam sedem. Et quia contra coniugium quod tanto tempore iam durauit, et ex eo proles multiplex est suscepta, actio non facile consueuit admitti, presertim in gradu remoto inter personas pacifice commanentes, ipsa prouideat tua fraternitas discreto consilio, circumstantiis uniuersis diligenti meditatione pensatis, quid deinceps super ipso negotio sit agendum.

Datum Laterani, II Non. Iunii



LIII. NOBILI uIRO AND. DE CALuINIACO. De eodem argumento. 

In nostra presentia constitutus, fideli nobis relatione monstrasti, etc. In eumdem fere modum  usque in finem. uolentes igitur plenius quieti tue paterna sollicitudine prouidere, auctoritate presentium districtius inhibemus ne quis te uel uxorem tuam contra formam premissam super hoc audeat molestare. Nulli ergo, etc.

Datum, ut supra.

Scriptum est Turonensi archiepiscopo  et episcopo Cenomanensi  , ut siue Bituricensis archiepiscopus, siue alius, eum uel uxorem suam  super hoc, contra formam premissam, presumpserit molestare, presumptionem ipsius, monitione premissa, per censuram ecclesiasticam, appellatione postposita, compescatis. Quod si non ambo, etc.

Datum, ut supra.



LIu  . MAGISTRO HONORIO ARCHIDIACONO RICHEMUNDIAE. Determinatur controuersia de Archidiaconatu Richemundie  . 

[Post electionem et confirmationem uenerabilis fratris nostri, Eustachii  Eliensis episcopi, uacante archidiaconatu Richemundie, quem tenuerat,] cum id ad uenerabilis fratris nostri Eboracensis  archiepiscopi notitiam peruenisset, agentis tunc in partibus cismarinis, [eum tibi propria liberalitate concessit, dans Eboracensi capitulo suis litteris, ut te in archidiaconum, sicut moris est, recipere procurarent; cuius noluerunt mandato parere; propter huiusmodi rationes: Quia uidelicet bone memorie Celestinus papa, predecessor noster, inter alia, que decano  et capitulo Eboracensi suo priuilegio noscitur indulsisse, ordinationem quoque canonicorum seu personarum, sicut ab ipsa fundatione loci erat hactenus obseruatum, liberam esse decreuit, ut uidelicet idonea et honesta persona, cui archiepiscopus ipse uacantem in Ecclesia Eboracensi prebendam uel dignitatem duceret conferendam, secundum antiquam ipsius Ecclesie consuetudinem, presentaretur capitulo  et decano  ], receptus autem a capitulo in canonicum, per librum et panem, per manum decani deberet in capitulo inuestiri, postmodum uero in osculo fratrum receptus, de conseruanda fidelitate ipsi Ecclesie, libertatibus et consuetudinibus iuri consentaneis pro uiribus defendendis, non detegendis secretis capituli, iuramentum consuetum et debitum interponeret, et tunc de mandato decani et capituli, prout moris est, per manum installaretur cantoris. [Et, si quis contra consuetudinem istam antiquam et approbatam  in ipsa Ecclesia  esset per aliquem introductus, nec pro persona nec pro canonico haberetur. Quod si archiepiscopus uacantem in Ecclesia ipsa prebendam uel personatum  infra terminum Lateranensis concilii, secundum formam prescriptam, canonica admonitione premissa, persone idonee non conferret, liceret decano et capitulo auctoritate apostolica, nullius contradictione uel appellatione obstante, illud, iuxta eiusdem concilii statuta, conferre. Cum igitur in litteris archiepiscopi directis capitulo, decani mentio nullatenus haberetur, per cuius manum debebas in capitulo inuestiri, eius mandato fuit merito contradictum,] et illa preterea ratione quod, cum idem predecessor noster I. de sancto Laurentio de cancellaria Eboracensi curauerit manu propria per annulum  inuestire, mandans nuntio suo, ipsius nomine, stallum in choro et locum in capitulo et processione, cum integritate reddituum et omnibus ad cancellariam pertinentibus assignari, tu pro eo quod prouentus ipsos in contemptum presumpsisti mandati apostolici retinere, per decanum et capitulum Eboracensem fuisti excommunicationis laqueo irretitus; unde non eras ad dignitatem interim admittendus. Cui preterea illa ratio repugnabat, quod ante inuestituram a capitulo habitam, archidiaconali te officio ingessisti. Unde, iuxta priuilegii continentiam pro persona non debebas haberi, presertim cum tibi homicidia, sacrilegia, incendia et alia multa grauia et enormia obiicerentur, que, archidiaconatum ipsum manu armata tibi usurpare contendens,  perpetrare minime timuisti. [Ipsius igitur institutione propter premissas rationes et alias a capitulo reprobata, ipsi, ne iuris sui dispendium sustinerent, intelligentes etiam archidiaconatus ipsius dispositionem  ad eos, tam auctoritate Lateranensis concilii quam indulti sibi priuilegii, deuolutam, habito prudentum consilio, illum dilecto filio  , Rogerio de sancto Eadmundo unanimiter contulerunt, inuestientes eum de ipso, prout moris est, et solemniter installantes  . Processu uero temporis, prefatus archiepiscopus,  ab apostolica sede rediens in Northmanniam  , post resignationem et abiurationem a te factam et receptam ab ipso, eidem R. archidiaconatum contulit antedictum. Petebat igitur ab impetitione tua prorsus absolui, et archidiaconatum ipsum, tam ratione prime quam secunde concessionis, sibi rationabiliter  assignatum per sedem apostolicam confirmari]. Ad cuius obiectiones ex ordine taliter respondebas, quod, licet decani mentio in litteris archiepiscopi directis capitulo expresse facta non fuerit, non tamen ob hoc exclusus uideri poterat uel debebat, sicut pars proponebat aduersa; imo continebatur in capitulo, sicut pars continetur in toto, cuius decanus pars est honorabilis, archiepiscopus uero caput existit, ne in uno contingat corpore, non  sine monstruoso prodigio, duo capita inueniri. Quod autem te excommunicationis sententia lata per decanum et capitulum non ligauerit, multipliciter ostendere satagebas; tum quia fructus cancellarie nequaquam perceperas, cum tantum spiritualium procurator esses ab archiepiscopo constitutus, tum quia nec tu, nec alius, occasione mandati simplicis, per quod cercitio nemini mandatur, potuit cerceri; presertim cum illa sententia qualiscunque, post appellationem a te interpositam fuerit promulgata. Unde uenerabilis frater noster, Cantuariensis archiepiscopus, tunc apostolice sedis legatus in Anglia, communicato multorum cepiscoporum et aliorum prudentium uirorum consilio, pronuntiauit  te huiusmodi sententia non teneri, sicut ex rescripto litterarum ipsius legati ostendere satagebas. Administrationi autem archidiaconatus, cum tempore illo absens fueris, te minime ingessisti; sed cum uideres postmodum inuestituram tibi a capitulo contra iustitiam denegari, de mandato superioris archidiaconatum ingressus, cepisti in eo, prout ad tuum pertinebat officium, ministrare. Quod autem homicidia, uel alia huiusmodi, per te illic fuerint perpetrata, uel quod archidiaconatum renuntiaris aut etiam abiuraris penitus denegabas; asserens quod eo tempore quo pars aduersa te renuntiasse uel abiurasse dicebat et sibi archidiaconatum fuisse collatum, archiepiscopus te pro archidiacono et aduersarium pro excommunicato habuit pariter  et intruso. Unde auctoritate litterarum nostrarum de mandato dilecti filii nostri P . . . . .  tituli Sancti Marcelli presbyteri cardinalis, tunc apostolice sedis legati, coram uenerabili fratre, nostro Rothomagensi archiepiscopo  et suis coniudicibus in Northmannia et demum coram bone memorie Lincolniensi episcopo et coniudicibus suis in Anglia, idem archiepiscopus super intrusione ipsum aduersarium traxit in causam, nosque receptas attestationes super ipso negotio meminimus recepisse. Adiecisti  preterea quod, si etiam ea fecisses, per aduersarium tamen tuum tibi non poterant obiici cum effectu, cui potius super ipso archidiaconatu esset silentium imponendum, et approbata institutione tua, tibi restitutio facienda ex confessione partis aduerse in iudicio facta et sepius repetita ostendere nitebaris. Ipse namque Rogerius a nobis interrogatus in iure, ex quo tempore archidiaconatus Richemundie sibi per capitulum fuerit assignatus, respondit quod circa festum Ascensionis proximum triennium compleretur. Cum igitur ex data litterarum nostrarum constaret, tempore illo archiepiscopum apud sedem apostolicam constitutum et in eis per nos antiquum ius fuerit declaratum, ut tempus quo ad apostolicam sedem accessit, et apud illam  permansit uel recessit ab ipsa, non esset infra tempus sex mensium computandum, liquido constare dicebas, tempus illud archiepiscopo minime cucurrisse, sed si etiam quadriennium effluxisset, sicut prioris responsi penitens ultimo loco proposuit pars aduersa, quod ex parte tua de iure non posse fieri dicebatur, cum etiam tunc arripuisset iter ad sedem apostolicam ueniendi, licet illud non fuerit continue prosecutus, impedimentis multiplicibus retardatus, interpretatio rescripti nostri ad tempus etiam huiusmodi pertinebat, cui preterea prescriptio nocere non poterat in exsilio constituto. Factum autem capituli eumdem R. non potuit excusare, quoniam, cum institutio facta per archiepiscopum  precessisset quod superior ordinauerat capitulum tanquam inferius non poterat reprobare; cum etsi contra statutum priuilegii non  fuisset admissus, ipsi tamen, quia nec fuerant exsecutores priuilegii constituti, nec poterant simul esse iudices et actores, contra te presertim, absentem et non contumacem, procedere non ualebant. Si quid ergo per ipsos erat contra factum archiepiscopi proponendum, huiusmodi questio ad tribunal erat superius deferenda, ut auctoritate finiretur ipsius. Pendente proinde institutione tua, facta per illum ad quem [suppl. pertinebat], tam iure communi quam auctoritate priuilegii antedicti, per quod collatio personatuum et prebendarum archiepiscopo reseruatur, idem R. non debuit in locum uiuentis  obrepere, cum sciuerit uel scire debuerit hoc iure canonico interdictum. Ait enim beatus Gregorius  Eum qui contra iustitie regulam in archidiaconatum alterius prouehi se consensit, ab eiusdem archidiaconatus honore deponimus, qui, si ulterius in loco eodem ministrare presumpserit, se participatione sacre communionis nouerit esse priuatum. Huius ergo auctoritate decreti aduersarium tuum asserebas ab archidiaconatus officio, quem male receperat, deponendum; presertim cum illi prime  irreptioni uehementer insisteret et per institutionem eiusmodi suum niteretur propositum demonstrare, ipsumque archidiaconatum tibi restitui suppliciter postulabas. Nos igitur, auditis his et aliis que partes in presentia nostra proponere uoluerunt, et plenius intellectis, [quoniam constitit nobis archidiaconatum premissum tibi per Eboracensem archiepiscopum et primitus fuisse concessum, et quod, institutione facta per ipsum, secundum iuris ordinem minime reprobata, archidiaconatus non uacans nec potuerit nec debuerit in alium rite transferri, memorato R. qui contra iustitie regulam in archidiaconatum alterius prouehi se consensit, super eo silentium duximus imponendum, sententialiter decernentes ut institutio facta per Eboracensem archiepiscopum  de te sortiatur effectum. Exinde uero, si super renuntiatione uel abiuratione aut aliquo premissorum aliquis, qui uelit et ualeat, aduersus te duxerit proponendum, ordine poterit iudiciario experiri.] Nulli ergo, etc., diffinitionis, etc.

Datum Laterani, Kal. Iunii.



Lu. DECANO ET CAPITULO EBORACENSI. De eodem argumento. 

In eumdem modum, decano et capitulo Eboracensi, usque experiri. Quocirca, uniuersitati uestre per apostolica scripta mandamus atque precipimus; quatenus quod a nobis est de iam dicto magistro  Honorio prouida deliberatione statutum, sublato cuiuslibet contradictionis et appellationis obstaculo, humiliter obseruare curetis, recipientes ipsum tanquam archidiaconum, et a subditis recipi facientes. Nos enim si quid in preiudicium eius de ipso archidiaconatu fuerit aliquatenus ordinatum, decernimus irritum et inane. Quod si forte  mandatum nostrum nolueritis adimplere, noueritis nos uenerabilibus fratribus nostris, Eliensi et Norwicensi episcopis, et dilecto filio decano Lincolniensi, dedisse firmiter in mandatis ut uos ad id per districtionem ecclesiasticam, contradictione et appellatione cessante, cogere non omittant.

Datum Laterani, III Nonas Iunii.

Illis scriptum est super hoc contradictores, etc.  hoc addito: Si uero dictus R. de Sancto Eadmundo possessionem archidiaconatus presumpserit detinere, uos presumptionem ipsius etiam per subtractionem aliorum beneficiorum suorum, appellatione postposita, compescere procuretis. Quod si non omnes, etc.

Datum, ut supra.



LuI. REGI ANGLORUM. De eodem argumento. 


Cum, partibus apud sedem apostolicam constitutis, super archidiaconatu Richemundie diutius fuisset in nostra presentia litigatum, nos pro dilecto filio, magistro Honorio, exigente iustitia, sententiam duximus proferendam, sicut ex rescripto nostre diffinitionis seriem plenius continente perpenditur euidenter. Quocirca celsitudinem regiam rogamus  attentius  monemus, per apostolica tibi scripta mandantes, quatenus pro deuotione apostolice sedis et nostra, cum et ipse magister apud nos que ad honorem et exaltationem regalis  magnificentie pertinebant sepe curauerit promouere, nec impedias nec impediri permittas quominus quod nobis est, etc., usque statutum sortiatur effectum; eiusdem Honorii obsequium excellentie regie multipliciter poterit existere fructuosum. Nos quidem, si quid, etc. uenerabilibus etiam fratribus nostris, usque firmiter in mandatis, ut archiepiscopo, decano, et canonicis Eboracensibus ac clericis archidiaconatus ipsius, quibus super hoc scribimus, in exsecutione mandati nostri, cessante appellatione, ipsi que premisimus, etc., contradictores, etc.

Datum Laterani.



LuII  . ARCHIEPISCOPO CANTUARIENSI. De iudicio abbatis Tornee. 


In nostra presentia constitutus dilectus filius, R quondam abbas Tornee, proposuit coram nobis quod cum olim ad eius monasterium accessisses, quod ipse in centum marcarum redditibus ampliarat, et ingressus capitulum monachorum, inquisitionem cepisses facere contra eum, ipse grauari se timens, ad sedem apostolicam appellauit; tu uero appellationi non deferens, eum ab administrationis officio suspendisti, et in eius absentia, inquisitione post facta, ipsum usque ad monasterium de Ramessia, licet inuitum, turpiter post te tractum, super crucem fecisti iurare quod te usque Londoniam sequeretur. Ipse igitur Londoniam ueniens, appellationem  quam prius interposuerat, solemniter innouauit, et ad uenerabilem fratrem nostrum, Wintoniensem episcopum, et coniudices eius commissionis, obtinuit litteras destinari, quas deferendas cuidam tradidit mercatori. Tu uero ipsum in Angliam redeuntem capi fecisti Londoniis, et in Eliensi monasterio carceri mancipari. Propter quod mercator qui litteras deferebat, uenire in Angliam non presumpsit;  tandem uero a carcere liberatus, ad sedem apostolicam appellauit. Tu uero, eius appellationi non deferens, sicut prius, in ipsum depositionis sententiam protulisti, et depositum in carcerem fecisti retrudi. Ceterum, cum fuisset a uinculis absolutus, ad presentiam nostram uenit, et ad uenerabilem fratrem nostrum, Dunelmensem episcopum, et dilectum filium, magistrum Io. de Londoniis, litteras impetrauit, ut super propositis diligenter inquirerent ueritatem, et causam ipsam, si partes uellent, concorditer fine debito terminarent; alioquin causam sufficienter instructam ad nos remittere non differrent. Proponebat igitur idem abbas quod predicta omnia sufficienter fuerant coram eisdem iudicibus comprobata. uerum dilectus  filius, magister Honorius, archidiaconus Richemundie  , nuntius tuus, proposuit ex aduerso quod, cum olim legationis officio fungeritis, ad monasterium de Tornea, ut ei uisitationis impenderes gratiam, accessisti; cumque de uita ipsius R. diligentius inquisiisses de dilapidatione, incontinentia et turpi eius conuersatione, per testimonia tibi constitit monachorum. Unde, communicato prudentium uirorum consilio, cum ab administrationis officio suspendisti, cum iuxta canonicas sanctiones de dilapidatione suspectus debeat ab administratione suspendi  . Nec appellauerat tunc temporis idem abbas; nec etiam si appellasset, tibi eum innotuerat appellasse; cum, sicut  asserunt testes eius, egressus capitulum in secreto collocutorio duxerit appellandum. uerum, cum postmodum apud Londonias appellasset, non solum appellationem interpositam recepisti, sed ministrasti etiam ad prosecutionem ipsius sufficienter expensas. Deinde, cum enormitates ipsius bone memorie Celestino, predecessori nostro, per tuas litteras intimasses, ipse tuam fraternitatem monuit [Apog. Conti, tue fraternitati mandauit], ut eum ab officio deponeres abbatie, ac carceri mancipatum tandiu detineres, donec ad te mandatum eius denuo perueniret. Ipse igitur depositionis sententiam expauescens, in presentia multorum episcoporum et aliorum religiosorum uirorum, renuntiauit spontaneus abbatie, sed post paululum  penitens, se renuntiasse penitus denegauit. Tu igitur cum metropolitanus existeres eius, et legationis officio fungereris, et ad hoc esses specialiter delegatus, mandati apostolici formam sequens, propter criminum euidentiam super abbatia ei perpetuum imponere silentium curauisti. Tandem uero, cum predicto Dunelmensi et coniudici eius sub forma predicta sententie tue foret cognitio delegata, coram eis quod idem abbas renuntiauerit abbatie,  quod incontinentie uitio laborabat, quod uasa quedam monasterii preter consensum monachorum alienauerat, quod tu eius appellationi detuleras, et expensas ministraueras appellanti, quod auctoritate litterarum predicti predecessoris nostri, propter criminum euidentiam et spontaneam cessionem processeras ad depositionem ipsius, et de speciali mandato eiusdem predecessoris nostri eum in monasterio Glocestrensi, ubi prius monachus fuerat, carceri manciparas, per testes legitimos comprobasti; deinde autem cum iudices ipsi gesta omnia redegissent in scriptis, et terminum partibus assignassent, idem R. in manibus tuis et liti cessit, et renuntiauit spontaneus abbatie, tuque renuntiationem eius, ad multam quorumdam religiosorum uirorum instantiam,  recepisti. Ceterum, licet sepedictus R. se renuntiasse abbatie ab initio denegasset, tandem tamen id in nostra presentia confessus est, adiiciens quod, quia renuntiauerat spoliatus, eius renuntiatio non tenebat. Preterea, cum tu ei congrue promiseris prouidere, nec uolueris adimplere promissum, nec ipse ratum habere quod fecerat tenebatur. Insuper metu fuerat ad renuntiationem inductus, cum tu ei fueris comminatus quod si ad nos cum iudicum relatione ueniret, obtineres a nobis quod eum in caueam poneremus. Contra hoc autem dictus archidiaconus replicauit, quod eidem R. prodesse non poterat nec debebat quod renuntiauerat spoliatus, utpote quem non aduersarius, sed  iudex potius spoliarat. Metus autem quem allegauerat pars aduersa, eum non poterat excusare, cum cadere non debuerit in constantem. Quis etenim constans presumeret quod nos ad nutum tuum aliquem retruderemus in carcerem, et tyrannidem exerceremus in eos qui causas suas apud sedem apostolicam prosequuntur? Non ergo dictus R. debuit qualibet occasione presumere quod nos huiusmodi uellemus seuitiam exercere. Quod autem presumptio eius friuola fuerit, apparuit ex post facto. [Licet igitur iudex non semper ad unam speciem probationis mentem suam applicet, sed ex confessionibus, depositionibus, allegationibus, et in aliis que in eius presentia proponuntur, formet animi sui motum, et tanta sit iudicialis auctoritas  ut semper debeat presumi pro ea  , donec contra ipsam aliquid legitime comprobetur, sub pretextu quasi tu contra predictum R. coram Dunelmensi et eius coniudice  nichil penitus probauisses, standum tamen sententie fuerat, nisi dictus R. eam ostenderet irritandam. Quia tamen preter ista, constitit de ipsius renuntiatione spontanea, per quorumdam episcoporum litteras et confessionem ipsius, nos de consilio fratrum nostrorum ei super eadem  abbatia silentium duximus imponendum.] uolumus autem ut eidem, diuine pietatis obtentu, de redditibus monasterii de Tornea in aliquo loco religioso congrue facias prouideri. Nulli ergo, etc., diffinitionis, etc.

Datum Laterani, etc., II Non. Iunii.



LuIII. EIDEM. Datur archiepiscopo facultas instituendi archidiaconos. 

Ex parte tua fuit in audientia nostra propositum, quod predecessores tui correctiones excessuum, examinationes et decisiones causarum, in quibusdam ecclesiis que ad te pertinent pleno iure, per se ipsos consueuerant exercere, ita quod uices et officium  archidiaconi gererent in hac parte. Tu uero pondus cure pastoralis attendens, alios uis in partem commisse tibi sollicitudinis euocare, et ad curam archidiaconalem in predictis ecclesiis exercendam, duos archidiaconos ordinare disponis, ut leuius in singulis fiat onus quod in plures fuerit distributum, et Ecclesia Cantuariensis tribus archidiaconis de cetero gaudeat, que unum solum hactenus noscitur habuisse. Nos igitur propositum tuum in Domino commendamus, et ut illud effectui mancipes suademus, si tamen sine graui scandalo et preiudicio aliquorum poterit adimpleri.

Datum Laterani, II Kal. Iunii.



LIX  . ELIENSI EPISCOPO, DECANO LINCOLNIENSI ET ARCHIDIACONO DE BEDFOR. Committitur eis ut examinent accusationem propositam aduersus archiepiscopum Eboracensem  . 


Querelarum diuersitas et frequentia questionum, que nobis contra uenerabilem fratrem nostrum, G. Eboracensem archiepiscopum, assidue proponuntur, nostrum fatigat uehementer auditum: qui, cum a nobis sepe commonitus fuerit et correctus, ut actus suos in melius emendaret, ipse nec admonitiones, sicut decuit, acceptare, nec correctiones, prout oportebat, asseritur admisisse; et licet a dilectis filiis, decano et capitulo Eboracensis Ecclesie, tanquam pater a filiis, a quibusdam uicinis episcopis,  et aliis nonnullis uiris religiosis commonitus fuerit diligenter, ut ab ipsorum indebita molestatione cessaret, et se circa eos et alios subditos suos tanquam benignus pastor haberet, ac super aliis nonnullis que pontificale fastigium decebant, sue corrigeret operationis excessus, ipse tamen propter hoc grauior est illis effectus, tanquam qui semper in illorum molestia gloriatur. Nolentes igitur hec et alia que sepe nobis denuntiata fuerunt ulterius sub dissimulatione transire, discretioni uestre per apostolica scripta precipiendo mandamus, quatenus ad Eboracensem Ecclesiam accedentes, abbatibus, prioribus, et aliis personis honestis cuiuscunque ordinis euocatis, presente archiepiscopo, si uoluerit, et se, si potuerit, defendente, sub pena excommunicationis, appellatione  remota, prout necesse fuerit, iniungatis eisdem ut testimonium perhibeant ueritati, super quibus idem archiepiscopus a iam dictis decano et capitulo monitionem accepit, testes recipientes eorum, quos uoluerint producere, ad illa probanda in quibus dicunt ipsum archiepiscopum excessisse, inquirentes per illos et famam quoque communem, utrum archiepiscopus ipse sit utilis et sufficiens ad regimen pontificalis honoris, audituri nichilominus et super his probationes, appellatione postposita, recepturi, si que forsan idem archiepiscopus contra capitulum uel aliquem de capitulo duxerit proponenda, et omnia sub sigillis uestris inclusa nobis quantocitius transmittatis, eisdem, archiepiscopo, decano, et capitulo  certum terminum assignantes, in quo per se uel sufficientes responsales nostro conspectui se presentent, et irritum, appellatione postposita, post reducentes  , si quid idem archiepiscopus per se uel per aliquem alium, contra capitulum uel eorum immutauerit aliquem, post appellationem  ab eis rationabiliter ad apostolicam sedem emissam. Quod si non omnes iis exsequendis ualueritis aut uolueritis interesse, duo uestrum, etc.

Datum Laterani, ut supra.



LX  . ARCHIEPISCOPO MESSANENSI  Relaxat sententiam excommunicationis, qua archiepiscopus Messanensis tenebatur astrictus 

Quantum nos et Ecclesiam Romanam offenderis,  nolumus nunc litteris explicare, sed conscientie tue relinquimus discernendum. Nos autem licet offensam nostram et apostolice sedis iniuriam in te potuissemus grauiter uindicare, tue tamen honestati parcentes, non solum de commissis non infliximus tibi penam, sed excommunicationis sententiam, quam ipso facto incurreras, per uenerabilem fratrem nostrum, Regin. archiepiscopum  , secundum formam Ecclesie mandauimus relaxari, sic tamen ut suspensionis sententiam obseruares. uerum quia, sicut accepimus, preteritum iam damnas errorem, et ea efficaciter promoues que nobis estimas complacere, dilecti fratris nostri, G.  tituli Sancti uitalis presbyteri cardinalis, precibus annuentes, suspensionis sententiam, qua teneris astrictus,  de solita sedis apostolice mansuetudine relaxamus. Reseruamus tamen adhuc nobis tanti correctionem excessus, ut iuxta tuorum exigentiam meritorum misericordiam tecum uel iudicium faciamus. Monemus igitur fraternitatem tuam et exhortamur attente, per apostolica scripta mandantes, quatenus in deuotione nostra et regia fidelitate persistas, et taliter regis et regni hostibus te opponas, ut gratiam nostram possis plenius promereri, et precedentem offensam per satisfactionem aboleas subsequentem.

Datum Laterani, XIII Kal. Iulii.



LXI. ABBATI  ET CONuENTUI CISTERCIENSI. Aduersus desertores ordinis Cisterciensis. 


Cum paci ac quieti eorum qui Marie officium elegerunt paterna sollicitudine prouidemus, officii nostri debitam prosequimur actionem, qui quanto feruentius in Dei seruitio perseuerare noscuntur, tanto amplius, ne ab eo ualeant reuocari, debent in suo laudabili proposito confoueri. Hinc est, quod, cum fugitiui Cisterciensis ordinis super receptione sua,  aliquoties litteris impetratis, contra debitum uos molestare presumant, ob fauorem religionis et ordinis uestri uolumus et mandamus, ut huiusmodi ordinis uestri desertores, si super receptione sua forte litteras impetrauerint, in quibus non contineatur ut recipiantur salua ordinis disciplina, uel si regulare fuerit et honestum, tales littere, ne ipsarum occasione possitis a diuinis laudibus reuocari, nullam obtineant firmitatem, et ne earum obtentu ad fugitiuorum receptionem aliquis uos compellat, auctoritate apostolica prohibemus. Nulli ergo, etc., prohibitionis, etc.

Datum Laterani, XIu Kal. Iulii.



LXII  . IOANNI  , QUONDAM LUGDUNENSI ARCHIEPISCOPO. Mittit collectas de sancto Bernardo. 


Negare noluimus quod petere uoluisti, cum ex eo tam nobis quam tibi fructus eterne retributionis accrescat. Petisti namque, rogatus a fratribus, ut ad honorem beati Bernardi, primi Clareuallensis abbatis, quem apostolica sedes sanctorum ascripserat catalogo uenerandum, nos ipsi collectam et alias orationes, ore proprio, dictaremus, tum propter auctoritatem dictantis, tum propter stylum dictaminis, cum maiori deuotione dicendas. Et ecce, sicut potuimus, ad instantiam dilecti filii, fratris Rainerii, petitionem tuam curauimus exaudire.

Perfice, quesumus, Domine, pium in nobis sancte  religionis affectum, et ob obtinendam tue gratie largitatem, beatus Bernardus, abbas et doctor egregius, suis apud te semper pro nobis meritis et precibus intercedat. Per Dominum nostrum, etc.

Grata tibi sit, Deus, huius oblatio Sacramenti, quod in memoriam Dominice passionis tue offerimus maiestati. Per Dominum nostrum, etc.

Suum in nobis, omnipotens Deus, cibus quem sumpsimus  operetur effectum, ut incorporet sibi nos esus edentes, qui tecum, etc.

Datum Laterani, uI Idus Iunii.



LXIII. CAPITULO CAPUTAQUENSI. Ecclesia Caputaquensis commendatur archiepiscopo Salernitano. 

Quante prudentie ac honestatis uenerabilis frater noster, archiepiscopus Salernitanus  , existat, quantam persecutionem propter iustitiam patiatur, uestra discretio non ignorat. Adhuc enim peccatis exigentibus exsulat, nec ad sedem suam redire permittitur, cum domos eius in ipsius oculis possideant alieni, et sponsa eius seruiat uiolentis. uolentes igitur,  tam eius necessitati consulere quam uobis et Caputaquensi Ecclesie prouidere, procurationem eiusdem Ecclesie ipsi archiepiscopo, tam in spiritualibus quam in temporalibus, de consilio fratrum nostrorum, commisimus, donec uel Ecclesia eius pace gaudeat exoptata, uel nos aliud duxerimus statuendum. Monemus igitur deuotionem uestram et exhortamur attentius, et per apostolica uobis scripta mandamus, quatenus ei de cetero, tam in spiritualibus quam in temporalibus, deuote ac humiliter intendatis, et taliter pareatis eidem quod Ecclesia uestra per studium eius in statum possit resurgere meliorem  .

Datum Laterani, II Idus Iunii.

In eumdem modum abbatibus, prioribus et uniuersis  clericis in Caputaquensi diecesi constitutis. Datum, ut supra.



LXIu. P.  TITULI SANCTI MARCELLI PRESBYTERO CARDINALI, APOSTOLICAE SEDIS LEGATO. Datur ei facultas condendi testamenti. 

Pium uidetur habere propositum cui sua nouissima memorantur, et in augmento temporis eius potius decursum attendunt. Cum ergo memor conditionis humane de nouissimis cogites, et diligenti preuisionis oculo huius uite mortalis ultima metiaris, tuis  precibus annuentes, disponendi de rebus tuis, cum tibi uideris expedire, auctoritate tibi presentium liberam tribuimus facultatem. Nulli ergo, etc., concessionis, etc.

Datum Laterani, III Idus Iunii.



LXu  . EXONIENSI EPISCOPO  . 

Solet annuere, etc., usque assensu S. Petroci, S. Stephani, Perani, Thohou, Probos, S. Petri de Plinton, de Branton, S. Stephani Exoniensis et de Colinton ecclesias, et capellaniam de Bosean, ad Exoniensem ecclesiam pertinentes, cum terris et decimis, et aliis pertinentibus, libertatibus et rationalibus consuetudinibus suis, sicut eas iuste ac pacifice  possides, tibi et Exoniensi ecclesie auctoritate apostolica confirmamus, etc. Nulli ergo, etc.

Dat. Laterani, XIII Kal. Maii.



LXuI  . EXONIENSI EPISCOPO. Ne filii patribus suis succedant in beneficiis ecclesiasticis. 

Abolenda est in Ecclesia Dei consuetudo peruersa, et que contra formam canonicam attentantur, pastorali sunt sollicitudine corrigenda. Sane ad audientiam nostram noueris peruenisse, quod in diecesi Exoniensi plerumque contingit, ut, decedentibus ecclesiarum uicariis uel personis, eorum filii, absque  conscientia tua, ecclesias uacantes inuadant, et, ut eas licentius ualeant detinere ac tuam auctoritatem eludant, ad nos uocem appellationis emittunt, et sanctuarium Dei iure nituntur hereditario possidere. uolentes igitur obuiare, sicut conuenit, huic pesti, fraternitati tue auctoritate presentium indulgemus ut filios clericorum, quos in ecclesiis dieceseos tue patribus nullo medio sic inueneris substitutos, ecclesiis et ecclesiasticis beneficiis spolies taliter occupatis, nonobstante appellationis obiectu que interponitur in elusionem ecclesiastice discipline. Nulli ergo, etc.

Datum Laterani, Iu  Idus Iunii.



LXuII  . ABBATISSAE  ET MONIALIBUS ROMARICENSIBUS. De eadem re. 


Occurrere debet apostolica sedes presumptionibus malignorum et eorum excessus pastorali sollicitudine cohibere. Sane, ad audientiam apostolatus nostri peruenit, quod, cum monasterium uestrum ad Ecclesiam Romanam nullo pertineat mediante, clerici qui per uos ecclesias uel ecclesiastica beneficia sunt adepti, in eis filios uel nepotes suos quasi successionis iure substituunt, et hereditate nituntur Dei sanctuarium possidere. Faciunt enim secum filios uel nepotes suos de beneficiis que possident in  solidum inuestiri, ut sic uterque possideat quasi totum, quod si alter decesserit, reliquus in plena integritate remaneat, nec socium, nisi quem taliter forsan presentarit, admittat; sicque contingit quod interdum pueri uix quinquennes, idiote quoque, ac discretione carentes, in Ecclesiis obtinent personatum. Si autem aliquis talium filios non habuerit uel nepotes, filie uel nepti sue obtentum beneficium dat in dotem, et de ipso tanquam de propria hereditate disponit. Si quando uero quisquam eorum prius uiam fuerit uniuerse carnis ingressus, quam filium uel nepotem suum iuxta formam premissam secum de beneficio suo fecerit inuestiri, nichilominus filius uel nepos ipsius ei succedere nititur et patris beneficium obtinere. Si quis autem eorum semen non reliquerit  super terram, nec clericus aliquis ex eius consanguinitate compareat, laicus qui propinquior ei sanguine fuerat, per manum alicuius clerici uacantem ecclesiam recipit, et percipit fructus eius. Ceterum, si super his interdum non annuitis uotis petentium uel eis beneficium inuestiture negatis, rapiunt bona uestra, et ecclesias spoliant quas requirunt, et aliter etiam uos non dubitant molestare, guerras et dissensiones contra uos sepius suscitantes. Quia uero abusus huiusmodi canonicis obuiat institutis, uolentes monasterio uestro paterna sollicitudine prouidere, auctoritate presentium districtius inhibemus ne quod ex ecclesiasticis beneficiis, quorum donatio ad uos spectat, uel duobus conferatur  in integrum, uel post patrem nullo mediante filio tribuatur, aut cuiquam assignetur in dotem, uel ad consanguineos tanquam iure hereditario deuoluatur. Nulli ergo, etc.

Datum Laterani, III Idus Iunii.

 Scriptum est super hoc TREuERENSI  ARCHIEPISCOPO et EPISCOPO TULDENSI  , precipiendo ut si quis abbatissam et moniales ipsas contra inhibitionem predictam molestare presumpserit, ipsi presumptionem ipsius, monitione premissa, per censuram ecclesiasticam, appellatione remota, compescatis. Quod si non ambo, etc., alter uestrum.

Datum, ut supra.



LXuIII. IOANNI ILLUSTRI REGI ANGLORUM. Redarguitur de his que egerat aduersus episcopum Lemouicensem.

Utinam gemitus et dolores prudenter attenderes quos nobis in Ecclesiarum oppressionibus et afflictionibus clericorum frequenter infligis! Utinam celsitudo  regalis anxietates animi nostri respiceret, quibus affligimur uehementer cum per eam cepiscopos nostros audimus irreuerenter offendi, et in opprobrium nostrum ac diuinam iniuriam ignominiose tractari! Accepimus enim quod tu uillas, possessiones, et alia bona uenerabilis fratris nostri  , Lemouicensis episcopi, per ministros tuos uiolenter fecisti et irrationabiliter occupari, quasdam a uillis et hominibus eius exactiones indebitas exigendo, ad oblationes etiam altaris Sancti Leonardi, que ad ipsum episcopum pertinere noscuntur, fecisti manus extendi, et per tuos facis recipi seruientes. In quo quantum regali magnificentie derogatur cognoscere poteris, si uelis diligentius intueri sicque uniuersa  bona ipsius episcopi per seneschalces et ministros tuos occupari fecisti quod extra ciuitatem et uillas suas cogitur exsulare. Nolentes igitur, quantumcunque personam tuam in Domino diligamus, ut apud Deum nostra conscientia nos accuset si hec dimiserimus ulterius incorrecta, celsitudinem regiam monemus attentius et hortamur in Domino per apostolica scripta mandantes, quatenus eidem episcopo ablata restituas uniuersa, et de damnis etiam illatis sibi ac suis et iniuriis satisfaciens competenter, ab ipsius indebita molestatione desistas, et permittas eum tam in ciuitate quam Lemouicensi diecesi liberam mansionem et quietam habere. Alioquin noueris nos uenerabili fratri nostro, Bituricensi archiepiscopo, firmiter iniunxisse ut, post frequentes  et diligentes admonitiones tibi factas ex parte tam nostra quam sua, te ad hoc per interdictum terre, ad quamcunque deueneris, dum in ea presens exstiteris, nullius contradictionis uel appellationis obtentu, nostra fretus auctoritate compellat



LXIX.  BITUNTINO EPISCOPO  ; ET MARSICANO, SUBDIACONO ET CAPELLANO NOSTRO. De electione archiepiscopi Tranensis  . 


[Licet Tranenses canonici ab initio dissensissent, tandem tamen omnes unanimiter consenserunt, dilectum filium  G.  , fratrem Casinensis abbatis, in archiepiscopum eligentes; cuius electionem uenerabilis frater noster, P.  , Portuensis episcopus, tunc apostolice sedis legatus  , examinari precepit], et examinationem redactam in scriptis fecit sigillis dilectorum filiorum, archidiaconi et magistri Petrarche  , muniri, cum suo quoque sigilio ad sedem apostolicam transmittendam.  Litteras quoque suas nobis pro dicto fratre Casinensis abbas deprecatorias destinauit, quas cum decreto electionis omnium canonicorum subscriptionibus roborato, nec non et litteris suffraganeorum et populi, tres de canonicis Tranensis Ecclesie ab uniuerso capitulo destinati nobis humiliter presentarunt, petentes electionem canonicam de persona idonea celebratam auctoritate apostolica confirmari. Nos autem ad maiorem cautelam a predictis canonicis iuramentum recepimus, non a nobis exactum, sed ab ipsis oblatum, et factum electionis, sicut est et moris et iuris, examinauimus diligenter. Interim uero [nuntius predicti Casinensis abbatis suas nobis litteras presentauit grauem contra iam dictum legatum querimoniam continentes, quod, postquam electionem examinauerat,  et eam ad nostre transtulerat deliberationis examen, nuntiis iam directis, iterum  eamdem electionem malitiose nimis examinare presumpsit;] unde petebat per uiros idoneos suspicione carentes de ipso facto diligenter inquiri. Cumque prefatus superuenisset episcopus, et ea que gesta sunt intellexissemus ab ipso, de communi [fratrum nostrorum consilio examinationem secundam, tanquam a non suo iudice factam, postquam negotium ad nostrum  fuerat translatum examen, censuimus irritam et inanem.] Quia tamen ex his que de quibusdam iuramentis et promissionibus factis audiuimus, non leuis in animo nostro dubitatio est suborta, ut secundum Apostoli dictum manus cito nemini imponamus, super his per inquisitionem legitimam uoluimus plenius edoceri. Quocirca discretioni uestre per apostolica scripta mandamus quatenus ad Tranensem accedentes Ecclesiam iuramenti uinculo canonicos astringatis, ut super electionis processu plenam et meram aperiant ueritatem, diligenter et fideliter inquirentes de iuramentis et promissionibus, et aliis articulis ad negotium facientibus, utrum uidelicet aliqua promissio uel datio facta fuerit a quo et cui, quando et ubi, quibus mediantibus  uel presentibus, utrum recepta uel spreta; et quis eam recepit aut spreuit, et si quisquam promissionem uel donationem nouerat precessisse, quare postea eligebat; distinguentes inter scientiam et auditum, et inter eos qui ab initio contradixerant et alios qui consenserant a principio, de quo fuit et a quibus, qualiter et quare iuratum, sicque fideliter omnia conscribentes, sub sigillis uestris ad nostram presentiam destinetis. Quod si non ambo his exsequendis infra mensem potueritis interesse, alter uestrum, etc.

Datum Laterani, uIII Kal. Iulii.



LXX. PRIORI ET CAPITULO SAGIENSI. De electione episcopi Sagiensis. .


Post obitum Sagiensis episcopi  , uotis eligentium in diuersa diuisis, tu, fili prior, cum quibusdam ex canonicis pro parte tua, pro parte uero altera archidiaconus Oximensis et quidam similiter de canonicis, ad sedem apostolicam accessistis. Ut autem de processu negotii notitia plenior haberetur, utrinque de mera ueritate dicenda prestari fecimus iuramenta. Tu ergo, prior, pro parte tua, coram  dilecto filio, I.  tituli S. Prisce presbytero, et Hug.  S. Eustachii diacono, cardinalibus, deposuisti iuratus, quod defuncto episcopo Sagiensi fratres in capitulo conuocasti, proponens coram ipsis qualiter per F.  et L.  predecessores, qui de gremio Sagiensis Ecclesie non fuerunt, canonicorum erant redditus diminuti, et multa grauamina passa fuerat Ecclesia Sagiensis, consulens eis ut aliquis de ipsa eligeretur Ecclesia, qui paupertatem uestram expertus compassionis uobis uiscera exhiberet. Cumque hoc uerbum omnibus placuisset, tu sub professionis debito et obedientie uinculo promisisti quod ab hoc proposito non recederes, presertim cum iuri canonico consonaret, per quod electio de gremio Ecclesie statuitur facienda, si  persona ibi reperiatur idonea. Id etiam promiserunt a te singuli requisiti. Tu ergo, et benedixisti omnibus hoc statutum perscrutantibus, et in transgressores de uniuersorum assensu excommunicationis sententiam protulisti. Exin, tribus tibi canonicis sociatis, ad uenerabilem fratrem nostrum, Rothomagensem archiepiscopum  , et carissimum in Christo filium nostrum, Ioannem illustrem regem Anglie, accessisti, ut defuncti obitum nuntiares. Sed cum nichil proficeres apud eos, ad tuam Ecclesiam es reuersus. Post hec uero, rex ipse Sagium ueniens, duos nuntios capitulo destinauit, ex parte ipsius proponentes quod decanum Lexouiensem  in episcopum recipere procurarent. Respondentibus autem canonicis quod utiliores et meliores  haberentur in Ecclesia Sagiensi, regii nuntii subiunxerunt ut tres de Ecclesia et tres de extraneis nominarent, unum quem rex uellet in episcopum recepturi. Exclusis autem nuntiis, cum super hoc commune consilium haberetur, canonici omnes in te uota sua uoluntate libera transtulerunt, ut quot et quos uelles de capitulo nominares. Tu autem plenius sciens merita singulorum, S. Sagiensem et W. Chobon archidiaconum  et magistrum G. et R. de Merula nominasti, et canonici omnes te, licet inuitum, pariter nominarunt, parati unum ex his quinque recipere in pastorem. Redeuntibus uero nuntiis, litteras regias recepisti ut tu cum sex uel septem de canonicis Argentonium ires, litteras  portans de rato, ut quod cum ipsis faceres, ceteri acceptarent. uenientes autem illuc tecum nonnulli de canonicis cum huiusmodi litteris in te uota sua unanimiter contulerunt, ut quem eligeres reciperent in pastorem, instantes postmodum apud regem ut in aliquem de gremio Ecclesie consentiret. Cumque id obtinere non possent, nec ipsi uellent recipere  de nominatis a rege, recepta licentia tandem ad propria sunt reuersi. Post aliquot uero dies nuntii regis denuo aduenerunt rogantes ut satisfieret regie uoluntati. Sed licet antequam id proponerent, tu ad sedem apostolicam appellasses, in crastinum tamen te uidente, iidem nuntii thesaurum Ecclesie rapuerunt, et deponentes illum apud abbatiam Sancti Martini, die sequenti equos tuos et omnia bona canonicorum per uiolentiam abstulerunt, et uestros exinde famulos expellentes, abreptis domorum clauibus, portas exteriores et alias firmarunt, et consanguineis canonicorum in quadrigis abductis et carceri mancipatis, bona eorum fuerunt omnia totaliter occupata; quibus etiam, sicut audisti, fuit commercium uictualium denegatum. Postmodum etiam nuntii cum maiore  uille ad capitulum redeuntes, dixerunt canonicis quod nec manducarent nec biberent quousque satisfacerent regie uoluntati. Tu ergo cum canonicis cruce textuque Euangelii receptis ecclesiam processionaliter exiuisti, ipsam et episcopatum totum interdicto supponens, et appellans iterum, quinque de fratribus ad ecclesie custodiam dimisisti. Ceteris autem tecum apud Trapam manentibus, sub pena excommunicationis ne quis ab eorum societate recederet inhibere curasti. Et cum neque per uenerabilem fratrem nostrum Cantuariensem, neque per iam dictum Rothomagensem, a quo benigne recepti fuistis, restitutionem obtinere possetis, timentes ne metu regio canonici qui apud Sagium et obedientias  morabantur, procederent ad aliquem eligendum, ab ipso metropolitano uestro litteras impetrastis, ut excommunicationis uinculo subiacerent qui sine conscientia prioris et capituli eligere attentarent. In crastinum uero conuenientibus tam matricis ecclesie quam obedientiarum fratribus uniuersis, sex duntaxat exceptis qui apud Sagium morabantur, et de electione tractantibus, uota omnium in R. de Merula conuenerunt. Duodecim autem, de quibus tres ad nostram presentiam accesserunt, metum regium allegantes et electioni facte interesse timentes, recesserunt, firmiter promittentes quod salua pace regis electum libenter reciperent in pastorem, et contra ipsius electionem non irent nisi coacti. Die uero sequenti, habito prudentium consilio, electionem  in capella Sancti Andree apud Rothomagum solemniter celebrastis, ipsam metropolitano per quosdam de capitulo presentantes, et cum eam noluerit confirmare, dictus S. archidiaconus, pro te priore, capitulo, et electo, ne quid in uestrum preiudicium fieret, sedem apostolicam appellauit  tandem, ab ipso archiepiscopo benedictione  recepta, iter arripuistis ad sedem apostolicam ueniendi. Postmodum uero R. de Argenteio miles ex parte regis et R. abbatis, Camiletum accedens  , rogauit et multa promisit ut rediretis, filium ipsius R. in episcopum recepturi, addens quod uobis nolentibus et uolentibus futurus esset episcopus Sagiensis. Iterum etiam idem abbas per quemdam clericum et seruientem suum uos super eodem attente rogauit. Sed uobis in priore manentibus uoluntate, ceptum iter prosecuti fuistis. Electo autem apud Sanctum Moranum sublato de medio, uenientes Lucam  in capella episcopali, habito . . . . . quondam Lucen episcopi  , et aliorum prudentium consilio, S.  archidiaconum, unum de quinque a principio nominatis, solemniter  elegistis; et cum ipso pariter ad sedem apostolicam accedentes, electionem ipsius petebatis suppliciter confirmari, electione partis aduerse  de filio illius qui Sagiensem Ecclesiam et canonicos spoliarat, penitus reprobata. Ceterum ex parte aduersa Arnaudus presbyter et professus, licet narrationi tue, fili prior, in aliis fere omnibus concordaret, per maledictionem tamen tuam se non intellexisse proposuit excommunicationis sententiam in aliquem fuisse prolatam, rationem supponens quare super electione Lexouiensis decani regia petitio non fuerit admittenda, cum ipsius consanguinei essent Sagiensis  Ecclesie inimici, et quod ea die qua Ecclesiam proponebas exire propter persecutiones premissas, u. de Aspris, ipso et quibusdam aliis presentibus, ad nos appellans, ne sine assensu capituli ad electionem procederes interdixit. Addidit etiam quod rediens nuntius ex parte regis proposuit, quod id de ipsius non processerat uoluntate, portans archiepiscopo litteras continentes quod canonicos ad propria redire faceret, et eis plene omnia resignaret. Tu autem, prior, archidiacono Corboniensi et R. fratri eius ut ad Sagiensem Ecclesiam accederent  iniunxisti, nuntiaturi quod inuenirent de restitutione facta uel etiam facienda; postmodum uero cum quibusdam canonicis Argentonium accessisti, ubi cum non posses colloquium habere cum rege, honore eius, qui erat in diecesi Sagiensi, sententiam in Natiuitate Domini relaxasti; exinde uero Rothomagum ueniens, de consilio archiepiscopi omnes fratres ad octauam Circumcisionis Dominice conuocasti; quibus apud Rothomagum constitutis, cum omnes conuenire non possent ad uocationem archiepiscopi, qui apud abbatiam Sancti Audeni  morabatur, tu cum tribus archidiaconis et quinque aliis canonicis illuc iuisti; cuius stare, post multa uerba, sicut sacerdotes, legali consilio promisistis. Fuit autem ipsius consilium quod ad matricem  Ecclesiam ipsius canonici, obedientiales uero ad suas obedientias remanerent, ipso autem non audente ad Ecclesiam suam redire, in locis competentibus faceret prouideri, et quod ad electionem non procederent donec restitutionem plenariam obtinerent, sub pena excommunicationis inhibens ne sigillo capituli apud superiorem inuento sine consensu capituli sigillarent. Quod etiam prius factum fuerat per priorem, ad cuius petitionem et aliorum nouem archiepiscopus idem excommunicauit omnes qui sine consensu communi eligere attentarent. Quatuor autem ex ipsis, scilicet W. archidiaconus Carboniensis et magister Guarinus Costr.  ipse testis, et Martinus Blandinensis, ad archiepiscopum  accesserunt, ut absolueret eos a promissione, quam sibi prior fecerat, de non assumendo aliquo in episcopum nisi de gremio esset Ecclesie, postulantes. Quibus respondit archiepiscopus, quod Deus non erat ut eos posset ad huiusmodi absoluere sacramento. Cumque magister Guarinus Costr. se dixerit non iurasse, respondit archiepiscopus, Ite in nomine Domini. Die uero Sabbati octauas Circumcisionis sequente, omnibus canonicis, in archiepiscopali capella manentibus, sex exceptis qui remanserant ut ecclesiam custodirent, cum tu, prior, proposuisses quod licet quinque nominati  fuissent, per R. tamen de Merula Ecclesie uestre melius poterat prouideri, archidiaconus Corboniensis si electionem uelles facere requisiuit. Respondenti autem tibi quod uelles eligere, ipse pro se suisque subiunxit quod interesse propter promissionem quam fecerant archiepiscopo non audebant, cuius perlectis litteris appellauit, et cum decem et nouem exiuit; tu uero cum sociis tuis, sequenti Dominica, R. de Merula elegisti; electionem autem archiepiscopo confirmare nolente, ipse archidiaconus Corboniensis appellationem interpositam innouauit, et cum parte sua rediens ad ecclesiam Sagiensem et pro excommunicata partem alteram habens, habito consensu regio et prudentum uirorum consilio, Herbertum filium prefati R. abbatis elegit;  sed electus ipse, nisi nobis placeret, noluit consentire. Petebatur proinde pro parte ista facto suo tanquam legitimo apostolicum fauorem impendi. Quod autem premissa electio de iure stare non posset, multipliciter ostendere satagebat. Fuerat enim ab excommunicatis post appellationes multiplices et contra promissionem factam prefatis archiepiscopis attentata. Cum enim prefatus Rothomagensis archiepiscopus ad petitionem tuam, fili prior, excommunicasset eos qui eligerent sine tuo capitulique consensu, te tuosque tenuit hoc edictum, in quod faciendo partem incidere presumpsistis, licet idem archiepiscopus per suas nobis litteras intimarit quod in eos excommunicationis sententiam promulgarat qui ad electionem procederent regula canonum  non seruata. Apostolicam sedem appellauerat etiam H. archidiaconus Oximensis, ne ipso contempto eligeretur aliquis in pastorem. u. etiam de Aspris in egressu ecclesie Sagiensis, et archidiaconus Corboniensis in archiepiscopi capella itidem appellarunt, ne absque communi consensu capituli deberet electio celebrari. uos etiam promittendo quod iuxta consilium prefatorum archiepiscoporum eligere deberetis, a primo uidebamini proposito recessisse. Quod si pars altera tanquam excommunicata ius in electionem nullum haberet, sicut ex parte tua, fili prior, exstitit allegatum, cum quidam de canonicis partis tue ad electionem ultimam uocati non fuerint, et sic merito intelligantur exclusi pariter et  contempti, hac solummodo ratione factum ultimum partis tue proponebatur penitus irritandum, cum plus noceat contemptus unius quam contradictio plurimorum. uerum has obiectiones pars tua refellere nitebatur, negans se penitus in excommunicationem aliquam incidisse. Cum enim ab initio ipsius negotii, de communi consensu omnium fuerit ordinatum ut nullus eligeretur extraneus, sed de gremio duntaxat Ecclesie, in qua plerique idonei habebantur, nec huiusmodi statuto per sequentia fuerit derogatum, cum etsi compromissum fuisset in consilium prefatorum, per hoc tamen non recederetur  a primo statuto, quia consulere potuissent et etiam debuissent, ut secundum illud statutum is de gremio eligeretur Ecclesie qui posset in ea idoneus inueniri; et si tibi, fili prior, de facto fuerit per aliquos contradictum, de iure tamen contradici non potuit, cum de communi consensu quinque fuissent de gremio Ecclesie nominati, ut unus assumeretur eorum. Quare unus ex ipsis sine contradictione qualibet eligi poterat et debebat. Appellationes etiam interposite id non poterant impedire, quoniam Oximensis archidiaconus non poterat appellare, cum non sit canonicus uel professus, nec ad electionem alius admittatur, sicut ex canonicorum depositionibus euidenter apparet. Cumque canonici et professi per  testes etiam partis ipsius archidiaconi nominentur, ipse inter numeratos hinc inde minime reperitur. Aliis autem prouocationibus dicebatur fuisse delatum, cum, inspecto principio, quod cuiusque rei potissima pars existit, non sine communi consensu capituli electio fuerit celebrata. Defuncto igitur electo priore, de cuius facto principaliter agi non poterat de medio persona sublata, nisi forsitan ut de iuribus late sententie quereretur, pari potestate ad secundam fuit electionem processum, cum electus ipse de quatuor fuerit primitus nominatis, cui absentia quorumdam, fili prior, tue parti fauentium nocere non poterat uel debebat, cum longius extra prouinciam constitutus eos causa necessitatis ad electionem conuocare nequiueris uel etiam exspectare,  presertim cum se ratum habituros promiserint quidquid super ordinatione ipsius Ecclesie tu et alii faceretis. Aduersariis ergo tanquam excommunicatis ad electionis iure semotis, in te tuosque qui tecum aderant potestas totius capituli residebat. Unde, factum tuum propter premissas et alias rationes fauore petebas apostolico roborari. Nos igitur his et aliis diligenter auditis et cognitis, quia constitit nobis, prima electione pendente, post appellationem ad sedem apostolicam interpositam factum partis alterius ab excommunicatis perperam attentatum, illud decreuimus irritum et inane. Electionem autem illam ultimam a te, fili prior, et tibi fauentibus tanquam a toto capitulo propter premissas rationes et alias canonice celebratam, communicato  fratrum consilio, exigente iustitia, sententialiter confirmamus. Nulli ergo, etc.

Datum Laterani, uII  Kal. Iulii.



LXXI  . H.  DECANO MAIORIS ECCLESIAE COLONIENSIS, PRAEPOSITO BUNNENSI  , ET PRIORI DE HEISTERBACH. De electione abbatisse de Gerenseheym. 

Si licuisset nobis personas accipere in iudicio, profecto in causa monasterii de Gerenseheym, que  uertebatur inter dilectas in Christo filias, Gertrudim et Gudam, tot et tales ac tantos pro ipsa Guda intercessores habuimus quod libenter pro ipsa sententiam tulissemus. uerum quia Deus in sua lege precipit quod nec accipiamus personas nec munera, sed iuste quod iustum est iudicemus, nos sine personarum acceptione uia recta procedentes, causam ipsam iuxta canonicas sanctiones exigente iustitia curauimus terminare. Ad audientiam siquidem apostolatus nostri referente dilecto filio, procuratore dilecte in Christo filie Gertrudis, peruenit, quod, cum olim uacante monasterio predicto de preficienda sibi abbatissa moniales diutius tractauissent, demum in duas partes uota eligentium sunt diuisa, quarum altera Gertrudim, altera Gudam sibi in abbatissam  elegit. Propter quod ab utraque illarum fuit ad sedem apostolicam appellatum, et ad prosequendam appellationem nuntii destinati, qui in certos iudices multis coram positis conuenerunt, iuramento firmantes quod a litteris quas communiter impetrarent nullatenus resilirent, nec examen electorum iudicum pariter declinarent. Sed postmodum Gude nuntius contra prestitum ueniens iuramentum, ad A. quondam abbatem de Monte  , et dilectos filios, abbatem de Campis  , et prepositum Sancti Gereonis  , furtiuas litteras impetrauit. Qui cum uellent in causa procedere, Ger. nuntius ab apostolica sede reuersus ad dilectos filios, maioris Ecclesie et Sancti Gereonis decanos, et . . . . quondam maiorem scholasticum Coloniensem,  impetratas litteras exhibuit sub hac forma, ut uidelicet litteras quas Gude nuntius per fraudem extorserat, denuntiarent irritas penitus et inanes, reuocarent etiam quidquid per eas esset in dicte Gertrudis preiudicium attentatum, causam postea fine canonico terminantes. Qui prioribus litteris reuocatis, cum uellent super electione cognoscere, pars Gude litteras illas sibi suspectas esse proposuit et ad sedem apostolicam remittendas, cuius intentionem cum Gertrudis ea ratione duceret elidendam, quod nullas causas suspicionis proponeret nec probaret, eadem Guda ad nostram audientiam appellauit. Iudices uero intelligentes appellationi huiusmodi minime deferendum, probato quod Gertrudis  a maiori et saniori parte monialium fuisset electa, ipsam in possessionem abbatie auctoritate apostolica induxerunt. Qui cum postmodum nuntium cum actis iudicum ad sedem apostolicam destinassent, ipse nuntius immemor fidei quam super negotio fideliter procurando prestiterat, cum nuntio Gude collusit, cui uniuersa tradidit instrumenta, et cum eo in iudices suspectos omnino conuenit. Unde, cum ad uenerabilem fratrem nostrum, Coloniensem archiepiscopum  ,  et dilectos filios, decanum Xanctensem  , et prepositum Sancti Gereonis, impetrate littere comparerent, Gertrudis ad ipsorum tribunal accedens, aduersus archiepiscopum proponebat, quod ab ipso super eodem negotio fuerat appellatum, et ab initio litis fouerat partem Gude, et prouentus Ecclesie, quos ut iudex ordinarius lite pendente debuisset fideliter conseruare, illi postmodum conferendos que per sententiam obtineret, aduersarie sue concesserat, et sic illam contra se duxerat muniendam. Dicebat insuper quod Xanctensis decanus aduersariam proxima linea consanguinitatis attingeret, et quod prepositus Sancti Gereonis non esset iudex idoneus, tanquam infra etatem legitimam constitutus. Ad hec autem pars Gude taliter  respondebat, quod, cum de assensu utriusque partis iudices fuissent obtenti, ipsa Gertrudis non debebat nec poterat eorum iudicium declinare. Sed eadem contra hec taliter replicabat, quod, si predictas causas suspicionis ad plenum eius nuntius aduertisset, dolose postmodum in tales iudices conuenerat. Unde factum eius ratum habere minime tenebatur. Denique cum eius rationes nollent admittere iudices memorati, ipsa se et causam apostolice protectioni supponens nostram audientiam appellauit; sed iudices, iuris ordine pretermisso, Gudam de abbatia inuestire curarunt, moniales que excommunicate fuerant sine satisfactione qualibet absoluentes. Propositis autem Gude nuntius respondebat, quod, cum a sex fratribus et septem sororibus in  abbatissam canonice fuisset electa, Gertrudis uero a parte numero et dignitate minore, ipsa Guda per nuntium ad abbates de Monte ac de Campis et prepositum Sancti Gereonis litteras impetrauit: qui, cum causa legitime uentilata usque ad sententiam processissent, Gertrudis nuntius ad maioris Ecclesie et Sancti Gereonis decanos et maiorem scholasticum Coloniensem litteras nostras reportauit; qui, cum partes peremptorie citauissent, Guda tamen, quia unus iudicum aduocatus, reliqui uero ab initio fautores fuerant predicte Gertrudis, sedem apostolicam appellauit. Sed nichilominus iudices predicte Gertrudis possessionem abbatie adiudicare curarunt, in ipsam Gudam et eius fautrices sententiam  proferentes excommunicationis. Unde, postmodum, ad earum petitionem causam ipsam predicto archiepiscopo et preposito Sancti Georgii, et decano Xanctensi commisimus terminandam; qui latam a predictis iudicibus sententiam reuocarunt, electionem de Guda factam auctoritate apostolica confirmantes. Gertrudis autem ad sedem apostolicam accedens, ad probandum quod proposuerat coram dilectis filiis, B.  tituli Sancte Suzanne presbytero, et M.  Sancti Theodori diacono,  cardinalibus, quos concesseramus in eodem negotio auditores, testes induxit, et procurator Gude se testes asseruit producturum, quorum copiam apud sedem apostolicam non habebat. Unde negotium ipsum dilectis filiis, abbati de Stanuelt  , preposito Sancti Seuerini Coloniensis  , et priori de Mare, duximus committendum, quibus per nostras dedimus litteras in mandatis, ut, auditis propositis et receptis testibus quos pars utraque duceret producendos, attestationibus etiam coram iam dictis cardinalibus exhibitis, quas sub bulla nostra his misimus interclusas, et aliis que coram ipsis essent exhibite publicatis, Deum habentes pre oculis, si partes consentirent, diffinitiuam sententiam promulgarent. Alioquin gesta omnia in scriptis redacta  sub sigillis suis ad sedem apostolicam destinarent, partibus competentem terminum assignantes, quo per se uel procuratores idoneos accederent diffinitiuam sententiam recepture. Conuocatis igitur partibus et in ipsorum delegatorum presentia constitutis, Gertrudis nostras iudicibus litteras presentauit, postulans sibi iustitiam exhiberi. Quibus de more perlectis, Guda earum copiam sibi petiit exhiberi. Cuius petitionem dicebat Gertrudis nullatenus audiendam, cum easdem litteras sibi suus procurator, quem ad nos miserat, reportasset. Cumque fuisset super hoc diutius disputatum, Gertrudis tandem fecit Gude inspiciendarum copiam litterarum. Quibus diligenter inspectis, deliberatorias inducias postulabat, quas Gertrudis denegandas  penitus asserebat, cum sepe ac sepius concesse fuissent, ac diu negotium uentilatum. Cumque super his diutius disputassent, ipsi iudices, habito prudentum et religiosorum uirorum consilio, non esse dandas Gude deliberatorias inducias decreuerunt, tum quia coram pluribus iudicibus causa fuerat agitata, tum quia Guda facere fidem noluit quod easdem litteras per suum nuntium minime recepisset. Unde Guda nostram duxit audientiam appellandam. Ipsi uero appellationem in litteris inhibitam attendentes, testes Gertrudis ad ipsius petitionem super ipso negotio receperunt, quorum attestationes cum fuissent legitime publicate, cum illis que coram memoratis cardinalibus recepte  fuerant, prout tenor mandati apostolici continebat, sub sigillis suis ad nos transmisere conclusas. Nos igitur, procuratoribus utriusque partis cominus constitutis, cum per memoratum B. presbyterum cardinalem, quem eis dedimus auditorem, nobis que proposita sunt fuissent fideliter recitata, auditis rationibus et allegationibus plenius intellectis, attendentes Gertrudem a maiori et saniori parte  monialium, que, sicut probatum fuerat, sole ius obtinent eligendi, canonice in abbatiam electam fuisse, Gude denominatione cassata, electionem Gertrudis auctoritate apostolica duximus confirmandam. Quocirca discretioni uestre per apostolica scripta mandamus, quatenus eam in possessionem ipsius abbatie nostra freti auctoritate inducere, remoto cuiuslibet contradictionis et appellationis obstaculo, procuretis, et faciatis eam pacifica possessione gaudere, contradictores, etc. Quod si non omnes, duo, etc.

Datum Laterani, uI Kal. Iulii.



LXXII  . ABBATI  ET CONuENTUI DOLENSI. Confirmatur concordia inita cum domino castri Rodulphi. 


Cum lites que ad discordiam emerserunt, amicabili fuerint compositione sopite, quod ad eas sopiendas prouida fuerit deliberatione statutum, decet scripture testimonio communiri, ne ad renouandum nouum litigium quorumlibet malitia questio rediuiua consurgat. Sane, cum inter uos et Ecclesiam uestram ex una parte, et dilectum filium, nobilem uirum, Andream de Caluiniaco  , dominum castri Rodulphi ex altera, super iustitiis et libertatibus burgi Dolensis questio uerteretur, tandem inter uos et ipsum amicabilis compositio interuenit, quam tu, fili abbas, et idem nobilis in nostra presentia constituti postulastis a nobis suppliciter confirmari.  Nos igitur uestre postulationi clementius annuentes, compositionem ipsam, sicut sine prauitate prouide facta est et ab utraque parte sponte recepta, et in scripto dicti nobilis plenarie continetur, auctoritate apostolica confirmamus, etc. Ut autem super hoc certitudo maior possit haberi, scriptum ipsum de uerbo ad uerbum huic nostre pagine duximus inserendum, cuius tenor talis existit. Ad euitandum obliuionis incommodum et retundendam calumniantium malitiam, qui super rebus gestis suscitare solent multiplices questiones, adhibendum est scripture remedium, quatenus quod longeui protractio temporis humane memorie derogat, hoc scripture testimonium, quod obliuionis dispendium  non patitur, recompenset. Idcirco, ego Andreas de Caluiniaco, dominus castri Rodulphi, notum facio per presentem paginam omnibus presentibus et futuris, quod, cum inter me et Ecclesiam Dolensem super iustitiis et libertatibus Dolensis burgi fuisset questio diutius uentilata, tandem per Dei gratiam taliter fuit inter me et eamdem Ecclesiam compositum et ad pacem perficiendam, quod ego dimisi  et concessi in perpetuum Dolensi Ecclesie, propter chartas quas habet Ecclesia ipsa a dominis quondam castri Rodulphi, omnes iustitias Dolensis burgi, tam in duellis quam furtis, quam raptu et murts  , et quod omnes clamores qui de commissis infra cruces eiusdem burgi perpetratis fient, ad abbatem uel eius ministeriales ferantur, et qui iustitiam suam infra cruces habere uoluerit, per predictam Ecclesiam habeat, et quod equi eiusdem Ecclesie siue iumenta, siue asini, qui cum quadriga, seu alio modo, ad adducenda ligna seu alia usibus monachorum necessaria foras missi fuerint, non capiantur, nisi tamen inuenti fuerint in delicto. Habitatores burgi Dolensis quidquid et ubique extra cruces delinquant, dummodo infra cruces uenire ualeant,  exhibebunt iustitiam per abbatem uel eius mandatum, nisi tamen capti fuerint in delicto. Questam etiam illam quam super homines burgi Dolensis propter uindemiandas uineas ego et predecessores mei consueueramus facere, Deo et beate Marie ego et Dionysia uxor mea, et heredes mei, omnino et in perpetuum dimisimus, ita, quod nullus hominum uel mulierum infra cruces burgi habitantium, aliquid de cetero propter uineas uindemiandas persoluat, sed quandocunque uoluerint, liberam uindemiandi habeant facultatem. Concessi etiam quod panni sine tinctura qui fuerint in burgo Dolensi et in castro Rodulphi, sicuti burellum et cordatum et reatum, quod fit ibidem uendantur in burgi domibus, fenestris non apertis; panni etiam linei et canabei, undequaque  uenient, similiter ibi uendantur. Homines etiam qui molas in burgo Dolensi adducere uoluerint, eas secure adducant et uendant, et ego uel homines mei nullam uim faciemus quo minus in burgo mole adducantur et uendantur. Concessi preterea quod mercerii perducant merces suas et uendant in plateis burgi Dolensis omni die si abbas uoluerit, nisi forum uel nundine fuerint apud castrum Rodulphi, ita quod nullam alicui persoluant consuetudinem. Fabri etiam undecunque ueniant, similiter uendant ferrum fabricatum sine omni consuetudine. In omnibus nundinis que fiunt in burgo Dolensi, iacebunt mercatores, si uoluerint, in burgo, in uigiliis nundinarum et in die cum rebus et equitaturis suis. In nundinis  uero que fiunt in burgo Dolensi in uisitatione Dolensis Ecclesie, quas ego dedi, et in nundinis Annuntiationis beate Marie, quas D. Ebbo et D. D. Radulfus filius eius dederunt, que sunt trium dierum, iacebunt mercatores, si uoluerit, in burgo Dolensi in uigiliis nundinarum et in die, et in altera sequenti die cum rebus et equitaturis suis. Propter  damna que ego intuli Dolensi Ecclesie dedi in perpetuum Ecclesie decem modios bladi, censuales de frumento, de siligine, de hordeo, de auena equaliter. Preterea concessi quod burgus de Masnilio habeat eamdem libertatem quam burgus Dolensis habet. Propter damna et iniurias que homines mei fecerunt et Coterelli apud Masnilium, concessi quod apud Masnilium quotannis Dominica post festum sancti Dionysii fiant nundine, iuxta consuetudinem nundinarum que fiunt in burgo Dolensi in festo sancti Michelis. In burgo de Hubeis nichil habeo nisi questam unius marce argenti, et unam procurationem semel in anno, sicut D. Ebbo quondam habuit. uillam de Hybernali tenebo et seruabo liberam et immunem, reddita mihi consueta censa auene. In  domo de uodolione non descendam nec hospitabor, nec aliquam uiolentiam irrogabo. Medietarii Dolensis Ecclesie erunt ab omni consuetudine et uiolentia liberi et immunes, et res monachorum uel hominum suorum non capientur, quandiu ipsi uoluerint iustitiam exhibere, uel abbas, uel mandatum suum pro eis. Ut autem ista omnia habeant perpetuam firmitatem, ego iuraui me illa inuiolabiliter seruaturum, et presentem paginam sigilli mei munimine roboraui, et ad maius testimonium sigilla Sancti Gildasii  et Millebecensis  abbatum feci apponi. Hec omnia sicut super scripta sunt, etiam Dionysia uxor mea et G. filius meus concesserunt. Huius rei testes sunt isti. H. prior Dolensis, A. prior de Rocca Cerueria,  Aym. eleemosynarius, P. camerarius, P. sacrista, A. cellararius, O. armarius, M. hostellarius, P. Ferrandi, I. archipresbyter castri Radulphi, N. Correers, Petrus Pelet, G. Nebodet, H. uiuentius, P. Guarni, W. de Azaio, A. uiuentius, S. Bergerole, H. de Seusa, Ga. de Auentiniaco, A. Burez, G. Moralz, O. de ualenkai, magister Herueus, R. Borges et B. frater eius, S. filius eius. Gir. Petiz-Terr. Bonatus de Uriaco, Hu. Agnellus, P. de Cresenc., Ioannes scriptor abbatis Dolensis et multi alii. Actum est hoc anno uerbi incarnati 1203  , Non. Aprilis, in capitulo Dolensi, regnante Philippo rege Francorum, Ioanne rege Anglorum, sedente Innocentio papa III, G. presule Bituricensi, Radulfo abbate Dolensi. Nulli ergo, etc.

 Datum Laterani, Kal. Iulii.



LXXIII  . CLAROMONTI, CANONICO TERDONENSI. Ei confirmatur prebenda. 

[Cum pro questione Terdonensis  prebende],  que uertebatur inter te ex una parte, et uenerabilem fratrem nostrum, episcopum  , et dilectos filios, canonicos Terdonenses, ex alia, tu et procuratores partis alterius in nostra essetis presentia constituti, uobis dilectum filium, Hug.  tituli Sancti Martini presbyterum cardinalem, concessimus auditorem. Coram quo pro te taliter fuit allegatum, quod, cum bone memorie O.  episcopus Terdonensis, patruus tuus, ab apostolica sede reuersus, Terdonenses canonicos attentius rogauisset ut te reciperent in canonicum et in fratrem, ipsi eius precibus annuentes hilariter te receperunt, nulla prime uel secunde prebende habita mentione; qui ab illo tempore usque nunc locum in choro et capitulo sicut alii canonici  habuisti, lectiones legisti in ecclesia, et responsoria cantauisti, ac per predictum episcopum tibi fuerunt domus in ipsa canonica nomine canonici assignate, quas tu possedisti ac possides in quiete. Et cum in eadem Ecclesia Terdonensi ex illis canonicis qui prebendam in ea non possident tu primo institutus fueris et receptus, et nunc uacet beneficium in eadem, humiliter postulabas a nobis ut Terdonensibus canonicis dare dignaremur districtius in mandatis, quod uacans beneficium tibi, omni difficultate postposita, assignarent, et facerent pacifica possessione gaudere. Procuratores uero partis alterius e contrario respondebant quod, cum in Terdonensi Ecclesia certus sit canonicorum numerus institutus et scriptis Romanorum pontificum confirmatus,  canonicique constitutionem ipsam obseruare teneantur prestito iuramento, nos eis litteris nostris dedimus in mandatis, ut dilectum filium, B. subdiaconum et capellanum nostrum, in canonicum reciperent et in fratrem, eique prebendam sicut uni ex aliis canonicis assignarent. uerum quia statutus canonicorum numerus tunc in eadem Ecclesia plenus erat, mandatum nostrum non potuerunt exsecutioni mandare. Post non modicum uero temporis, predictus O., quondam episcopus, persuasionibus, minis et terroribus, institit apud canonicos Terdonenses, ut te reciperent in canonicum ad prebendam proximo uacaturam, eis constanter promittens quod eos tam a petitione ciuium Terdonensium quam ab exsecutione mandati apostolici,  quod ipsi pro eiusdem subdiaconi nostri receptione receperant, liberaret; sicque eos circumueniens fraudulenter, recipi te fecit ad prebendam proximo uacaturam. Cum autem dilectus filius R.  tituli Sancti Petri ad uincula presbyter  cardinalis, in Lombardie partibus legationis officio fungeretur, eumdem subdiaconum nostrum per quemdam clericum suum institui fecit canonicum ecclesie Terdonensis, assignans ei stallum in choro et locum capitulo, presente predicto quondam episcopo, nec faciente de receptione tua aliquam mentionem. Sed predicti canonici institutionem de ipso B. factam, licet in publico non ostenderent propter insolentiam laicorum, ratam omnimodis habuerant. Cumque circa preteritum Pascha dictus quondam episcopus carnis debitum exsoluisset, et predictus episcopus qui nunc est, fuisset subrogatus eidem, qui fuerat archidiaconus Ecclesie Terdonensis, prebendam uacantem iidem canonici predicto subdiacono nostro unanimiter decreuere conferri,  sicut in eorum litteris perspeximus contineri, et ipsius procuratores capituli predictam prebendam uacantem in nostra sibi presentia concesserunt. Unde suppliciter petebatur a nobis ut institutionem tuam, tanquam contra Lateranense concilium attentatam, penitus irritantes, et absoluentes Terdonensem Ecclesiam ab impetitione tua, concessionem eidem subdiacono nostro factam de prebenda predicta dignaremur auctoritate apostolica confirmare. Nos igitur ex his que fuerunt hinc inde proposita certiores effecti per cardinalem predictum, concessionem predicto subdiacono nostro a canonicis predictis factam de prebenda predicta de fratrum nostrorum consilio ratam habentes, eam auctoritate apostolica duximus confirmandam. uerum, cum  tam assertione tua quam confessione constet partis alterius, [te in fratrem et canonicum Terdonensis Ecclesie fuisse receptum, licet receptionem tuam factam contra Lateranense concilium pars aduersa proponat, quia tamen probatum non exstitit, parte altera penitus hoc negante  , nec ipsi canonici hoc uidebantur tibi opponere posse de iure, qui se fatebantur te contra statuta predicti concilii recepisse, sententiando  decernimus ut tibi, quam cito se facultas obtulerit, prebendale beneficium in Terdonensi Ecclesia conferatur, cum ex quo receptus es in canonicum, non debeas carere prebenda.] uolentes autem tecum benignitatem apostolicam exercere, ut non uidearis diutius, sicut  nec conuenit, sine stipendio ecclesiastico militare, prouida deliberatione statuimus, ut fructus prebende predicti subdiaconi nostri tandiu inter te et ipsum qualiter diuidantur, donec prebendam tu fueris in Terdonensi Ecclesia consecutus.

Datum Laterani, uII Idus Iulii.



LXXIu ARELATENSI ARCHIEPISCOPO  , ET SANCTI AEGIDII  , ET uALLIS-MAGNAE  ABBATIBUS. De accusatione aduersus abbatem S. Wilhelmi, et depositione eius. 


Cum accessissent olim ad apostolicam sedem dilecti filii, M. monachus sancti Willelmi, qui Hu.  , quondam abbatem ipsius loci, super reatu periurii, dilapidatione, ac dissolutione ordinis accusabat, ac W. Ricc. procurator ipsius quondam abbatis, quia per mutuas assertiones illorum non potuimus elicere ueritatem, causam ipsam dilecto filio, fratri Raynerio  , tunc in partibus illis apostolice sedis legato, duximus committendam.  Sed postmodum de infirmitate ipsius legati rumore accepto, ne aliquid de ipso humanitus eueniret, dilectum filium, magistrum Petrum de Castronouo  , Magalonensem archidiaconum, negotio eidem adiunximus. Qui capitulo innitens quod in litteris nostris erat insertum, uidelicet ut si legatus interesse non posset, idem archidiaconus ea nichilominus exsecutioni mandaret, partes ad suam presentiam conuocauit. Coram quo dictus monachus supradicta crimina obiecit eidem quondam abbati, afferens etiam ipsum commisisse Simoniacam prauitatem aperte. In cuius testimonium criminis quoddam  instrumentum produxit in medium, in quo idem quondam abbas Certefh Ricc.  . . . uxorem eius et infantes, ad conuersionem pro duobus millibus solidorum Melgoriensis monete confiteri uidebatur sub caritatis nomine recepisse. Sed cum idem M. hec et multa alia in abbatem proponeret, et multis modis exciperet contra ipsum, suamque niteretur innocentiam expurgare, dictus archidiaconus receptis testibus quos pars induxit aduersa, in dictum quondam abbatem suspensionis sententiam promulgauit. Idem uero quondam abbas, ueritus ne iudex procederet ad depositionem sui ipsius, uocem ad nos appellationis emisit. Ipse nichilominus appellatione contempta, postquam idem quondam abbas iter arripuit ad sedem apostolicam ueniendi, in eum  excommunicationis et depositionis sententiam promulgauit. Postmodum autem dictus quondam abbas ad presentiam nostram accedens, cum nobis proponeret se a dicto iudice iniuste grauatum, et postularet instanter ut quod ab ipso factum fuerat irritum faceremus haberi, supradictus monachus postulabat e contra quod a nobis obtineret factum archidiaconi firmitatem. Qui cum concertatione mutua nobis contraria proponerent et diuersa, et dilectus filius I.  tituli Sancte Pudentiane presbyter cardinalis, eis datus fuisset auditor, coram ipso et dilectis filiis P. tituli Sancti Marcelli presbytero,  et H.  Sancti Eustachii diacono, cardinalibus, quos eidem auditori ad consilium duximus adiungendos, aliquandiu litigarunt. Qui uisis attestationibus et allegationibus utriusque partis, auditisque diligenter et conspectis, quoniam ex attestationibus aduerse partis nichil intelligere potuerunt quod depositionem induceret, licet aliqua que continebantur in eis famam ipsius quondam abbatis in aliquibus denigrassent, uobis, frater archiepiscope et fili abbas uallis-Magne, et dilecto filio B. de Costa, archidiacono Ruthenensi, litteris nostris mandauimus ut, nisi coram uobis predictus quondam abbas sufficienter ostenderet, se a crimine Simoniace prauitatis super premissis immunem, depositionis sententiam latam in eum curaretis auctoritate  apostolica confirmare, et faceretis eidem monasterio de persona idonea in abbatem regulariter prouideri. Quod si probaret se forsan immunem a Simoniaca prauitate, predictam depositionis sententiam reuocaretis in irritum, penam tamen eidem quondam abbati ad correctionem infligeretis, secundum disciplinam canonicam et ordinem regularem, suspensionis sententia usque ad purgationem canonicam suo in robore permanente. uos autem cum iuxta mandatum nostrum parati essetis in causa procedere memorata, predictus M. monachus, coniudicem uestrum archidiaconum Ruthenensem sibi suspectum asseruit, eo quod in causa eadem contra ipsum fuerat aduocatus, postulans ut uos duo in cause cognitione procederetis, uestro coniudice remoto,  sic ad nostram audientiam appellauit, cum in litteris nostris appellationis non esset remedium interdictum. Post appellationem tamen obiectam partes uobis multipliciter obstiterunt, ut uos duo pietatis intuitu eiusdem cause cognitionem suscipere curaretis, secundum formam commissionis nostre in omnibus processuri, eo solo excepto quod si eumdem quondam abbatem uideretis depositione dignum, latam in eum depositionis sententiam non possetis auctoritate apostolica confirmare, sed nobis curaretis totius negotii seriem per uestras litteras intimare; si uero ipsum uideretis per sententiam absoluendum, ferendi pro ipso absolutionis sententiam haberetis facultatem. Causa itaque suo tramite decurrente, cum abbas ipse niteretur se immunem  ostendere a labe Simoniace prauitatis, et ad assertionem suam testes aliquos produxisset, et e contra pars M. monachi, ad improbandos testes ipsius quondam abbatis produxisset testes alios ex aduerso, et multa fuissent hinc inde proposita coram uobis, et compromisissent partes prestito iuramento se in ipsa causa plures testes minime producturos, uos auditis rationibus et allegationibus utriusque partis, cum partes in uos compromisissent, iterum prestito iuramento se iuri et mandato uestro per omnia parituros, quoniam eidem quondam abbati et quieti monasterii credebatis plurimum expedire,  ut idem quondam abbas sponte cederet abbatie, ipso uocato seorsum, ei suggerere ut cederet procurastis. Et quoniam monitis uestris in hac parte acquiescere non curauit, uos in causa ipsa ultra procedere noluistis, partem utramque cum allegationibus et attestationibus quas recepistis, et litteris uestris totius cause seriem continentibus, ad nostram presentiam remittentes. Cumque nos omnibus diligenter inspectis, de fratrum nostrorum consilio causam ipsam parati essemus per sententie calculum terminare, idem quondam abbas sponte cessit pro bono pacis, usus consilio saniori, et renuntians omni iuri quod in eadem abbatia se credebat habere, ipsam in nostris manibus resignauit; cuius cessionem recepimus, precipientes eidem ut  se intromittere de abbatia de cetero minime attentaret. uolentes igitur ipsi monasterio, quod est Romane Ecclesie, paterna prouidere sollicitudine, ut tenemur, cum occasione questionis predicte sit, ut dicitur, in temporalibus et spiritualibus diminutum, discretioni uestre per apostolica scripta mandamus, quatenus ad monasterium ipsum pariter accedentes, cessionem et renuntiationem predicti quondam abbatis publice nuntietis, dantes conuentui auctoritate nostra liberam facultatem, ut personam idoneam per electionem canonicam cum consilio uestro sibi preficiant in abbatem, uosque Deum habentes pre oculis tale ipsis detis in hoc consilium, quod in examine districti Iudicis, ubi quisque de factis suis mercedem propriam est  recepturus, bonam ualeatis ex hoc reddere Domino rationem, et per uestre sollicitudinis studium status ipsius monasterii, quod multipliciter est dilapsum, ualeat auctore Domino reformari. Ei autem qui de consilio uestro electus fuerit in abbatem, quia ipsius monasterii parcere uolumus grauaminibus et expensis, tu, frater archiepiscope, sublato cuiuslibet contradictionis et appellationis obstaculo, uice nostra munus benedictionis impendas, et ab eo iuramentum pro Ecclesia Romana recipias, quod tibi sub bulla nostra mittimus interclusum. Si uero idem conuentus electionem celebrare noluerit, uel malitiose distulerit, seu eorum uota in electione non potuerint unanimiter concordare,  uos nichilominus auctoritate nostra, sublato appellationis obstaculo, curetis ipsi monasterio de persona idonea prouidere, cui tu, frater archiepiscope, iuxta quod prediximus, benedictionis munus impendere non moreris, contradictores, si qui fuerent, uel rebelles appellatione remota per districtionem ecclesiasticam premissa monitione compescens. Quia uero predictus quondam abbas in prosecutione cause sue multa, ut asserit, iam expendit, pro quibus amicorum suorum bona sunt pignori obligata, et ipse cum eis nichilominus est pro eisdem debitis obligatus, uolentes ei, sicut conuenit, prouidere, discretioni uestre per apostolica scripta precipiendo  mandamus, ut ei de bonis monasterii antedicti moderatas expensas, quas in prosecutione huiusmodi fecisse dignoscitur, receptis ab eo priuilegiis monasterii et sigillo capituli, restitui sublato cuiuslibet contradictionis et appellationis obstaculo faciatis. Possessiones autem ipsius monasterii alienatas illicite auctoritate apostolica studeatis legitime reuocare, detentores ad restitutionem earum, sicut iustum fuerit, ecclesiastica districtione cogentes. Quod si non omnes, etc., tu, frater archiepiscope, cum eorum altero, etc.

Datum apud monasterium Sublacense, uIII Idus Augusti, anno quinto.



LXXu. EPISCOPO  , ARCHIDIACONO, ET PRAEPOSITO PLACENTINIS. De contumacia clericorum Sancti Antonini Placentini. 


Contumaciam prepositi et canonicorum Sancti Antonini Placentini iam diu sumus per indicia eorum rebellionis experti, et ad correctionem inobedientie sue nostrum nuper animum uehementius concitarunt. Licet enim pro dilecto filio, T. clerico, canonicando in eadem Ecclesia, nostras preces et litteras multoties recepissent, ac mandatum nostrum non fuissent ueriti surdis auribus pertransire, tandem tamen uobis, fili archidiacone et preposite, nostris dedimus litteris in mandatis ut, si predicti prepositus et canonici eumdem I. in fratrem et canonicum  non reciperent, uos in eos non postponeretis excommunicationis sententiam promulgare. Sed cum ipsi perdurantes in contumacia sua, ipsum T. a uobis etiam commoniti recipere non curassent, uos eos iuxta tenorem mandati nostri excommunicationis uinculo astrinxistis. Ceterum cum predictus prepositus propter hoc ad Sedem apostolicam accessisset, ab eo secundum formam Ecclesie iuramento recepto, beneficium ei fecimus absolutionis impendi, et iniungi eidem sub debito iuramenti, ut, si predictus T. receptus esset in fratrem et canonicum ecclesie antedicte, sicut idem prepositus asserebat, ipse receptioni eius nec per se nec per alium uerbo uel opere contradiceret, et si forte receptus non esset, eum reciperet  et ipsum in sua receptione fouere curaret, et ut alii eum reciperent, pro posse suo daret operam efficacem. uerum, uolentes canonicis ipsius ecclesie, qui propter hoc erant simili sententia innodati, misericorditer prouidere, et eorum parcere laboribus et expensis, uobis litteris nostris, quas idem prepositus ad uos debuit reportare, dedimus in preceptis ut illos de canonicis antedictis qui ad nostrum uellent redire mandatum, receptis ab eis  secundum formam Ecclesie iuramentis, ab excommunicationis uinculo absoluere curaretis iniungentes eisdem sub debito iuramenti quatenus predicto preposito, ut premissum est, de mandato nostro iniunctum fuisse dignoscitur, attentius prouisuri ne cuiuslibet tergiuersatione, uel fraude, seu quolibet ausu contra mandatum nostrum, quo pro predicto T. fecimus, ualeret aliquid attentari. Sed, cum crederemus predicto T. clerico in suo negotio satis congrue prouidisse et ipsum prebende sue pacifica possessione gaudere, post reditum predicti prepositi a presentia nostra, sicut eiusdem clerici nobis conquestio patefecit, illata sunt ei grauamina duriora, et pacem quam per ipsum habere credidit, non potuit obtinere, et ex litteris quas idem  prepositus reportauit fructum non fuit aliquem consecutus, quia idem prepositus uobis eas non curauit, ut debuit presentare. Sed, cum idem prepositus eumdem T. nomine et uice omnium fratrum suorum, ut dicebat, in pacis osculo recepisset, et ei stallum in choro, locum in capitulo, dormitorio, et refectorio assignasset, a te postmodum, frater episcope, iidem canonici requisiti si ratum haberent quod prepositus fecerat de receptione clerici antedicti, se id ratum habituros noluerunt aliquatenus presente eodem clerico confiteri. Cumque idem clericus in loco sibi assignato in dormitorio lectum, et in refectorio, sicut moris est, suum fecisset scrinium deportari, ipsi canonici, uel per se, uel per alios de scrinio res eius extrahentes furtiue,  ipsum in refectorio igni apposito concremarunt, postmodum uero lectum eius cum cultellis nequiter inciderunt. Sed, cum idem clericus crederet sibi per prepositum, qui tunc ab apostolica sede redierat, de damnis et iniuriis irrogatis satisfactionem aliquam exhiberi, ipsi afflicto afflictionem addentes, puluinar eius de dormitorio abstulerunt, et in quemdam consanguineum eius clericum, qui pro pane et uino more solito ad camerarium accedebat, quidam de canonicis cum seruientibus suis manus iniicientes temere uiolentas, et ipsum inhoneste tractantes, grauiter uulnerarunt in facie, ac extra portam ecclesie turpiter expulerunt, et seruientibus eiusdem ecclesie districtius inhibere curarunt ne ipsi presumerent aliquod seruitium exhibere, et  sic eumdem clericum minis assiduis et contumeliis affligentes, non sine contemptu nostro, ipsum fatigare non desinunt plurimis laboribus et expensis. Predictus quoque prepositus, prout effectus operis manifestat, oblitus prestiti iuramenti, et mandati nostri transgressor, licet ipsum clericum sub quadam dolositate receperit, contra eum tamen secreto non dubitat malignari, et concanonicos suos fouens in malitia preconcepta, ipsis excommunicatis participat  in refectorio, et extra etiam cum eis non metuit conuersari, et duobus ex illis qui excommunicatione tenentur, postquam a nobis rediit, administrationem temporalium ecclesie memorate contulit, et cum aliis diuina non metuit officia celebrare, eidem T. prebendam cum integritate iuxta mandatum nostrum denegans exhibere.

Cum igitur contemptum huiusmodi non debeamus sub dissimulatione transire, imo manus extendere seueritatis apostolice ad correctionem ipsorum, ut aliis auferatur audacia similia perpetrandi, discretioni uestre per apostolica scripta mandamus, et in uirtute obedientie districte precipimus quatenus, si predictus prepositus premissas litteras, quas uobis de ipsius absolutione et receptione clerici  antedicti direximus, occultauerit, uos ipsum tandiu, candelis accensis et campanis pulsatis, publice denuntietis excommunicationis sententie subesse, donec ad nos cum eisdem litteris reuertatur, a nobis super tanto excessu penam debitam recepturus. Si uero uobis in suo reditu ipsas litteras presentarit, et contra tenorem earum ipsum uenisse constiterit, uos eum tanquam periurum ab administratione ipsius Ecclesie penitus amouentes, ipsum ab officio et beneficio, sublato appellationis obstaculo deponatis. Alios autem canonicos ecclesie predicte tandiu nuntietis, accensis candelis et pulsatis campanis, per ciuitatem et diecesim Placentinam, excommunicationis sententie subiacere, quam omnibus diebus dominicis et festiuis precipimus solemniter innouari,  et sic excommunicatos precipiatis ab omnibus arctius euitari, donec singuli prestiterint corporaliter iuramentum, quod clericum ipsum in canonicum et fratrem admittant, benignaque fraternitate pertractent, stallum in choro sibi, locum in capitulo et refectorio assignantes, et ei prebendam suam non subtrahant, de contemptu cum litteris uestris procuratores ad nostram presentiam curauerint destinare. Que uero de prebende fructibus, postquam de ea fuit auctoritate apostolica inuestitus, sepedicto clerico sunt substracta, et moderatas expensas quas eum propter hoc ueniendo ad sedem apostolicam, morando et redeundo, fecisse constiterit, ipsi faciatis sine diminutione restitui, et de illatis damnis  ei iniuriis irrogatis satisfieri competenter, contradictores monitione premissa per censuram ecclesiasticam appellatione postposita compescentes. Illos autem quos uobis constiterit in predictum clericum seruientem ipsius T. manus temerarias iniecisse, tandiu appellatione remota excommunicatos publice nuntietis, et faciatis ab omnibus arctius euitari, donec passo iniuriam satisfecerint competenter, et cum uestrarum testimonio litterarum ad sedem accesserint apostolicam absoluendi. Quod si  nec sic ab inobedientie uitio, quod secundum prophetam idololatrie comparatur, poterunt cerceri, ne tantum malum presumptoribus transeat in exemplum, et per hoc sedis apostolice auctoritas contemnatur, uos post mensem clericorum tam ciuitatis quam diecesis Placentine generale consilium conuocetis; in quo preter premissa, que uolumus et iubemus solemniter publicari, denuntietis auctoritate nostra statutum, quod nos ecclesie Sancti Antonini canonicos uniuersos rebelles et contumaces, decernimus ad nullam ecclesiasticam dignitatem nullumque posse de cetero ecclesiasticum beneficium promoueri, sed omnem uocationem, nominationem, seu electionem, siue institutionem faciendam de ipsis censemus irritam et inanem; ut quia  predictum T. clericum ad unum beneficium ecclesiasticum propter mandatum nostrum recipere contempserunt, ipsi de cetero iusto iudicio secundum mandatum nostrum ad nullum ecclesiasticum beneficium admittantur. Quod si non omnes, etc., duo uestrum, etc. Qui tamen in huius exsecutione mandati negligens apparuerit, aut remissus, indignationem nostram se nouerit incursurum. Qui uero diligens fuerit et obediens, nostram se nouerit gratiam uberius promereri.

Datum apud monasterium Sublacense, u Idus Augusti.

In eumdem fere modum consulibus et uniuerso populo Placentinis, usque admittantur. Ideoque uniuersitatem uestram rogamus, monemus, et per apostolica  scripta mandamus, quatenus sepedictos canonicos Sancti Antonini sicut excommunicatos usque ad satisfactionem condignam arctius euitantes, eumdem T. clericum, ob reuerentiam beati Petri et nostram, taliter manutere ac in sua iustitia confouere curetis, quod nos habere gratum possimus, et deuotionem uestram merito commendare.

Datum, ut supra.



LXXuI. AMALPHITANENSI ARCHIEPISCOPO  . De rebus regni Sicilie.

Sicut ex litteris tuis nobis presentatis accepimus, cum iuxta mandatum nostrum prouentus regios uelles colligere in ducatu Amalphie et ad opus regium  conseruare, et quesisses primo rationem uillicationis eorum qui iam duobus annis baiulationem ducatus in terra et in mari habuisse noscuntur, cuius prouentus sexcentarum unciarum auri numerum, ut proponitur, iam excedit, Sergius Scrofa, qui de baiulatione maris et iustitiarum, quam hactenus habuit, trecentas uncias soluere regie duane tenetur, non solum tibi rationem reddere non curauit, imo ausu temerario publice non metuit acclamare nos in regno ordinare aliquid non debere, propter  quod ipse non tenebatur nostris iussionibus obedire, nec ad mandatum nostrum de baiulatione alicui respondere. Nolentes igitur quod profectus et regni commodum alicuius interueniente malitia retardetur, fraternitati tue presentium auctoritate mandamus firmiterque precipimus, quatenus predictum Sergium et alios ducatus Amalfie, ut tibi de prouentibus regiis omni postposita dilatione respondeant temporaliter et spiritualiter, appellatione remota compellas. Nos enim damus eis nostris litteris districtius in preceptis, et tibi de prouentibus regiis et baiulationibus, et aliis que ad administrationem ducatus pertinent, uice nostra respondeant et tue penitus ordinationi intendant. Preterea, quia, sicut ex litteris tuis et dilectorum Amalphitanorum atque  Scalensium nostro est apostolatui reseratum, quidam prouentus regios pignori detinent obligatos, alii per priuilegium sibi dicunt fore concessos, uolumus et mandamus, ut cum nos consuetudinum regni plenam notitiam minime habeamus, et nullos uelimus in sua ratione grauare, tu cum dilectis filiis, magistris camerariis Apulie et Terre Laboris, uel cum eorum aliquo, inquiras diligentius ueritatem, et quod statuendum uideritis, auctoritate nostra, sublato cuiuslibet contradictionis et appellationis obstaculo, secundum approbatam regni consuetudinem statuatis, ita quod, prout non conuenit, alicuius iustitia non ledatur. Ad hec, quoniam, sicut audiuimus, quidam ducatus Amalphie a perfido Marcualdo regis et Ecclesie inimico, maledicto et excommunicato  a nobis, sub nomine regio litteras receperunt, et quantum in eis est, aliorum fidelitatem nituntur suggestione pessima maculare, nec metuunt se fateri sequaces ipsius, presentium tibi auctoritate mandamus firmiterque precipimus, quatenus illos quos huiusmodi macula respersos inueneris, usque ad dignam satisfactionem et uinculo excommunicationis astringas, et temporaliter etiam presumptionem eorum seueritate castiges.



LXXuII. RAIN  CANONICO FERENTINATI. Ecclesie tradi non possunt monasteriis sine licentia proprii episcopi.

Querelam uenerabilis fratris nostri, B.  Ferentinensis episcopi, recepimus, continentem quod  tu, eo non consentiente, imo contra prohibitionem ipsius, post appellationem ad nos interpositam, ecclesiam Sancti Syluestri, que in tua dicitur possessione fundata, sibique diecesana est lege subiecta, cui lapidem dederat benedictum, B. et I. monachis Casemarii presumpsisti ad opus monasterii assignare. Nos autem monachos ipsos nuper  ad nostram presentiam accedentes super iis corripuimus sicut decuit, et quod per eos factum fuerat decreuimus irritum et inane. Ne autem alii exemplo tui huiusmodi presumant de cetero attentare, per apostolica tibi scripta mandamus quatenus, infra quinque dies post receptionem presentium, nostro te conspectui representes, nobis super tanto contemptu, si poteris, responsurus.



LXXuIII  . PRIORI ET FRATRIBUS IUXTA SPECUM BEATI BENEDICTI REGULAREM uITAM SERuANTIBUS. Eis concedit annuatim sex libras usualis monete. 

Accedentes causa deuotionis ad locum quem beatus Benedictus sue conuersionis primordio consecrauit,  et inuenientes uos ibi secundum institutionem ipsius laudabiliter Domino famulari, ne pro temporalis sustentationis defectu spiritualis obseruantie disciplina torperet, apostolicum uobis subsidium duximus impendendum, sperantes quod idem beatissimus Benedictus, nostre deuotionis affectum suis meritis et precibus apud piissimum patrem et iustissimum Iudicem commendabit. uestris itaque cupientes necessitatibus prouidere, sex libras usualis monete uobis et successoribus uestris, de camera Beati Petri singulis annis percipiendas, concedimus, donec in aliquo certo loco uobis fuerint utiliter assignate  , statuentes ut ea que ad sustentationem uestram consueuistis percipere de monasterio Sublacensi, uobis et successoribus uestris  nullatenus subtrahantur. Nulli ergo, etc., hanc paginam nostre concessionis et constitutionis infringere, etc.

Datum apud monasterium Sublacense Kalend. Septembris.



LXXIX  . ORCHADENSI EPISCOPO. De Episcopo Catenesie, cui lingua abscissa fuerat  . 

Ex litteris tue fraternitatis accepimus quod Lomberd, laicus, lator presentium, cum comite suo Catenesiam in expeditione perrexit: ubi castello ab exercitu comitis expugnato, et interfectis fere omnibus qui erant in ipso, captus est episcopus Catenesie,  cuius ut linguam abscideret a quibusdam, ut dicit, de exercitu comitis est coactus. Quia uero grauis est et grandis excessus, nos ei, secundum formam Ecclesie absoluto, talem et ad satisfactionem suam et ad terrorem aliorum iniunximus penitentiam, ut cum festinatione reuertens in patriam, discalceatus et nudus preter bracchas et laneum  uestimentum curtum et sine manicis, lingua subtili funiculo religata, paulisper extracta, ut promineat extra labia, summitatibus eiusdem funiculi nexis in collo, cum uirgis in manu, quindecim diebus continuis per terram suam, unde ipse est oriundus, et terram illam unde erat episcopus mutilatus, et circumpositam regionem, uidentibus uniuersis, manifeste procedat, ueniensque ad ingressum ecclesie, sed nequaquam ingrediens, postratum in terram disciplinari se faciat cum uirgis quas in manu gestabit, sicque in silentio et ieiunio usque post uesperam diem ducat, et tunc ad sustentationem nature pane tantum reficiatur et aqua; illis uero quindecim diebus peractis, preparet se ut infra mensem incipiat Hierosolymitanam prouinciam proficisci,  ubi per triennium desudet in obsequio Crucifixi, arma de cetero contra Christianos minime assumpturus, et per duos annos omnibus sextis feriis in pane et aqua ieiunet, nisi forte per indulgentiam alicuius discreti pontificis, uel propter debilitatem corporis, uel propter feruorem etatis, hec abstinentia temperetur. Tu ergo redeuntem hoc modo recipias, et iniunctam sibi penitentiam eum facias obseruare.

Datum apud monasterium Sublacense.



LXXX  . ARCHIEPISCOPIS, EPISCOPIS, ABBATIBUS, PRIORIBUS, AD QUOS ISTAE LITTERAE PERuENIENT. De penitentia iniuncta ei qui primo filiam suam, deinde uxorem occidit propter famem. 


Ad apostolice sedis clementiam lator presentium Robertus accedens, peccatum suum grande quidem et graue lacrymabiliter est confessus, quod cum captus a Sarracenis cum uxore detineretur et filia, mandatum exiit a principe, quem ipsi nominant Admiratum, ut quia famis inualescebat inedia, quicunque captiuus prolem haberet, illam occideret; cuius occasione mandati miser ipse, cum famis angustia perurgeret, occidit filiam et comedit. Cumque iterum aliud exisset edictum, propriam interfecit uxorem; sed de carnibus eius gustare non potuit, cum ad uescendum cocte sibi fuissent oblate. Nos igitur tanti criminis horrore turbati, talem ei penitentiam  duximus iniungendam, ut nunquam de cetero carnibus pro quacunque necessitate uesceretur, sed singulis sextis feriis in pane et aqua ieiunet, similiter in secunda et quarta feria quadragesime que antecedit natalem, et eius que Pascha precedit, ceteris autem diebus utriusque Quadragesime deuote ieiunans, uno tantum sit pulmento contentus, quod et in sanctorum uigiliis diligenter obseruet. Discalceatus incedat cum tunica lanea,  breuissimo scapulari, penitentialem baculum ad mensuram unius cubiti gestans in manu, nichil amplius a quocunque accipiens nisi quantum ad esum sibi sufficiat uno die, nec unquam per duas noctes in eodem loco moretur, nisi forte articulus necessitatis ingruerit, et propter infirmitatem uel hostilitatem aut etiam intemperiem transire non possit, sicque sanctorum limina uisitet per triennium, et cum uenerit ad ecclesiam, prostratus, non intret nisi prius cum uirga uel corrigia susceperit disciplinam, sine spe coniugii perpetuo perseueret, et publicis luctis nunquam intersit, Orationem Dominicam centum uicibus dicat in die, et toties ac quoties genu flectat, peracto uero triennio cum litteris istis ad sedem apostolicam reuertatur misericordiam  petiturus, et quod ab ea sibi fuerit iniunctum satagat obseruare. uos ergo, fratres et filii, misero misericordiam impendentes, in necessitatibus aperiatis ei uiscera caritatis.

Datum, ut supra, III Nonas Septembris.



LXXXI. ABBATI  , ET CAPITULO SANCTI IOANNIS SENONENSIS. Indulget ne quis sententias interdicti uel excommunicationis ferre possit in illud monasterium. 

Ex suscepte nobis imminet officio seruitutis Ecclesiarum utilitatibus studiosius imminere, sicque precauere ipsarum grauaminibus et iacturis, ut sub  regimine nostro debita gaudeant libertate, ac ab aliquibus contra iustitiam non grauentur. Eapropter, dilecti in Domino filii, uestris iustis postulationibus inclinati, deuotioni uestre auctoritate presentium indulgemus, ut nullus in uos uel ecclesias uestras, nisi pro manifesta et rationabili causa, interdicti uel excommunicationis audeat sententiam promulgare. Nulli ergo, etc. hanc paginam nostre concessionis, etc.

Datum apud monasterium Sublacense, Non. Septembris, pontificatus nostri anno quinto.



LXXXII  . ABBATI ET CONuENTUI SUBLACENSI. De quibusdam uitiis emendandis que inter monachos irrepserant.

 Cum ad monasterium Sublacense personaliter uenissemus. Et infra. Firmiter inhibuimus ne quis de cetero monachorum lineis camisiis uteretur. Ad defectum autem hospitalitatis supplendum mouturam unius molendini, concessis ampliora pro tempore concessurus, ita tamen quod ad necessitatem pauperum subleuandam eleemosyna de cellario conferatur. Nos autem prefatas ecclesias, que clericis secularibus in beneficium fuerant assignate, ad  usum reuocauimus infirmorum, concessionem hospitalis que facta fuerat episcopo Anagnino  irritam decernentes, et statuentes ne cuiquam ulterius in beneficium concedatur, sed infirmarius disponat de illis ecclesiis prout ad necessitates infirmorum magis nouerit expedire. Prohibemus ergo districte in uirtute obedientie, sub obtestatione diuini iudicii, ne quis de cetero monachorum proprium aliquo modo possideat; sed, si quis aliquid habet proprii, totum incontinenti resignet. Si uero post hec proprietatem aliquam fuerit deprehensus habere, regulari admonitione premissa, de monasterio expellatur  ; nec recipiatur ulterius, nisi peniteat secundum monasticam disciplinam. Quod si proprietas apud quemquam inuenta fuerit in morte,  ipse cum ea in signum perditionis extra monasterium in sterquilinio subterretur, secundum quod beatus Gregorius narrat in Dialogo  se fecisse. Abbas tamen et prior frequenter inquirant et diligenter explorent ne quis fratrum proprietatem possit habere. Unde, si quidquam alicui fuerit specialiter destinatum, non presumat illud accipere, sed abbati uel priori uel cellarario assignetur. In oratorio uero, refectorio, et dormitorio continuum semper silentium obseruetur; in claustro quoque certis et locis, secundum antiquam consuetudinem monasterii laudabiliter obseruatam, sed amodo laudabilius obseruandam. In refectorio uero nullus omnino carne uescatur; nec in quibusdam solemnitatibus, sicut aliquando fieri consueuit, conuentus  exeat cum abbate, paucis ibi relictis, ut extra refectorium edant carnes, cum in illis diebus precipue regularis disciplina sit studiosius obseruanda; sed nec extra refectorium, nisi tantum in infirmitorio, esum carnium credant sibi licere. Quanquam ex indulgentia possit abbas interdum aliquos fratrum, nunc hos, nunc illos, prout necessitas postulauerit, aduocare, ipsosque secum in camera sua melius et plenius exhibere. Porro debiles et infirmi qui  minutione indigent uel aliqua medicina, non seorsum in cameris, sed omnes in infirmitorio que necessaria fuerint sibi tam in carnibus quam in aliis recipiant competenter. Quod si quisquam  eorum debilitatus fuerit aut etiam delicatus, ut non possit communibus cibis esse contentus, sic ei prouideatur sine scandalo aliorum ut, si abbas uel prior uoluerit in refectorio misericordiam ei facere specialem, cibum aliquem competentem non ante illum sed ante se faciat apportari, de quo ipse faciat illi pitanciam pro sustentatione nature. Tales autem ad agenda officia monasterii deputentur qui fideles sint et discreti, nec alicui committatur aliqua obedientia perpetuo possidenda, tanquam in sua sibi uita locetur, sed cum oportuerit amoueri sine contradictione qualibet reuocetur. Prior autem pre ceteris post abbatem potens sit in opere et sermone, ut exemplo uite uerboque doctrine fratres suos et instituere possit in bono et a malo ualeat reuocare,  zelum religionis habens secundum scientiam, ut delinquentes corripiat et castiget, obedientes uero foueat et confortet. Abbas uero, cui omnes in omnibus reuerenter obediant, quanto frequentius poterit sit cum fratribus in conuentu, uigilem curam et diligentem sollicitudinem gerens de omnibus, ut de officio sibi commisso dignam Deo possit reddere rationem. Quod si preuaricator ordinis fuerit aut contemptor seu negligens aut remissus, pro certo se nouerit non solum ab officio deponendum, sed etiam alio modo secundam regulam grauiter castigandum, cum offensa non solum propria uerum etiam aliena de suis manibus requiratur. Nec estimet abbas quod super habenda proprietate possit cum aliquo monacho dispensare, quoniam abdicatio  proprietatis, sicut et custodia castitatis, adeo est annexa regule monachali, ut contra eam nec summus pontifex possit licentiam indulgere.



LXXXIII  . S.  . TITULI S. STEPHANI IN CeLIO MONTE PRESBYTERO CARDINALI, APOSTOLICAE SEDIS LEGATO. De electione archiepiscopi Armachani.

[Quod, sicut ex litteris tuis] nostro nuper apostolatui presentatis accepimus, post multos labores maris et terre, ac diuersitatem gentium, ad iniunctum tibi delegationis officium per Hiberniam exsequendum, prospere per Dei gratiam peruenisti, et Hibernicanam Ecclesiam studuisti pro posse, in melius reformare,  sicut ipsa operis exhibitio manifestat, gratum gerimus admodum et acceptum, et tue sollicitudinis studium plurimum in Domino commendamus. uerum, Ecclesie Armachane negotium, quod tibi uidebatur arduum et difficile, sine nostro noluisti consilio terminare, sed nobis eiusdem duxisti negotii seriem tuis litteris intimandam, ut ex nostro postmodum rescripto cognosceres, qualiter tibi foret in ipso negotio procedendum. Sicut enim in tuis perspeximus litteris contineri, bone memorie Armachano archiepiscopo  uiam uniuerse carnis ingresso, a Iustitiario regio uocatus fuit archidiaconus Armachanus, ut pro substituendo Pontifice, ne regni pax posset aliquatenus impediri, suffraganeos Armachane Ecclesie conuocaret, et omnes illos qui ad faciendam  conuentionem debuerant conuenire; ac si per eum, ut dicebatur, omnes uocati fuerunt; sed pauci apud uillam de Ponte, ad quos pertinebat electio, conuenerunt, duo uidelicet suffraganei Armachane Ecclesie, abbas de Mellifonte, qui priuilegium demonstrabat se primam in electione uocem habere, ac predictus archidiaconus Armachanus, qui, deliberato consilio, in tres personas, ut dicitur, conuenerunt, in Miden. uidelicet episcopum, qui unus erat ex suffraganeis, in archidiaconum Midie, et magistrum Manfredum, regium capellanum. Unus uero de duobus episcopis qui ad talem nominationem conuenerat requisitus, firmiter asserebat quod interfuit illi electioni, sed tacuit, nec prebuit in  ipsa electione consensum; aliis e contrario asserentibus, quod ipsum consensisse crediderant, quia interfuit et nullatenus contradixit. Postmodum autem, plurimis diebus elapsis, prefatus archidiaconus Armachanus apud Armachan. episcopos suffraganeos conuocauit, et omnes conuenientes in ipsam metropolim, exceptis Midensi episcopo et abbate Mellifontis, qui nulla ratione per Hibernienses illuc poterant conuenire, abbatem canonicorum regularium de Benger in archiepiscopum elegerunt, et ipsum, sicut consuetudinis esse dicebant, sequenti die Dominica in episcopum consecrauerunt, qui post inunctionem suam, antequam Missarum solemnia finirentur, quemdam in acolytum ordinauit, et administrare presumpsit. Cumque ipsum  super hoc grauiter redargueres, dicebat ipse, ac confitebantur alii de partibus illis, quod talis consuetudo erat hactenus in Hibernia obseruata. Contentio uero maxima ex electione huiusmodi erat inter Hibernienses et Anglicos; quoniam Anglici firmiter asserebant se nolle penitus Hiberniensem aliquem eorum esse Archiepiscopum nullatenus paterentur  , ac sic multa plurima in tua presentia proponentes quidam Anglici, et Hibernici asserebant, quod, si Anglicus preficeretur Armachane Ecclesie,  non prouideretur utiliter ipsi Ecclesie, ac totius terre quieti. Postmodum autem, cum dicto electo administratio per te interdicta fuisset, et concessa archidiacono memorato, ei unus suffraganeorum obiecit, quod quamdam tabulam argenteam distraxerat ab ecclesia Armachana, qui tibi tandem confessus exstitit tabulam ipsam ab Armachanis clericis et laicis recepisse, ac uendidisse pro uiginti marchis eamdem, sed firmiter promittebat, quod quidquid de ipso contingeret de ipsius Ecclesie super hoc indemnitatibus precaueret. Significasti preterea nobis, quod facta prima electione apud uillam de Ponte, ne quid fieret in preiudicium illius electionis et dignitatis regis, qui assensum suum in electionibus asserit requirendum, ad nostram fuit  audientiam appellatum. Nos igitur, litterarum tuarum tenore diligenter inspecto, sex in eis perspicimus contineri, quorum tria contra predictum electum, et alia tria contra eius electionem facere uidebantur. Primum, nominatio facta de tribus, quam in litteris tuis aliquoties electionem appellas; contra quam, si electio uera fuit, antequam cassaretur, non debuerat aliquod attentari. Secundum, appellatio interposita; que, si legitima fuit, sequentem electionem penitus impediuit. Tertium, quia Midensis episcopus, et abbas Mellifontis, qui interesse debuerant, ad electionem minime conuenerunt: unde, si contempti fuerunt, uel alter uel ambo, plus eorum contemptus quam multorum contradictio,  predictam electionem debuit impedire. Quartum, quia prefatus abbas, sic electus, ante confirmationem obtentam administrare presumpsit. Quintum, quia in die consecrationis sue ordines celebrauit, cum nundum pallium obtineret. Sextum, dilapidatio, quia tabulam argenteam alienare minime formidauit. [uerum, cum ad primam electionem  que, facta de tribus, dicenda uidetur potius nominatio, nonnisi quatuor de omnibus ad quos electio pertinebat, uidelicet duo suffraganei Ecclesie Armachane, et predictus abbas Mellifontis. et Archidiaconus Armachanus conuenerint, et ex illa tali nominatione  nichil iuris acquisitum fuerit nominatis, licite procedi potuit ad electionem regulariter celebrandam; presertim in ecclesia Armachana,  cum, iuxta constitutiones canonicas, si fieri potest, in cathedrali ecclesia electio debeat celebrari; nec talis appellatio interposita electionem illam potuit impedire, cum in ea nichil attentatum fuerit in preiudicium regie dignitatis, quia non simplex nominatio, sed solemnis electio debet principi presentari, ut postulationi prestet assensum, et si secus alioquin per usurpationem aliqui faciant abusiue. Si autem prefati Midensis  episcopus et abbas Mellifontis  non contempti fuerunt, sed ad  electionem uocati , siue nequiuerint, siue noluerint ad electionem celebrandam accedere, ipsorum absentia electionem non potuit impedire;] quoniam, si ad locum illum inter Hibernienses secure non poterant proficisci, nec ceteri ad alium locum inter Anglicos tute poterant conuenire; propter quod tibi super hoc credimus ueritatem diligentius inquirendam, et si eos uocatos fuisse constiterit, si uocati absque periculo potuerunt, et illos noluisse, uel non potuisse ad electionem celebrandam uenire, propter eorum absentiam, si canonicum aliud non obstitit, electio ipsa non debet aliquatenus irritari. [Quod si eos uocatos non fuisse constiterit, sed contemptos, infirmanda erit penitus electio taliter celebrata, nisi  postea propter bonum pacis diligenter admoniti curauerint consentire.] Ceterum, cum, antequam tu ad partes Hibernicas peruenisses, illa fuerit electio celebrata, et electus ipse statim ceperit ministrare, tu satis id potes sub dissimulatione transire, cum id, sicut nosti, de metropolitanis Anglie, Francie, Alamannie, et aliarum partium remotarum, qui concorditer sunt electi, Romana Ecclesia patiatur, Ecclesiarum utilitate pensata; quia, si tanto tempore quousque posset electus confirmationem cum pallio a Sede apostolica obtinere, regalia non reciperet, Ecclesia que interim administratore careret, non modicum incurreret detrimentum. [Super eo autem, quod in die consecrationis sue antequam missarum solemnia finirentur, acolythum ordinauit,  pro tali excessu eum corripias et castiges, nisi forte hoc esse de antiqua consuetudine cognoueris Ecclesie Armachane; de qua si tibi constiterit quod nunc factum est propter simplicitatem et ruditatem gentis illius, poteris misericorditer sustinere; districte tamen ex parte nostra prohibeas ne de cetero aliquid simile attentetur, cum solus Romanus pontifex, qui, sicut nosti  , ante hymnum angelicum consecratur, et postmodum ipse missarum solemnia incipit, et perficit consecratus, in die consecrationis sue ualeat ordines celebrare. Ceteri uero, qui inter epistolam et Euangelium consecrantur, quia consecratori concelebrant principaliter celebranti, ne diuidatur mysterium unitatis, non debent tunc ordines  celebrare. Preterea, cum non liceat archiepiscopo sine pallio conuocare concilium, conficere chrisma, dedicare basilicas, ordinare clericos, et episcopos consecrare, multum profecto presumit qui, antequam impetret pallium, clericos ordinare festinat, cum id non tanquam simplex episcopus, sed tanquam archiepiscopus, facere uideatur. Quod autem tabulam argenteam asseritur uendidisse, dummodo ecclesiam Armachanam, sicut promisit, reddat indemnem, equanimiter poteris preterire, cum id de cleri et populi processerit uoluntate.] Sane, secundum  ea que nobis tuis litteris intimasti, tibi prescripto modo duximus rescribendum; sed, cum tu de circumstantiis eiusdem negotii habere ualeas notitiam pleniorem, et nos de discretione tua plurimum confidamus in isto et aliis negotiis, te sic credimus auctore Domino processurum, quod tue sollicitudinis prudentia merito poterit commendari, et tua legatio ad honorem et commodum sedis apostolice multipliciter redundabit. Postquam autem littere iam erant in nota, quibus deuotioni tue prescripto modo duximus respondendum, superuenerunt nuntii ecclesie Armachane, litteras suffraganeorum, et capituli eiusdem ecclesie, ac electi, et ipsius terre principum deferentes, quibus omnes predictam electionem celebratam fuisse concorditer  et canonice asserebant: et licet in narratione facti a tuis litteris minime discordarent, super eo tamen quod in die consecrationis sue ante impetrationem pallii prefatus electus acolythum ordinare presumpsit, a nobis misericordiam humiliter postulabant, dicentes id non ex contemptu aliquo processisse, sed ex antiqua consuetudine hactenus in Armachana Ecclesia obseruata. Quod si electionem predictam, exigente forte iustitia, duxeris irritandam, consulimus et monemus, ut, si fieri unquam posset, de aliquo uiro prouido et honesto, qui non esset Hibernicus uel Anglicus, pro euitando scandalo, Armachane Ecclesie prouideres. Sed, si fieri forsan non poterit, talem ipsi Ecclesie prefici facias in pastorem, per quem ei melius consulatur.  Cassellensis uero archiepiscopus, qui pro multis et magnis excessibus suis, suspensionis est sententia irretitus, licet dicatur tanta senectute confectus, quod ad nos uenire non possit absolutionis beneficium petiturus, usque ad mandatum nostrum eidem sententie facias subiacere, quam auctoritate nostra precipias inuiolabiliter obseruari.

Dat. . . . .



LXXXIu  . WALTERO BRENENSI COMITI, MAGISTRO IUSTITIARIO ET TERRAE LABORIS. Ut aduersus Marcualdum in Siciliam absque mora proficiscatur. 

 Si naturam et consuetudinem patris prudenter ac diligenter attendas, nec minari nec moueri debebis, quod modo te mulcemus blanditiis modo te comminationibus deterremus, quia, iuxta sententiam Salomonis, pater filium quem diligit corripit, et Deus quem amat arguit et castigat. Scias ergo, fili carissime, quia de paterne dilectionis affectu processit quod aspere tibi scripsimus et te super quibusdam articulis arguimus uehementer, cupientes te semper esse cautum et prouidum, sollicitum et paratum, ut de bono procedas in melius, et nomen  tuum clarescat iugiter cum effectu. Excusationes itaque tuas libenter audiuimus, quas nobis per nuntium et litteras intimasti, cum te uelimus semper inculpabilem inuenire. Quocirca, de plenitudine gratie nostre securus, indubitatam de nobis geras fiduciam, quod ad honorem et perfectum tuum efficaciter aspiramus, sperantes quod tu consiliis et beneplacitis nostris omnimodis acquiescas, et quanto amplius prosperaberis tanto deuotior nobis fias. [Hoc est ergo consilium et beneplacitum nostrum, quod tibi sub obtentu gratie nostre mandamus, ut, quia tibi locus offertur et tempus, et tam uigens necessitas quam euidens utilitas hoc requirit, omni excusatione cessante, festines in Siciliam proficisci, contra perfidum Marcualdum, qui procul dubio te non exspectabit in  campo, sed in aliquo recludetur castello, sicque de facili totam terram tibi fauentem inuenies, et tam in expensis quam aliis tibi et tuis sufficienter poteris prouidere, tantumque bonum inde proueniet quantum nec possumus nec uolumus litteris explicare. Quod si forte non ires, tantum inde malum accideret, quantum omnipotens Deus accidere non permittat. Dum ergo te fama precedit et succedit fortuna, res non solum difficiles sed pene impossibiles aggredi non formides.] Ad subuentionem igitur expensarum, in tua ponimus optione, an uelis omnes prouentus cameriatus totius Apulie ac Terre Laboris presentialiter uendi, pro pretio etiam minori quam ualeant, et pretium ipsum accipias uniuersum, an malis ipsos prouentus mercatoribus obligari  pro pecunia mutuanda, etiam sub usuris, uel magis acceptes quod magistri camerarii de ipsis prouentibus tibi uel procuratori tuo, uice nostra, respondeant in integrum; unde, nos tibi et litteras obligatorias mercatoribus exhibendas et litteras preceptorias assignandas magistris camerariis destinamus. [In tua preterea ponimus uoluntate, utrum uelis dilectum filium, nobilem uirum, G. consobrinum et marescalcum nostrum, tecum uenire, an ad custodiam terre in Apulia remanere. Apud comites etiam et barones, aliosque fideles, et precipue nobiles uiros, Rogerium Theatinum, et Iacobum Tricaricensem comites, quibuscunque modis poterimus studebimus procurare, ut Diubuldum impediant et impugnent,  ne terram tuam possit offendere uel intrare. Neque per treuguas et alias conuentiones placabiles componere studeas cum adiacentibus et uicinis, nec timeas pro terra quam personaliter deseres, quia, si oporteret te damnum incurrere ex hac parte, tanto maius erit commodum quod consequeris ex illa, ut damnum equanimiter sit commodo postponendum.] Quid plura? Si nostrum uis sequi consilium et mandatum, quod utique sequi debes quantumcunque difficile uideatur, facies incunctanter quod consulimus et mandamus. Te igitur pro seruitio sancte matris Ecclesie laborantem  diuina gratia et apostolica benedictio prosequatur.

Datum uelletri, XuIII Kal. Octobris.



LXXXu  . NOBILI uIRO, IACOBO, CONSOBRINO ET MARESCALCO NOSTRO, MAGISTRO IUSTITIARIO ET CAPITANEO TOTIUS APULIAE ET TERRAE LABORIS. Ut Waltero Brenensi comiti in Siciliam proficiscenti se adiungat, et de expensis ipsi prouidit. 

Gaudemus in Domino et tuam prudentiam commendamus, quod, communem utilitatem preferens speciali. per tuas nobis litteras suggessisti, ut propter necessitatem urgentem et euidentem utilitatem, dilectum filium, nobilem uirum, Walterum Brenensem  comitem, ad succursum fidelium in Siciliam destinemus, asserens te paratum et ad remanendum et ad eundum, iuxta nostre beneplacitum uoluntatis. Nos ergo tuum approbantes consilium, eidem comiti precipiendo mandamus, ut, omni occasione cessante, in Siciliam transire festinet, in sua uoluntate ponentes, utrum uelit te secum procedere in Siciliam, an ad custodiam terre in Apulia remanere. Tu ergo ipsius sequaris consilium. Sed, si remanseris, castellum Barolum et Melfie et Rapolle recipias, sed et  . . . . si fieri potest, que de Andrensi detinet comitatu. Quod si processeris, expensas accipias de prouentibus cameriatus Apulie ac Terre Laboris. Nos enim ad subuentionem expensarum, tam ipsi quam tibi prouidere  uolentes, in sua ponimus optione ut iuxta beneplacitum eius, aut omnes prouentus ipsius cameriatus uendantur, pro pretio et minori quam ualeant, et ei pretium assignetur; aut ipsi prouentus, si fieri potest, mercatoribus obligentur pro pecunia eidem comiti mutuanda, etiam sub usuris; aut de ipsis prouentibus sibi uel procuratori suo, uice nostra respondeatur in integrum, et super his obligatorias mercatoribus et preceptorias camerariis litteras destinamus. Tu ergo, fili carissime, de plenitudine gratie nostre securus, procedas in omnibus sicut ad honorem Ecclesie ac regni profectum noueris expedire.

Datum uelletri, XuIII Kal. Octobris.



LXXXuI. UNIuERSIS MERCATORIBUS AD QUOS LITTERAE ISTAE PERuENERINT. Se ipsum pro Waltero Brenensi comite usque ad 3,000 uncias obligat. 


Per hoc scriptum omnibus innotescat, quod quicunque dilecto filio, nobili uiro, Waltero Brenensi comiti certam mutuauerint pecunie quantitatem, usque ad tria millia unciarum, nos obligamus eis ad solutionem ipsius uniuersos prouentus magistri  eameriatus Apulie ac terre Laboris, et de ipsis faciemus illis, persolui pecuniam mutuatam.

Datum, ut supra.



LXXXuII. FRATRI RICHARDO, ET EUGENIO, MAGISTRIS CAMERARIIS APULIAE ET TERRAE LABORIS. Ut ipsorum terre prouentus pro Waltero Brenensi comite obligent. 

Presentium uobis auctoritate mandamus atque precipimus, quod si dilectus filius, nobilis uir, Walterus comes Brenensis, curauerit iuxta mandatum nostrum in Siciliam proficisci, pro liberatione regis et regni defensione, contra perfidum Marcualdum,  uos, iuxta beneplacitum eius, aut omnes prouentus camerariatus totius Apulie ac Terre Laboris uendatis, pro pretio etiam minori quam ualeant, et ei uniuersum pretium assignetis, aut ipsos prouentus si fieri potest mercatoribus obligetis pro pecunia predicto comiti mutuanda, etiam sub usuris; aut de ipsis prouentibus sibi uel procuratori suo, uice nostra, curetis in integrum respondere, attentius prouisuri, ut ad perficiendum aliquid premissorum, quod ipse maluerit, diligens studium impendatis et operam efficacem.

Datum, ut supra.



LXXXuIII. CAPITULO TRANENSI. De electione archiepiscopi  . 


Licet quidam uestrum in electione pontificis ab initio dissensissent, tandem tamen omnes unanimiter consensistis, dilectum filium G. fratrem Casinensis abbatis, in archiepiscopum eligentes; cuius electionem uenerabilis frater noster, P. Portuensis episcopus, tunc apostolice sedis legatus, examinari precepit, et examinationem redactam in scriptis fecit sigillo archidiaconi et magistri Petri, canonici Ecclesie uestre, muniri, cum suo quoque sigillo ad sedem apostolicam transmittendam. Litteras quoque suas nobis pro ipso fratre Casinensis abbas deprecatorias destinauit, quas cum decreto electionis omnium uestrum subscriptionibus roborato,  nec non et litteris suffraganeorum et populi, tres de canonicis uestris, ab uniuersitate capituli destinati, nobis humiliter presentarunt: petentes electionem canonicam de persona idonea celebratam auctoritate apostolica confirmari. Nos autem ad maiorem cautelam, a prefatis canonicis iuramentum recepimus, non a nobis exactum, sed ab ipsis oblatum, et factum electionis, sicut est moris et iuris, examinauimus diligenter. Interim uero nuntius prefati Casinensis abbatis suas nobis litteras presentauit, grauem contra iam dictum legatum querimoniam continentes, quod postquam electionem  examinauerat, et eam ad nostre transtulerat deliberationis examen, nuntiis iam directis, iterum eamdem electionem malitiose nimis examinari precepit: unde petebat per uiros idoneos suspicione carentes de ipso facto diligenter inquiri. Cumque prefatus superuenisset episcopus, et ea que gesta fuerunt intelleximus ab ipso, de communi fratrum nostrorum consilio examinationem secundam, tanquam a non iudice factam, postquam negotium ad nostrum fuerat translatum examen, censuimus irritam, et inanem. Quia tamen, ex his que de quibusdam iuramentis et promissionibus factis audiuimus, non leuis in animo nostro est suborta dubietas, ut, secundum Apostoli dictum, manus cito imponere nemini uideremur, super his per inquisitionem  legitimam uoluimus plenius edoceri, uenerabili fratri nostro, Botontino episcopo, et dilecto filio nostro . . . . subdiacono capellano nostro, totius inquisitionem negotii committentes; quibus dedimus in mandatis, ut ad Tranensem accedentes Ecclesiam uos astringerent uinculo iuramenti, ut super electionis processu plenam aperiretis ueritatem et meram, diligenter et fideliter inquirentes de iuramentis et promissionibus, et aliis articulis ad negotium facientibus, utrum uidelicet, et an fideliter aliqua promissio uel datio facta fuerit, a quo, et cui, quando, et ubi, quibus mediantibus uel presentibus, utrum recepta uel spreta; et quis eam receperit et spreuerit, et si quascunque promissionem et dationem nouerat precessisse, quare postea  eligebat; distinguentes inter scientiam et auditum, et inter eos qui ab initio contradixerunt, et alios qui consenserunt a principio, de quo fuit et a quibus, qualiter et quando iuratum: sicque fideliter omnia conscribentes, sub sigillis suis ad nostram presentiam destinarent: qui super premissis inquirentes diligentius ueritatem, que innotuere nobis fideliter transmiserunt sigillorum suorum consignatione munita. Super quibus cum deliberare uellemus, predictus abbas ad presentiam nostram accedens nobis pro iam dicto fratre suo humiliter supplicauit, et postulauit instanter, ut ex facto electionis ipsius, cui resignabat omnino, circa personam illius supersedere uellemus. Nos igitur, quia id facto electionis illius nimis culpabiles uos inuenimus,  unde grauiter uos punire possemus, uolentes tamen Ecclesie uiduate prout ad nostrum spectat officium prouidere, de fratrum nostrorum consilio personam idoneam, per quam Ecclesiam uestram in spiritualibus et temporalibus credimus augmentandam curabimus assignare, uniuersitati uestre districte precipiendo mandantes quod, infra quindecim dies post receptionem presentium, aliqui uestrum pro uniuersitate capituli ad presentiam nostram accedant, iam dictam personam in archiepiscopum recepturi. Alioquin, et culpam premissam et inobedientiam subsecutam taliter curabimus  castigare, quod pena uestra erit aliis in exemplum.

Datum uelletri, XuI Kal. Octobris.



LXXXIX  . C.  ARCHIEPISCOPO MONTIS REGALIS, ET PARISIO EPISCOPO, IN ARCHIEPISCOPUM PANORMITANUM ELECTO  , REGIS SICILIAE FAMILIARIBUS. De morte Marcualdi. 

[Benedictus Deus et Pater Domini nostri Iesu Christi, Pater misericordiarum et Deus totius consolationis, qui post nubilum fecit serenum, et post lacrymationem et fletum gaudium et exsultationem induxit, qui non dereliquit uirgam peccatoris super sortem iustorum, sed causam iustam discreuit a  gente non sancta, et eripuit uos ab homine iniquo pariter et doloso, qui non posuit Deum adiutorem sibi, sed in sua preualuit uanitate; ut omnipotens Deus uos aliosque fideles tanquam aurum in fornace probaret: quatenus probatio uestre fidei multo pretiosior esset auro, quod per ignem probatur, similis grano sinapis, quod quanto plus tunditur, tanto fortius inardescit. Unde, flagellato tandem miserabiliter pestilente uiro, qui iusto iudicio dies suos finiuit in malum, nunc fidei uestre sinceritas inuenitur in laudem et gloriam et honorem. Licet enim ad tempus propter nubis obiectionem solis radius non illuxerit, ex quo tamen nubes euanuit, splendor ipsius gratius elucescet; et uos qui non  curuastis genua uestra coram Baal, postquam nefande memorie Marcualdus interiit, qui uestre circa nos uoluntatis impediebat effectum, ea tam uigili studio quam studiosa uigilantia studebitis operari, que ad apostolice sedis honorem et regie persone salutem totiusque regni commodum magnifice redundabunt.] Dum ergo tempus habetis, non negligatis bonum quod expedit operari, de plenitudine gratie nostre securi, que uobis in prosperis aderit, sicut non defuit in aduersis, cum ad honorem et profectum uestrum efficaciter intendamus, tanquam qui fortitudinis uestre constantiam et fidei puritatem sumus in multis euidenter experti. Cum autem de statu uestro, et his que gesta sunt et geruntur post interitum Marcualdi, redditi fuerimus  certiores, plenius et expressius nostrum uobis curabimus et exponere beneplacitum uoluntatis et presidium exhibere.

Datum uelletri, uIII Kal. Octobris.

In eumdem fere modum . . . . . . Cephaludensi episcopo  , familiari regio.



XC  . EPISCOPO ELIENSI  , ABBATI SANCTI EDMUNDI  , PRIORI CANTUARIENSI  . De ordinatione ecclesiarum Bathoniensis et Glastoniensis  . 

Qualiter, partibus olim in nostra presentia constitutis, super negotio Bathoniensis et Glastoniensis  ecclesiarum fuerit processum a nobis, rescripti nostri series indicat euidenter. uolentes autem ipsam Bathoniensem ecclesiam ad similitudinem ceterarum cathedralium ecclesiarum Anglie, in quibus sunt monachorum collegia, ordinari, quia id per nos tunc commode non poterat explicari, uices nostras uobis, frater episcope, et fili abbas, in hac parte duximus committendas  . Dedimus ergo uobis per nostras litteras in mandatis, ut possessionibus monasterii, redditibus, et oneribus diligentius indagatis, ex ipsis ad omnes necessitates prioris, et fratrum ibidem Domino famulantium et seruientium eorum, antiquo et consueto monachorum numero in nullo penitus diminuto, in certis possessionibus curaretis prouisionem idoneam assignare. Ad  hospitalitatem et eleemosynam per monachos faciendam, sicut in huiusmodi ecclesiis obseruatur, competentes iuxta ecclesie facultates redditus deputantes, residuum autem cum ceteris oneribus uenerabili fratri nostro, Bathoniensi et Glastoniensi episcopo, et successoribus eius precipimus applicari mandantes ut prior, secundum consuetudinem ecclesiarum cathedralium in quibus sunt collegia monachorum, institueretur ibidem, et secundum eamdem consuetudinem gereret officium prioratus, ceteris nichilominus ad earumdem ecclesiarum similitudinem ordinatis. Quod si forsan in his aliquid difficile uobis occurreret, quod sine apostolice sedis prouidentia expediri non posset, per uestras nobis litteras  singula curaretis plenius intimare, ut, per relationem uestram sufficienter instructi, uos possemus per responsionem nostram super ambiguis reddere certiores; ac super quibusdam, et instruere uos postmodum curabimus per litteras nostras. Nam ubi diximus, quod eadem ecclesia ordinaretur ad similitudinem ceterarum ecclesiarum Anglie, in quibus erant collegia monachorum, de illis et nos intelleximus, et intelligere uos uoluimus, in quibus uiuebatur honestius, et ordo monasticus laudabilis seruabatur, et uacabatur plenius operibus caritatis. Quia uero, ubi ad hospitalitatem  et eleemosynam per monachos faciendam competenter mandauimus redditus deputari, de fabrica ecclesie et edificatione domorum nichil expressimus, quibus eadem Glastoniensis Ecclesia maxime noscitur indigere, nichilominus uobis mandauimus, ut tam de his, quam de certis redditibus deputandis ad illa secundum  [predictarum Ecclesiarum similitudinem disponere curaretis. Ne autem inter eumdem episcopum uel successores ipsius, et priorem et conuentum Glastonienses, scandalum in posterum oriretur, ecclesias existentes in possessionibus episcopo assignatis, ad episcopum, que autem essent in possessionibus monachis assignatis, statueretis ad monachos pertinere, infra trium mensium spatium predicta omnia post susceptionem  litterarum nostrarum, appellatione remota, efficaciter impleturi. Quod si forsan memoratus episcopus infra terminum ipsum, occasione quacunque detentus, uel nollet, uel non posset in Angliam transfretare, uos nichilominus ad Glastoniensem ecclesiam accedentes, et de his que ad ordinationem pertinerent ipsius, tam ibidem quam in ecclesiis, ad quarum similitudinem eam ordinari mandauimus, diligentius inquirentes, tam rei ueritatem, quam uestrum consilium super expressis capitulis nobis plenius scriberetis. Monachos, et qui de eadem ecclesia fuerant per eumdem episcopum uel per suos uiolenter eiecti, nisi episcopus ad commonitionem uestram eos duceret reuocandos, ad loca sua restituere, sublato appellationis obstaculo  curaretis, facientes tamen eidem episcopo satisfieri competenter, et obedientiam et reuerentiam debitam tanquam suo pontifici exhiberi. Eos uero qui temerarias in monachos manus iniecerant, tandiu denuntiaretis tanquam excommunicatos ab omnibus arctius euitandos; donec passis iniuriam satisfacerent competenter, et cum uestrarum testimonio litterarum ad sedem uenirent apostolicam absoluendi. Dilectum quoque filium, H.  monachum Glastoniensem, quem in presentia nostra monachorum negotia fideliter et sollicite cognouimus  procurasse, ipsis in procuratorem concessimus, nisi omnes monachi eiusdem ecclesie infra octo dies post susceptionem litterarum nostrarum, alium sibi procuratorem idoneum communiter et concorditer ducerent eligendum: ut ipsum ad agenda negotia monasterii, tam extra quam intus, et coram uobis precipue in causa ipsa tanquam procuratorem recipere curaretis, compescentes per censuram ecclesiasticam quoslibet, appellatione remota, qui procurationem eius uel alia mandata nostra presumeret impedire; eidem insuper episcopo districtius inhibuimus, ne aliquid amplius exigeret, uel detineret de bonis Glastoniensis ecclesie, quam quod ipsi decreuimus assignari.] uos autem, sicut nobis uestris litteris intimastis, in omnibus nostris iussionibus  obedire parati cum Glastoniam uenissetis, constitutis in presentia uestra procuratoribus et officiali episcopi, et conuentu Glastoniensi postulante nostri exsecutionem mandati, pars episcopi, non ut litem iudiciumque subiret, sed ut uerba faceret pro ipso absente, ad elidendam monachorum intentionem, proposuit, diuisionem possessionum et reddituum Glastoniensis ecclesie, inter prefatos episcopum et conuentum, in curia karissimi filii nostri, I. regis Anglorum illustris, in ipsius et quorumdam magnatum suorum presentia factam fuisse, antequam tenor mandati nostri ad episcopum uel suos etiam peruenisset, quibusdam monachis hoc procurantibus, et consentientibus nomine conuentus  eiusdem: eo uidelicet, qui prior  ecclesie dicitur, et alio qui subpriorem  se gerit, medalio  , etiam camerario  et cantore  , cum litteris conuentus de rato patentibus ipsi regi ab eisdem porrectis, quod etiam idem rex per suas ad uos directas litteras est testatus: prohibens ne statueretis aliquid contra partitionem factam in presentia sua de consensu partium, ut aiebat. Protestabatur enim hoc fore contra dignitatem regiam et honorem, si retractaretis quod auctoritate sua fuerat terminatum; presertim cum diceret suam esse possessionem eiusdem ecclesie baroniam, quoniam monasterium Glastoniense tenetur ei ad seruitium quadraginta militum exhibendum, quod idem monachi minime diffitentur. Adiecit  et pars episcopi, prefatos monachos conuentus nomine destinatos, se obseruaturos ordinationem illam coram rege factam fide interposita promisisse. Sed requisiti monachi utrum ita esset ut pars  episcopi proponebat, dicti prior, subprior et medalius, se consensisse ac consentire in ordinationem predictam, et se fidem prestitisse simpliciter, et absolute dixerunt de ipsa ordinatione seruanda. Camerarius autem et cantor se fidem dedisse de ordinatione illa seruanda sub ea conditione dixerunt, si conuentui foret accepta. Sacrista uero et quidam alius monachus dicebant se consentire in ordinationem illam, nec de ipsorum conscientia et consensu predictas litteras de rato, super ordinatione facienda coram rege, fuisse transmissas sunt unanimiter protestati, proponentes se contra illam partitionem ad sedem apostolicam appellasse. Ex parte uero episcopi, fuit propositum coram uobis, quod, cum sigillum Glastoniensis Ecclesie fuisset  in quorumdam custodiam monachorum, quos ad hoc episcopus deputarat, et sub sigillo procuratoris ipsius, eiusdem amoto sigillo, et fracto scrinio in quo repositum fuerat, sigillum ecclesie in aliorum monachorum custodiam est translatum; quare timebant ne aliquid in dispendium eiusdem ecclesie tunc temporis fuerit eodem sigillo signatum. uos autem inuenientes sigillum ipsum sub alia custodia, quam prius per dispositionem episcopi fuerat de partis utriusque consensu, illud saluum custodiri fecistis, irrita scripta censentes, si que tempore medio inter custodiam eiusdem sigilli ab episcopo ordinatam, et uestram, in damnum eiusdem ecclesie, uel in preiudicium iuris episcopi seu conuentus,  confecta fuerunt  . Super illo uero, qui prior eiusdem ecclesie dicitur  , uobis occurrit articulus quidam in se difficultates continens, quemadmodum uidebatur, iis qui erant ex parte episcopi asserentibus ipsum fuisse priorem ab episcopo canonice constitutum, et de consensu conuentus. Ad hoc autem incontinenti probandum, se prior ipse dicebat esse paratum: maiore parte conuentus in contrarium protestante se nunquam in eum tanquam priorem spontanee consensisse; et, lite pendente inter episcopum et W. Picam  , prefatum monachum prioratum ab episcopo recepisse. Tenor quoque mandati nostri huius articuli difficultatem adauxerat, ex quo uobis posse coniici uidebatur id nos sensisse, ut facta ordinatione ipsius ecclesie iuxta  mandatum nostrum, prior, secundum consuetudinem aliarum cathedralium ecclesie Anglie que monachos habent, constitueretur ibidem; unde determinationi nostre questionem huiusmodi dimisistis. Monachorum  uero, sicut mandaueramus, procuratore admisso, quoniam episcopus absens erat, et pro necessariis quibusdam regni negotiis ad nos profectus  , quemadmodum dicebatur, super his que inquirenda uobis iniunximus ueritatem diligentius inquirentes, eam nobis intimare curastis. Super iisdem uero nos certiores reddere curassetis, nisi possessionum Glastoniensis ecclesie incole quos uocaueratis ad presentiam uestram, ut per eos possessionum eorumdem, reddituum et onerum, uera uobis estimatio innotesceret, a ministris regiis sub interminatione carceralis pene deterriti, ad uos accedere formidassent. Inquirentes itaque de antiquo et consueto numero monachorum accepistis a senioribus eiusdem monasterii se uidisse aliquando septuaginta  duos, et non plures monachos in conuentu: et a maioribus suis audiisse, quod octoginta et amplius ibidem erant antiquitus constituti; sed ab illo antiquo tempore multa que tunc habebat monasterium, per alienationem et alio modo substracta sunt usibus monachorum, in quorum ministeriis inuenistis uiginti tres seruientes hereditario iure ad officia constitutos, et hi necessarii uidebantur. Alios autem reperistis circiter octoginta sub temporalibus stipendiis monachorum, ad diuersos ipsorum usus, et commodos ac necessarios, ut asserunt, deputatos. De facultatibus uero monasterii, sicut intelligere potuistis, prouidus paterfamilias, cura diligenti adhibita et cultura, perciperet  circiter octingentas libras annuas sterlingorum. Indagantes etiam, sicut mandaueramus, institutionem cathedralium ecclesiarum Anglie, que monachos habent, in quibus honestius uiuitur, et laudabilius ordo monasticus obseruatur, et plenius uacatur operibus caritatis, inuenistis portionem monachorum ab episcoporum portionibus separatam et in quibusdam illarum unicum est et commune marsupium constitutum, in quod omnes redditus, et quecunque ex obuentionibus proueniunt, conferuntur, ex quo ad omnes usus monasterii, hospitum et pauperum, communiter, et fideli custodia ministratur. In aliis uero separatas portiones habent et marsupia, sacrista, cellarius, camerarius et eleemosynarius ad sua ministeria peragenda, generaliter  autem prior constituitur ab episcopo cum monachorum assensu, et in plerisque prefato modo constituuntur ab episcopo quatuor officiales predicti. Sane in fine litterarum uestrarum, prout iniunctum fuerat uobis, frater episcope, et fili abbas, uestrum consilium intimastis; quod uidelicet, iuxta illius Ecclesie conditionem presentem uobis sufficere uidebatur, ut in conuentu ex ordine sexaginta monachi residerent, ad quorum usus omnes tam interiores quam exteriores, sustentationem pauperum et receptionem hospitum honeste ac plenarie faciendam, ad fabricam ecclesie restaurandam, et  sustinendas et emendas operationes officinarum et aliarum domorum cum altaris oblationibus, sufficerent facultates et redditus librarum sterlingorum circiter sexcentarum, arbitrio boni uiri, et estimatione communi taxati. Nos ergo super inquisitione ac deliberatione premissa cum fratribus nostris habito diligenti tractatu, eam de communi consilio approbantes, cum iuri uidebatur canonico concordare, per quod quarta pars ecclesie prouentuum episcopo assignatur, discretioni uestre per apostolica scripta mandamus, quatenus, nonobstante diuisione predicta, post diffinitionem nostram in preiudicium iuris ecclesiastici perperam attentata, et illis litteris, que relatione pendente ad uos, frater episcope ac fili abbas, impetrate dicuntur, ut  secundum formam prioris mandati in ipso negotio procedere curaretis, uniuersa, que ad dispositionem Glastoniensis monasterii pertinent, iuxta quod alia uice scripsimus, premissum sequentes consilium, omni contradictione et appellatione cessantibus, exsecutioni mandetis. Per hoc tamen super honorificentiis et obsequiis, que regie sublimitati debentur, nullum uolumus preiudicium uel obstaculum generari. uerum, cum dictus episcopus, sicut nostris est auribus intimatum, plures possessiones Glastoniensis ecclesie alienare presumpserit, plures redditus promiserit, dans super his chartas sigillatas sigillo ecclesie quod uiolenter faciebat per quosdam monachos detineri; quosdam parentes, et fautores suos in ecclesiis pertinentibus ad ecclesiam  Glastoniensem intruserit, et bona ecclesie dissiparit, post appellationem ad nos sepius innouatam, in ipsius ecclesie maximum detrimentum: uolumus nichilominus et mandamus, ut quecunque super his et aliis ab ipso episcopo, in grauamen ecclesie, perperam noueritis attentata, irrita nuntiantes, ea, remoto cuiuslibet contradictionis et appellationis obstaculo, amotis quibuslibet illicitis detentoribus, in statum pristinum reuocetis; inhibentes eidem episcopo ne de bonis Glastoniensis ecclesie aliquid exigere uel detinere presumat, nisi quod ei secundum dispositionem nostram a uobis fuerit assignatum, neue in claustro uel capitulo, ducat de cetero clericos uel laicos, indecenter contra monasticam  disciplinam. uolumus insuper et mandamus, ut dictus episcopus Glastoniensi ecclesie et eius hominibus, et magistro M. de Summa, subdito nostro, iniuste ablata restituat uniuersa, et de damnis et iniuriis intra duos menses satisfaciat competenter, et secundum portionem, que ei fuerit assignata subeat onera debitorum, quibus Glastoniensis ecclesia dicitur aggrauata. Utrum autem possessiones sint diuidende, ne forte negligatur utrinque quod communiter possidetur, an magis sint diuidendi prouentus, ne forte contingat eamdem substantiam diuerso iure censeri, discretioni  uestre relinquimus prouidendum quemadmodum magis noueritis expedire. uerumtamen, ecclesias in quibus Glastoniense monasterium ius obtinet patronatus, ad presentationem prioris et conuentus spectare, saltem pro tribus partibus, censeatis. Illum autem quem habet episcopus pro priore, si lite pendente sine consensu totius capituli, uel maioris et sanioris partis ipsius, inueneritis institutum, remouentes ab officio prioratus, alium faciatis priorem ordinari. Quod si citatus episcopus, per se uel procuratorem suum coram uobis comparere neglexerit, uos super predictis omnibus iuxta premissam formam nichilominus procedatis. Si uero prefatus episcopus, contra ordinationem huiusmodi per se uel alium, uenire presumpserit, monasterium  ipsum statutis apostolicis in hoc articulo proditis non obstantibus, appellatione remota, in statum pristinum reducatis; dantes conuentui eligendi sibi abbatem auctoritate nostra liberam facultatem; quia iustum est, ut apostolicis priuilegiis denudetur, qui presumit mandatis apostolicis obuiare. Quod si non omnes, etc. . . . . tu, frater episcope, cum eorum altero, etc.

Datum uelletri, uIII Kal. Octobris, pontificatus nostri anno quinto.



XCI. ELIENSI EPISCOPO. De compositione quadam ad monasterium Sancti Edmundi spectante. 

 Significantibus nobis dilectis filiis, abbate  ac monachis monasterii S. Edmundi, ad nostram noueris audientiam peruenisse, quod cum inclyte recordationis Eduardus, quondam rex Anglie, uillam de Mildehal [al. Mildenhall] cum iure patronatus Ecclesie aliisque pertinentiis eiusdem uille, monasterio S. Edmundi liberaliter contulisset  et idem monasterium uillam ipsam diu possedisset in pace, quidam Wintoniensis episcopus, Stigandus nomine  , quem rex Anglorum Anglie prefecerat uniuerse ab abbate atque conuentu prefati monasterii qui tunc erant  , cum multa instantia impetrauit, ut ei ad firmam in uita sua uillam concederent antedictam. Sed, cum idem episcopus pro suis excessibus  per legatos sedis apostolice condemnationis sententiam incurrisset, rex, sicut erat de Anglie consuetudine, omnes possessiones illius episcopi, qui se in archiepiscopatum intruserat euidenter, ad suas manus recepit. Inter quas memorata uilla, quam ad firmam tenuerat, fuit in potestatem regiam deducta. Procedente uero tempore, illustris memorie W. rex, qui Angliam ceperat, in loco illo ubi uictoriam obtinuerat, fecit ecclesiam fabricari, que abbatia de Bello ab illo fuit tempore appellata  , cui, preter alia bona que contulit, patronatum ecclesie prefate uille de Mildhealis [al. de Mildenhale] concessit  , ad S. Edmundum rationabiliter pertinentem. Nunquam tamen abbatia de Bello ab illa ecclesia plusquam quadraginta solidos recepit nomine  pensionis. Prefatam autem uillam rex sibi retinuit, nec eam monasterium S. Edmundi usque ad tempora recolende memorie regis Riccardi potuit rehabere, qui ei uillam cum donatione ecclesie, et aliis ad eam pertinentibus resignauit  . Sed, licet uillam ipsam sibi potestate regia restitutam in pace possideat monasterium antedictum, ecclesiam tamen ipsius uille non hactenus assecutum, pro eo quod ecclesia de Bello fuerat in possessione pensionis ecclesie memorate. Cumque super hoc per ipsum abbatem et conuentum S. Edmundi ad quosdam iudices a nobis fuissent littere impetrate, post altercationes uarias fuit in arbitros compromissum, qui pro nobis pacis inter utrumque monasterium  sunt taliter arbitrati, si diecesanus episcopus consentiret, quod fratres hospitalis S. Saluatoris quod . . . abbas S. Edmundi construxerat, ecclesiam sepe nominatam possideret in integrum, soluendo abbati et conuentu de Bello marcas quindecim annuatim. Sed cum a uenerabili fratre nostro, Norwicensi episcopo  , peteretur, ut ipsi compositioni suum prestaret assensum, ipse penitus contradixit: asserens hoc esse contra statuta Lateranensis concilii, per quod districtius inhibetur ne noui census imponantur Ecclesiis, uel ueteres augmententur. Sed, cum multis uiris peritis hoc non esse contra Lateranense concilium uideatur, idem abbas et conuentus humiliter postulauerunt a nobis, ut ipsi compositioni, si licita esset, dignaremur assensum apostolicum impertiri,  et predicto episcopo apostolica auctoritate mandare, ut compositionem ipsam ratam habeat, et acceptam. Quod si compositio ipsa non fuerit facienda, questionem ipsam modo precipiamus alio terminari, per quem utrique monasterio sua iustitia conseruetur, et pax esse possit perpetua, sicut conuenit per ea  . Nos ergo finem litibus cupientes imponi, per quas ultra modum interdum in personis et rebus Ecclesie fatigamur, fraternitati tue per apostolica scripta mandamus, quod si partibus complacuerit ut predictam ecclesiam, de qua lis uertitur inter monasteria memorata, fratres hospitalis S. Saluatoris accipiant pro bono pacis in integrum possidendam, et ipsi qui commodum assequantur, quod reliquum est de quindecim marcis supra quadraginta  solidos ueteris pensionis, sepedicto monasterio de Bello de suis prouentibus suppleant annuatim; precipientes ex parte nostra episcopo Norwicensi, ut huiusmodi compositioni suum prestet assensum; quem si forte malitiose negauerit, tu nichilominus auctoritate nostra suffultus, appellatione cessante, facias compositionem ipsam effectui mandari. Alioquin, partibus conuocatis cum coniudicibus tuis, quibus causam eamdem olim commisimus terminandam, audias hinc inde proposita, et quod canonicum fuerit appellatione remota decernas, faciens quod decreueris per censuram ecclesiasticam inuiolabiliter obseruari.

Datum uelletri, XII Kal. Octobris.



XCII. AELIENSI EPISCOPO; ABBATI S. EDMUNDI; ET PRIORI CANTUARIENSI. De eodem argumento ac in epistola 90  . 


Grauem dilecti filii, Glastonienses monachi, fecerunt in presentia nostra querelam exponi, quod uenerabilis frater noster, Bathoniensis et Glastoniensis episcopus, suppressa sententia, quam inter ipsum et dictos monachos super diuisione possessionum ipsius Glastoniensis Ecclesie, et quibusdam aliis capitulis tuleramus, post appellationem ad nos interpositam aliam diuisionem fecit fieri per potentiam laicalem, ad ipsorum monachorum, et Glastoniensis Ecclesie maximum detrimentum. Cumque  postmodum littere nostre super ordinatione ipsius Ecclesie in Angliam peruenissent, dictus episcopus serrari fecit portas ecclesie per annum et ultra, et portam curie monasterii custodiri ne littere nostre peruenirent ad monachos, uel monachi claustrum  exire possent pro negotiis Ecclesie promouendis. Seruientes uero episcopi ceperunt equos magistri M. de Summa  , subdiaconi nostri, qui mandatum nostrum super ordinatione portarat. Idem autem episcopus A  monacho, subtraxit uictum diutius, quia steterat in nostra presentia contra eum; Guillelmum, clericum Glastoniensis Ecclesie, personam de Monchenine, capi fecit, et tam acriter in sua presentia uerberari, quod paucos post dies spiritum exhalauit. Exsecutionem etiam sententie nostre et processum iudicum impediri fecit per laicam potestatem. Ceterum, cum in Flandria fuissent ei nostre littere presentate, ipse cum cultello filum litterarum incidit, et statim litteras arguit falsitatis; et cum postmodum ad nostram  presentiam accessisset, in reditu suo scripsit Glastoniensi conuentui, quod nos iudicaueramus tam litteras illas, quam alias, quas dictus magister M. de Summa super ordinatione predicta detulerat, esse falsas, et eum pro falsario habebamus. Duos etiam monachos  , missos a conuentu pro Ecclesia de Siret [al. Strete] conseruanda, capi fecit, et in uinculis ferreis tamdiu post appellationem affligi, donec ab eis iuramentum extorsit, quod nunquam essent de cetero contra eum. Alium uero monachum in eadem ecclesia existentem uerberare fecit, et tam male tractari, quod incurabilem infirmitatem incurrit. Preterea duos alios monachos et dictum magistrum M. subdiaconum nostrum, cum  relatione iudicum ad nostram presentiam accedentes capi fecit, et spoliatos equis, et aliis rebus suis, et relatione predicta, tandiu affligi fecit in uinculis, prefato subdiacono amissis omnibus uix euadente, donec ab eisdem monachis sacramentum extorsit, quod nunquam uenirent amplius ad sedem apostolicam contra eum  . Postmodum uero, cum idem subdiaconus, E. camerarius, et Ph. monachus Glastonienses iter arripuissent iterum ad sedem apostolicam ueniendi, seruientes prefati episcopi, irruentes cum gladiis super eos, ceperunt monachos, et res omnes, et seruientes eorum et dicti subdiaconi, eo solo uix per quemdam murum fuge beneficio liberato  . Plures autem monachos alios, et ante sententiam nostram, et post, et tam homines quam  seruientes ecclesie plures capi fecit dictus episcopus, et in ipsa Glastoniensi ecclesia, et extra, per seruientes et fautores ipsius inhoneste tractari, et spoliari etiam rebus suis, et idem episcopus ac seruientes et fautores ipsius intulerunt eis et Glastoniensi  ecclesie damna plurima et iacturas. Cumque inhibuissemus eidem per litteras nostras  , sicut bene meminimus, et fecissemus per iudices inhiberi, ne de bonis Glastoniensis ecclesie aliquid exigere, uel detinere presumeret, nisi quod ei preceperamus per eosdem iudices assignari, ipse in maximum damnum eiusdem ecclesie, omnes redditus et bona ipsius, post appellationem ad nos multoties interpositam, occupare et dilapidare non timuit, possessiones et alia, que remanserunt ibidem adhuc dissipans et deuastans; ecclesias etiam pertinentes ad Glastoniensem ecclesiam, lite pendente, sententia nostra nondum per dictos iudices exsecutioni mandata, quibusdam fautoribus suis concessit illicite in preiudicium Glastoniensis Ecclesie, appellatione  sepius innouata. Quocirca, discretioni uestre per apostolica scripta mandamus atque precipimus, quatenus, omni gratia et timore postpositis inquiratis, appellatione remota, super premissis diligentissime ueritatem, et que inueneritis per uestras nobis litteras fideliter intimetis. Quod si citatus episcopus coram uobis noluerit apparere, uos nichilominus ad inquirenda que premisimus procedatis, ne tam graues et grandes excessus remaneant incorrecti. Nihilominus et prefatum episcopum, et homines, et seruientes, et fautores ipsius, ut Glastoniensi Ecclesie, monachis et eorum hominibus, et dicto subdiacono nostro ablata restituant uniuersa, et de damnis et iniuriis satisfaciant competenter, districtione qua conuenit, remoto appellationis obstaculo,  mediante iustitia, compellatis. Testes autem nostros, etc., nullis litteris, etc. ueritati, et iustitie, etc. Quod si non omnes, etc. tu, frater episcope, cum eorum altero, etc.

Datum uelletri, Iu Kal. Octobris.



XCIII  . EPISCOPO uITERBIENSI  . Confirmatio dotationis ecclesie Sancte Marie de Palenzano, et castri Balnarie, eidem per consules uiterbienses facte. 

Solet annuere sedes apostolica, etc. usque assensu. Ecclesiam Sancte Marie de Palenzano cum uniuersis appendiciis, et pertinentiis suis; castrum  etiam Balnarie cum toto tenimento, et iure suo, quod tibi et ecclesie Sancti Laurentii uiterbiensis dilecti filii, Consules, iudices, et uniuersus populus  uiterbienses in dotem pro suarum animarum salute dederunt, sicut ea iuste possides et quiete, et in instrumento exinde confecto plenius noscitur contineri, tibi, et per te ecclesie iam dicte, auctoritate apostolica confirmamus, et presentis scripti patrocinio, etc. Nulli ergo, etc.

Datum uelletri, II Non. Octobris.



XCIu. ELIENSI EPISCOPO, ABBATI SANCTI EDMUNDI. Dat eis prouinciam examinandi, an nobiles quidam uiri, iuxta preces regis Anglie de uoto crucis dispensari deberent. 

Ex tenore litterarum que nobis ex parte uestra nuper presentate fuerunt, accepimus, quod cum  dilectissimus in Christo filius noster. I. rex Anglie illustris, nobis per nuntios et litteras intimarit, quod nobiles uiri, G. filius Petri  , H. Bardof. W.  de Stoteuill, W. Briewer, de Berkeleia, A. et T.  Basset, adeo ei necessarii erant tam pro regni custodia quam pro iustitia exercenda, quod eorum obsequio non poterat sine graui iactura carere; unde, postulabat a nobis, ut eos a peregrinationis proposito absoluere dignaremur; cum quidam eorum preter necessitatem regiam, ea uel infirmitatis uel senectutis debilitate procul dubio laborarent, ut transfretare non possent sine graui suorum corporum lesione, ac eorum aliqui per indulgentiam bone memorie. C. PP. predecessoris nostri, se a peregrinationis proposito assererent absolutos;  uobis litteris nostris precipiendo mandauimus, ut, solum Deum habentes pre oculis, inquireretis, tam super necessitate regis, quam impedimentis expositis, indulgentiis et facultatibus eorumdem, diligentius ueritatem, et quod inueniretis per uestras nobis litteras curaretis quantocius intimare, ut per relationem uestram instructi procederemus, sicut uideremus in ipso negotio procedendum. uos ergo, quoniam ante receptionem mandati nostri, propter ardua negotia regni oportuit in Normanniam transfretare, in ipsius exsecutione negotii procedere minime potuistis. uerum, post reuersionem uestram in Angliam, cum mandatum nostrum curaretis diligenter exsequi ac deuote, tres ex predictis nobilibus,  uidelicet G. filius Petri, H. Bardof, W. Briewer, se per Dei gratiam sanos esse et incolumes responderunt, firmum propositum et promptam uoluntatem  habentes uotum sue peregrinationis fideliter exsequendi, nec se indulgentias obtinuisse, quibus se tueri possent ab huius peregrinationis labore, nec unquam se procurasse ut super hoc indulgentiam obtinerent. Adiecerunt etiam, se tantam facultatem habere quod ad moderatos sumptus itineris eis sufficeret cum subsidiis amicorum, asserentes aliquos in regno existere, qui, ut arbitrantur, scirent adeo commode et prudenter, sicut ipsi, regis et regni negotia procurare. W. uero de Stoteuill, et Rob. de Berkeleia, a uenerabilibus fratribus nostris, Cantuariensi archiepiscopo et episcopo Wigorniensi, propter certas causas competentes, uoti facta compensatione, de auctoritate nostra se absolutos esse dixerunt. Sed A. et T. Basset, licet se bene ualentes  corpore, et promptos etiam uoluntate ad exsecutionem uoti assererent, quibusdam tamen de causis sic se dicebant facultatibus diminutos, quod ad presens ad proficiscendum erant penitus imparati. Omnium autem predictorum nobilium erat uox una, et uidebatur esse uoluntas, quod predictum regem, in hac tempestate bellorum, suis non relinquerent auxiliis ullatenus destitutum. uerum de absolutione duorum illorum, qui se dicunt, de auctoritate nostra, per predictos archiepiscopum et episcopum absolutos, mirari compellimur, cum pro illorum absolutione, de quibus uobis specialiter scripseramus, aliis nos scripsisse minime recordemur. Recolimus autem prefatum archiepiscopum  nobis super quibusdam capitulis ad crucesignatos pertinentibus consultationem fecisse: cuius consultationi respondimus sicut uidimus expedire. Sed cum a nobis iterato quesisset, an ei liceret secundum consultationem eamdem procedere, ipsi rescribere procurauimus, quod per consultationem illam ius erat sibi editum, sed iurisdictio non commissa. Unde, si forte, quod non credimus, occasione consultationis illius, illos duos, uel alios, absoluere attentauit, cum ipse id facere non potuerit, huiusmodi absolutio irrita esse debet penitus et inanis. Quocirca, discretioni uestre per apostolica scripta mandamus, quatenus de absolutione illorum duorum diligentius inquirentes, si eos, occasione consultationis predicte, uel alio quocunque mandato,  per suppressionem ueritatis seu falsitatis expressionem obtento, inueneritis absolutos, presertim si in litteris illis, quarum auctoritate absoluti dicuntur, facte uobis commissionis expressa mentio non habetur; cum uobis inquisitionem commiserimus, nobis diffinitione seruata, nec mandato nostro pendente aliquid attentari debuerit contra ipsum, absolutionem illam, sublato cuiuslibet contradictionis et appellationis obstaculo, denuntietis irritam et inanem, iniungentes eisdem ut peregrinationis propositum exsequantur. Si uero in litteris illis  fit commissionis mentio predicte precedentis, cum eas habeamus certa ratione suspectas, ipsas nobis cum litteris uestris totius negotii seriem continentibus transmittatis. Ceteris uero nobilibus qui se ad exsecutionem uoti uoluntarios asserunt et potentes, illisque similiter qui uoluntate prompti et corpore sunt ualentes, firmiter iniungatis ut reddant Domino quod uouerunt.

Datum uelletri.



XCu  . ARCHIEPISCOPO LUGDUNENSI  . Scribit de penis clericis delicta perpetrantibus infligendis. 

 Enormes excessus archidiaconi Lugdunensis nostris auribus sepius replicati, de fraternitate tua nos cogunt uehementius admirari, tanquam errata male corrigas aliorum, qui clericos etiam Lugdunensis Ecclesie grauiter delinquentes negligis emendare. Inter alia sane ipsius facinora, que in eo ex quotidiano usu quasi domicilium elegisse dicuntur, assidua sacrilegia et rapine locum sibi uindicant potiorem, cum, clericos, mercatores et alios, per stratam publicam transeuntes capere non metuat, et etiam spoliare, ad illos etiam sacrilegas manus irreuerenter extendens qui cum litteris apostolicis reuertuntur, sicut apostolatui nostro iam sepius est relatum. Cum igitur tam detestabilis presumptionis audaciam non possimus sub dissimulatione  transire, qui secundum Apostolum, omnem inobedientiam prompti simus ulcisci, fraternitati tue per apostolica scripta mandamus et districte precipimus, quatenus, nisi dictus archidiaconus a te monitus iniuriam passis satisfecerit, et a similibus de cetero curauerit abstinere, tu eum ab omni beneficio ecclesiastico, quod habet in prouincia Lugdunensi, auctoritate nostra facias penitus alienum, et pro sacrilega manuum iniectione in clericos excommunicatum publice nunties, et per totam Lugdunensem prouinciam tandiu facias arctius euitari, donec passis iniuriam satisfecerit competenter, et cum tuarum testimonio litterarum ad sedem uenerit apostolicam absoluendus: attentius prouisurus, ut,  cum non careat scrupulo societatis occulte, qui manifesto desinit facinori obuiare, que premisimus ita studeas efficaciter adimplere, quod nulla pro his macula tibi ualeat irrogari, et uirtus obedientie te amplius reddat in nostris oculis gratiosum, cum ea saltem iussus a nobis fueris fideliter exsecutus, que per te ipsum debueras iam fecisse.

Dat. uelletri, uII Idus Octobris, anno quinto.



XCuI  . CAPITULO AUXITANO. Ut contra archiepiscopum morbo caduco laborantem procedatur ad priuationem, iuxta decretum Gelasii pape  


Angustiis  et pressuris Ecclesie uestre paterna benignitate compatimur, et eius laboribus et aduersitatibus condolemus, que, preter hoc, quod importabilem sustinet sarcinam debitorum, non solum hostibus uidetur exposita, uerum etiam scorpiones calcaneo eius insidias parauerunt, extremitate caude ledentes que ipsorum corrosioni supersunt. Condolentes igitur laboribus eius, compatientes  etiam et pressuris, cum uenerabilis frater noster . . . . . .  , Lactorensis episcopus, quem de facto, cum de iure non possetis eligere, uobis in pontificem elegistis, cum uestris et karissimi in Christo filii nostri, I. regis Anglorum illustris ac regine matris eiusdem et quorumdam litteris aliorum, qui pro ipso nobis humiliter supplicarunt, ad presentiam nostram accesserit, quia tamen secum de uobis aliquem non adduxit, et suffraganeorum Ecclesie uestre litteras non habebat, nobisque propter hoc de modo et processu electionis, que magis dicenda est postulatio, cum personam nominaueritis alteri sedi coniugaliter copulatam, secundum institutiones canonicas, quas in his et consimilibus uolumus  obseruare, non posset fieri plena fides, neque postulationem eius propter hoc duxerimus admittendam, interim ei, donec de postulatione nosceretur ipsius, administrationem Ecclesie uestre, tam in spiritualibus quam temporalibus, de consilio fratrum nostrorum commisimus, ne pro defectu pastoris malignorum exponeretur incursibus et rapinis: uenerabilibus fratribus nostris . . . . . .  archiepiscopo Burdegalensi, et . . . . . .  episcopo Xanctonensi, et dilecto filio, magistro Stephano subdiacono et notario nostro, apostolicis litteris iniungentes, ut inquirerent circa postulationem ipsius que inquirenda uiderent, et, si ea unanimis cognosceretur et concors, illam, nullius contradictione uel appellatione obstante, auctoritate  apostolica confirmarent; ei, ut se a Lactorensi Ecclesia ad uestram transferret Ecclesiam, auctoritate nostra licentiam tribuentes, pallium etiam assignarent eidem, quod, ne Ecclesia uestra ad sedem apostolicam laborando fatigaretur expensis, per ipsum notarium illuc duximus transmittendum. uerum, cum archiepiscopus et notarius memorati, sicut ex litteris eorum accepimus, super electione Ecclesie uestre iuxta mandatum nostrum procederent, relatione plurium cognouerunt, quod idem episcopus Lactorensis caduco morbo grauiter laboraret, quo, secreto requisitus ab ipsis, se affligi a septennio est confessus, quod etiam in presentia dilectorum filiorum, Herberti  abbatis, et Armararii   Silue Maioris, quos, ne super inquisitione huiusmodi uiderentur errare, ad consilium duxerant euocandos, confessus est iterum, superaddens, quod anno isto bis, in Octobri uidelicet et in Maio, huiusmodi morbo fuerat infestatus; qui hac de causa postulationem eius non duxerunt aliquatenus admittendam, donec super hoc responsum apostolice sedis haberent. [Nos ergo sanctorum Patrum nolentes institutionibus obuiare, que morbo epileptico laborantes a missarum solemniis arcendos esse decernunt, et presertim bone memorie Gelasii pape, predecessoris nostri, qui edidit in consimili casu canonicum institutum, quod est ultimum septime cause capitulum in corpore decretorum  , iam dictis Xanctonensi episcopo, et notario, et dilecto  filio . . . . . .  abbati de Corona, nostris damus litteris in mandatis, ut ueritate diligentius inquisita, que secundum institutionem eiusdem Gelasii pape uiderint facienda, Deum habentes pre oculis faciant, auctoritate nostra suffulti, appellatione remota: si uero, propter premissam occasionem, postulatio iam dicti Lactorensis episcopi iuxta constitutionem canonicam non fuerit admittenda, ea penitus non obstante, uobis eligendi pontificem auctoritate nostra tribuant facultatem,] et si electionem ipsius quem duxeritis eligendum canonicam esse cognouerint, et personam idoneam, eam auctoritate nostra suffulti, nullius contradictione uel appellatione obstante, confirment, et ne illi aliquid desit ad plenitudinem pontificalis  honoris, uestris parcentes laboribus et expensis, absque petitione alia pallium, quod per notarium memoratum transmisimus, ei sine difficultate conferant et assignent, tam super ipsius pallii datione quam forma iuramenti tenore mandati apostolici, quod eumdem notarium credimus in scriptis habere, seruato.

Dat. Laterani, Iu Non. Nouembris, pontificatus nostri anno quinto.

Scriptum est super hoc. . . . Xanctonensi episcopo, et S. subdiacono et notario domini PP., et abbati de Corona, iuxta quod superius continetur.



XCuII. uERONENSI EPISCOPO  , SANCTAE ROMANAE ECCLESIAE CARDINALI. De collatione canonicatus ueronensis. 


Dilectus filius G. subdiaconus noster, canonicus basilice principis apostolorum, sua nobis conquestione monstrauit, quod cum dilecto filio . . . . . abbati Sancti Benedicti super Padum, dederimus in mandatis, ut si canonici ueronenses institutioni facte de ipso per uenerabilem fratrem nostrum . . . . . Ostiensem episcopum et dilectos filios, P. tituli Sancte Cecilie, et I. tituli Sancte Prisce, presbyteros cardinales  , in Ecclesia ueronensi, et per nos postmodum confirmate, contradictores in aliquo apparerent,  ipsos ecclesiastica censura compellere non differrent; idem, quia ad commonitionem ipsius mandatum nostrum noluerunt aliquatenus adimplere, in eos excommunicationis sententiam promulgauit. Nolentes igitur, ut idem canonici de sua contumacia glorientur, fraternitati tue per apostolica scripta precipiendo mandamus, quatenus predicte excommunicationis sententiam, sicut rationabiliter lata est, facias inuiolabiliter usque ad satisfactionem debitam obseruari, eosque, si infra uiginti dies non satisfecerint, sicut debent, ab officio pariter et beneficio suspendere non moreris, firmiter eis ex parte nostra precipiens, ut duo ex ipsis pro uniuersitate satisfacturi, tam de contemptu, quam de subtractis prouentibus, nostro se conspectui representent.

 Datum Later., II Kal. Nouembris.



XCuIII  . CANCELLARIO  , ET MAGISTRO LOTARIO CANONICO PARISIENSI. De compositione inter Hospitalarios de Ceresiers, et abbatem conuentumque monasterii Scarleiarum. 

[Dilecti filii, abbas  et conuentus de Escarlis  Cisterciensis ordinis, sua nobis querela monstrarunt, quod cum inter eos ex una parte, ac dilectos filios  Hospitalarios de Ceresiers Senonensis dieceseos  super usuario cuiusdam nemoris  in Oscha, quod Fagetum dicitur, et territorio uallis Morini questio uerteretur, in carissimam in Christo filiam, A.  reginam Francorum illustrem, fuit compromissum utrinque; que auditis hinc inde propositis, et cause meritis plenius intellectis, de plurimorum episcoporum et aliorum uirorum prudentum consilio arbitrium duxit per diffinitiuam sententiam promulgandum,] et redactum in scripto proprio et episcoporum, qui interfuerunt, fecit firmari sigillis, contra cuius sententiam hospitalarii temere uenire non timent. [Quamuis autem secundum regulam iuris ciuilis femine ab huiusmodi publicis officiis sint remote, alibique dicatur, quod licet summe opinionis, et optime constitute  arbitrium in se susceperint: uel si patrone inter libertos suos interposuerint  audientiam, ab omni sint iudiciali agmine separande, ut ex earum electione nulla pena aduersus iustos earum contemptores, nullaque pacti exceptio habeatur; quia tamen iuxta consuetudinem approbatam, que pro lege seruatur in partibus Gallicanis, huiusmodi femine precellentes in subiectos  suos ordinariam iurisdictionem habere noscuntur  , discretioni uestre per apostolica scripta  mandamus, quatenus prefatos Hospitalarios ut arbitrium ipsum, presertim cum episcoporum fuerit presentia et consilio roboratum, sicut sine prauitate prouide latum est et ab utraque parte sponte receptum, obseruent, monere ac inducere procuretis, eos ad hoc, si necesse fuerit, per penam in compromissione statutam appellatione postposita compellentes   ]. Testes autem, etc. cogantur, etc.

Datum Laterani, II Non. Nouembris, pontificatus nostri anno quinto  .



XCIX  . SIFFRIDO ARCHIEPISCOPO MAGUNTINO  . . . HERBIPOLENSI EPISCOPO  , ET . . . ABBATI DE SALEM  . De electione episcopi Augustani  . 

Litterarum perlecto tenore, quas dilecti filii, capitulum  Augustense, ad nostram presentiam destinarunt, cognouimus euidenter, quod eorum Ecclesia destituta pastore, deliberatione habita diligenti, de religiosorum uirorum consilio, unum de gremio ipsius Ecclesie concorditer elegerunt, asserentes ipsum apud eos probate ac inculpate opinionis huc usque fuisse, etate, scientia, moribusque probatum, et quantum ad parentes, magnis, imo maioribus natalibus originem contraxisse, uno duntaxat excepto, quod cum uenia deuote confessionis nobis exprimendum duxerunt, uidelicet, quod eum de legitimo natum matrimonio dicere non audebant; quem cum debuissent primitus postulare, ob euidentem utilitatem ipsius Ecclesie, ac necessitatem urgentem, cum quadam festinatione, ne superueniret fratrum dissensio,  elegerunt, timentes ne, discordantibus ipsis, cum in personam aliam non potuissent inueniri concordes, potentia secularis eorum disponendi diecesim, et in ea episcopum intrudendi, plenam sibi uindicare presumeret potestatem. Unde, ut possent euitare hoc malum, eis uisum fuit consultius in misericordia apostolice sedis malum incidere, quam Ecclesiam ipsam calumniose subiicere seruituti, super quo a nobis ueniam postulantes, factum eorum petebant a nobis misericorditer confirmare. Nos ergo cum fratribus nostris  ut in prima littera secundi regesti usque  , grauem electoribus penam inflixit. Ne igitur contrarii uideamur canonicis institutis, electionem eorum de facto, cum electio non sit de iure dicenda, secundum quod in negotio  quoque Mersburgensis Ecclesie in consimili casu fecisse dignoscimur, non tam irritandam, quam irritam decernimus, et inanem, et ut de benignitate apostolice sedis nos sibi beneuolos sentiant, quos de iure sentire deberent offensos, cum et eligendi meruerint potestate priuari et ab ecclesiasticis beneficiis per tres annos suspendi, ne eorum Ecclesia ob rectoris defectum sustineat lesionem, misericorditer sustinemus, ut nominata persona, quam per assertionem  eorum circumspectam accepimus, et discretam, procurationem exerceat, non tanquam electus, sed tanquam canonicus Ecclesie ac dieceseos Augustensis, quo non uelut electo, sed tanquam canonico Ecclesiam et diecesim procurante, si eum duxerint postulandum ad uos per se, uel per procuratores idoneos accedere non postponat. Quocirca, discretioni uestre per apostolica scripta mandamus, quatenus, tam de statu predicte Ecclesie, quam meritis et natalibus persone illius, que fuerint inquirenda diligentius inquirentes, omnia in scriptis redacta infra quatuor menses ad audientiam nostram destinare minime differatis, cum quibus aliqui e predicto capitulo ad nos uenire non tardent, recepturi iudicium equitatis. Quod si non omnes his exsequendis  potueritis interesse, tu, frater archiepiscope, cum eorum altero nichilominus ea exsequaris, ita quod, si tu quoque interesse nequiueris, ipsi duo, de tuo tamen assensu procedant.

Datum Laterani, uII Id. Nouembris.

Scriptum est super hoc predicto capitulo, secundum premissam formam, usque fere in finem, uidelicet iudicium equitatis. Dat. ut supra.



C  . EPISCOPO PARISIENSI  , ET IOANNI ABBATI  , AC CAPITULO SANCTAE GENOuEFAE PARISIENSIS. Compositionem inter ipsos, super iure parochiali in parochia de Monte super capella factam, auctoritate apostolica confirmat  . 


Cum inter uos et ecclesias uestras, super iure parochiali in parochia de Monte super capella sancte Genouefe, sita in ciuitate Parisiensi, et super procurationibus quas tu, frater episcope, in parochialibus ecclesiis Parisiensis dieceseos ad predictam ecclesiam Sancte Genouefe de Monte pertinentibus requirebas, dudum fuisset controuersia uentilata, tandem post labores uarios et fatigationes multimodas, quas propter hoc sustinuistis, utrinque de utriusque partis assensu, mediantibus bonis uiris, salua sedis apostolice reuerentia, eo fuit inter uos tenore compositum, quem uestris nobis litteris plenius expressistis, pari desiderio et uoluntate unanimi supplicantes, ut eidem compositioni uobis et  uestris ecclesiis necessarie manum nostre confirmationis  apponere dignaremur. Nos ergo uestris precibus inclinati, compositionem ipsam, sicut sine prauitate prouide facta est, et ab utraque parte sponte recepta, et in scriptis authenticis continetur, dummodo non uergat in preiudicium apostolice sedis, ad quam ecclesia Sancte Genouefe nullo mediante dignoscitur pertinere, mandamus atque precipimus inuiolabiliter obseruari. Damus autem dilectis filiis . . . . abbati Sancte Columbe Senonensis  et . . . . .  magistro scholarum Aurelianensi, in mandatis, ut, cognita plenius ueritate, si compositionem ipsam secundum prescriptum modum factam inuenerint et receptam, eam auctoritate nostra confirment, ut et nos ipsam, per eorum relationem instructi, auctoritate apostolica confirmemus.

 Dat. Laterani, septimo Idus Nouembris  .



CI  . ARCHIEPISCOPO LUGDUNENSI  . Scribit de penis clericis delicta perpetrantibus infligendis, et illos exauctoratos in monasterium detrudendos decernit. 

[Tue discretionis prudentiam] in Domino commendamus, quod in talento tibi commisso superlucrari laboras, durum illum exactorem attendens, qui non tantum in sortem suum conuenit debitorem, uerum etiam in usuras. In sollicitudine igitur tibi commissa prouidus et attentus, super quibusdam articulis apostolice sedis prouidentiam implorasti,  proponens, quod quidam homines tibi subiecti quam sepius, propter ebrietatem, cuius pessimus usus in illis partibus inoleuit, manus iniiciunt in clericos uiolentas, quosdam leuius aliosque grauius offendentes; unde quidam illorum propter inopiam, quidam propter senectutem siue debilitatem, alii uero propter difficultatem itineris, et nonnulli propter guerras et inimicorum insidias, sedem apostolicam adire non possunt, super quo plurimis tibi commissis times imminere periculum animarum. Nos autem, de tua discretione gerentes fiduciam pleniorem, auctoritate tibi presentium indulgemus, ut eis qui leui offensa manus iniecerint in clericos uiolentas, et propter occasiones predictas non potuerint  apostolicam sedem adire, iuxta formam Ecclesie beneficium  absolutionis impendas, ita quod ab illis iniuriam passis congrue satisfiat, itineris labore redempto per opera pietatis; ceteros autem ad sedem apostolicam absoluendos non differas destinare. Super eo uero quod nobis significare curasti, uidelicet, quod incidentibus in canonem late sententie contra prohibitionem tuam indifferenter ab amicis communicatur et cognatis eorum, unde quamplures propter participationem ipsorum labem excommunicationis incurrunt, presentium tibi auctoritate concedimus, ut, ab illis sufficienti cautione recepta quod nostris debeant parere mandatis, eos ad communionem restituas, ita quod in termino competenti, quem illis secundum tuam industriam prefigi uolumus et mandamus, ad Ecclesiam Romanam accedant,  apostolicum recepturi mandatum, ad quam si uenire neglexerint, eos in sententiam pristinam, nullius contradictione uel appellatione obstante, reducas, et facias eos ab omnibus tanquam excommunicatos arctius euitari, donec cum litteris tuis ad apostolicam sedem pro beneficio absolutionis accedant. [Ad illud preterea quod a nobis tertio requisisti, qualiter clerici in latrociniis uel aliis magnis sceleribus deprehensi teneri debeant, respondemus, quod, a suis ordinibus degradati, retrudi debent in arctis monasteriis ad penitentiam peragendam.] Ceterum, in quarta quam nobis consultatione fecisti, quod tibi faciendum existat de iis qui, matrimonio iam contracto, soboleque suscepta, in sexto  consanguinitatis gradu inuenti fuerint se ad inuicem attinere, taliter respondemus, quod, cum uideris expedire, dissimulare poteris circa taliter copulatos, maxime qui diu pacifice commanserunt.

Dat. Laterani, sexto Idus Nouembris, pontificatus nostri anno quinto.



CII. ARCHIEPISCOPIS ET EPISCOPIS IN REGNO UNGARIAE CONSTITUTIS. De preposituris regni Ungarie apostolice sedi subiectis. 

Significauit nobis carissimus in Christo filius noster, H . . . . . rex Ungarorum illustris, quod regales  prepositure, sicut ad eum in temporalibus, sic ad nos in spiritualibus, nullo pertinent mediante; unde petebat, ut electus canonice prepositus ad nos in propria persona, uel per nuntium cum litteris sui assensus, accederet, confirmationem electionis sue a sede apostolica obtenturus. Nos autem, qui sic iura nostra uolentes illibata seruare, quod et uestra seruentur illesa, fraternitati uestre per apostolica scripta mandamus atque precipimus, quatenus ad preposituras ipsas, sicut ad nos asseruntur sine medio pertinere, manus illicitas nullatenus extendatis, et ius earum temeritatis ausu nullus usurpet; quia, cum iura uestra uobis uelitis illibata seruari,  indignum esset pariter et absurdum, si ea que ad nos pertinent turbaretis, nec nos id possemus equanimiter sustinere.

Dat. Laterani, uI Id. Nouembris.



CIII  . H. ILLUSTRI REGI UNGARIAE. Hortatur ut uotum transeundi in terram sanctam soluat. 

Regie magnitudinis litteras hilari uultu et alacri mente recepimus, et que nobis dilecti filii . . . abbas Pelisii, et C. archidiaconus, nuntii tui, nobis proponere uoluerunt, intelleximus diligenter, eis aurem beneuolam adhibentes, sicut qui te inter Christianissimos  reges, et catholicos principes, obtentu magnifice deuotionis, quam circa nos, et Romanam semper Ecelesiam uestigiis predecessorum tuorum inherens habere dignosceris, specialis dilectionis prerogatiua diligimus, et preces ac petitiones tuas, in quibus cum Deo possumus libenti animo exaudimus. Proposuerunt siquidem nobis iidem nuntii tui, et id etiam eedem littere continebant, ut super soluendo uoto, quod pro subuentione terre sancte pie ac laudabiliter emisisti, tibi consulere deberemus, cum uenerabilium fratrum nostrorum, archiepiscoporum et episcoporum regni tui, admonearis consilio, ut debitum peregrinationis suscepte propter inimicitias Culini Bani, qui cum innumera  multitudine paganorum, quamdam partem populi Christiani tue corone subiecti clam captiuatam deduxit, et partem residuam sine intermissione debellare conatur, ad tempus debeas retardare. Nos autem, qui honorem tuum paterna caritate diligimus, regie serenitati de puro corde et conscientia bona et fide non ficta, consulimus, quatenus, si fieri potest absque periculo regni tui, quod utique fieri posse confidimus et speramus, tum pro salute anime tue, tum pro terre sancte necessitate, non tardes reddere Domino quod uouisti, ut, sicut princeps Catholicus et Christianissimus rex, diuitias regni celestis deliciis regni terreni preponere uidearis, neue maculam in gloria tua ponas, et diuinam incurras offensam, quam ex eo forsan incurristi, quod  postquam fuisti crucesignatus contra Christianos arma mouisti, ex qua forte, iusto iudicio, prescripta contigit tuo regno iactura, quamquam hoc nobis prefati nuntii non retulerint, etsi contra paganos aut etiam Christianos, non impugnando, sed resistendo moueris arma, inculpabilis uidearis. Nos enim, ad conseruandum et protegendum in tua fidelitate regnum Ungarie, quodcunque cum honestate poterimus, prompta sumus uoluntate parati consilium et auxilium impertiri.

Datum Laterani.



CIu  . ROGERIO, ABBATI MONASTERII BEATORUM PETRI ET PAULI, SANCTIQUE AUGUSTINI, QUOD IUXTA METROPOLIM DOROBERNIAE SITUM EST, EIUSQUE FRATRIBUS. Recipit eos sub protectione beati Petri, et enumerantur ipsorum bona et priuilegia. 


Licet omnes ecclesias, ex iniuncto nobis diuinitus apostolatus officio, diligere atque honorare generaliter debeamus, et suam eis iustitiam conseruare, illis tamen propensiori cura nos conuenit imminere, que ad ius et proprietatem Ecclesie Romane specialiter pertinere noscuntur, cui auctore  Domino deseruimus. Hoc nimirum intuitu, dilecti in Domino filii, uestris iustis postulationibus clementer annuimus, et monasterium in honore beatorum apostolorum Petri et Pauli, a gloriose memorie Aethelberto Anglorum rege, ad Orientem Dorobernie ciuitatis, in suam sibique succedentium regum eiusdemque urbis presulum sepulturam, a fundamento constructum, et sub iurisdictione sedis apostolice sine medio constitutum, ad exemplar predecessorum nostrorum feliciis memorie, Bonifacii ac Deodati, Agathonis, Ioannis, Calisti, Innocentii, Lucii, Eugenii, Alexandri et Celestini, Romanorum pontificum, presentis scripti pagina communimus: statuentes, ut quascunque possessiones, quecunque bona monasterium ipsum inpresentiarum  iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata consistant. Libertatem quoque ab eisdem predecessoribus nostris per authentica priuilegia eidem uenerabili loco concessam, nos, auctore Deo, ratam et inconuulsam in posterum uolumus conseruari, et sicut monasterium ipsum, initio nascentis Christiane religionis, apud regnum Anglorum in monastice religionis obseruantia exstitit primum  , ita nichilominus cum omnibus ad ipsum pertinentibus, perpetuis futuris temporibus ab omni seruitio liberum, ab omni mundiali strepitu maneat inconcussum; sed nec ecclesiasticis  conditionibus, siue angariis, uel quibuslibet obsequiis secularibus aliquo modo subiaceat, neque ullus omnino in eiusdem monasterii dominium quolibet  modo se ingerat, uel quamlibet imperandi sibi uindicet potestatem, uel aliquas molestias inferat, uel consuetudinem [sic] imponat, aut etiam in eo missarum solemnia nisi ab abbate et fratribus inuitatus celebrare presumat: obeunte uero te nunc eiusdem loci abbate, uel tuorum quolibet successorum, nullus ad eiusdem loci regimen extraneus assumatur, nisi forte, quod absit, in loco ipso idonea persona ad huiusmodi officium non poterit reperiri, sed de congregatione ipsa, et quem communis consensus, aut fratrum pars consilii sanioris, propria sibi elegerit uoluntate, sine aliqua professionis exactione, in monasterio benedicatur eodem. Hec igitur omnia, sicut a iam dictis predecessoribus nostris constituta et priuilegiorum sunt munimine roborata, ita  etiam nos, uobis uestrisque successoribus, et per uos eidem monasterio, in perpetuum presentis scripti pagina confirmamus. Concordiam quoque, que inter uos et bone memorie Theobaldum  , quondam Cantuariensem archiepiscopum, super quinquaginta solidos et septem denarios, quos uestrum monasterium Ecclesie Cantuariensi singulis annis soluere consueuerat, sicut per bone memorie Henricum, quondam Wintoniensem episcopum  , et alios discretos uiros, pacis intuitu, rationabiliter facta est, et sancte memorie antecessorum nostrorum, Lucii, Eugenii, Alexandri et Celestini, auctoritate firmata, nos etiam confirmamus; ut uidelicet ecclesia Sancte Trinitatis Cantuariensis duo molendina  apud Douoram, que iuris erant ipsius monasterii, et uiginti solidos de prebenda quam idem monasterium habet in ecclesia Sancti Martini de Douora, tali modo de cetero habeat in perpetuum, ut memoratos quinquaginta solidos et septem denarios ultra non exigat, salua in ceteris utriusque Ecclesie per omnia dignitate. Statuimus etiam ut in concambium trium solidorum, qui pro pane, potu et arietibus, archiepiscopo et Ecclesie Cantuariensi annuatim a uestro monasterio soluebantur, sicut pro bono pacis et utriusque Ecclesie quiete a iam dictis antecessoribus nostris, Lucio, Eugenio et Celestino, prouisum est, prefatus archiepiscopus tres habeat de terra ipsius monasterii solidatas, uidelicet tres mansuras extra ciuitatem Cantuariensem,  ante portam ecclesie Beati Gregorii, quas Ecclesia Cantuariensis de cetero in quiete possideat, ita ut nec eidem archiepiscopo nec alicui successorum  suorum, per se siue per ministros suos, ab eodem monasterio uel fratribus exigendi aliquid licentia concedatur. Quia uero, ubi spiritus Dei est, ibi secundum Apostolum est libertas, nichilominus diebus et noctibus, in canonicis horis, signa pulsandi, et Dei omnipotentis laudibus insistendi liberam uobis concedimus facultatem, salua transactione, si qua super hoc inter uos et prefate Sancte Trinitatis ecclesiam intercessit. Concessionem quoque possessionum siue reddituum ad luminaria concinnanda, et ipsum monasterium reparandum et ordinandum, a bone memorie quondam Hung. abbate monasterii uestri, communi fratrum consilio et assensu rationabiliter factam, et eorumdem predecessorum nostrorum, Lucii, Eugenii, Alexandri, necnon et Celestini,  authentico confirmatam, nichilominus ratam manere censemus. Preterea, Estanores et totum littus usque ad medietatem aque, sicut eadem uilla ab Henrico et Stephano, quondam Anglorum regibus, monasterio uestro rationabiliter est concessa et scriptis eorum firmata; molendinum etiam, quod infra Cantuariam apud Hestberegge situm est, sicut ab eodem rege Stephano, in compensatione thesauri monasterii, legitime uobis datum est, auctoritate apostolica confirmamus. Constitutionem quoque ad uestitum monachorum, a uobis communi consilio et assensu rationabiliter et prouide factam, uidelicet de Sellinges, S. Walecliue, Ripple. Lagadun. et de decima de Grauesende, et aliis quibusdam  minutis redditibus, sicut eadem ab ipsis predecessoribus nostris, Lucio, Eugenio, Alexandro, et Celestino, confirmata est, ratam habemus et illibatam esse censemus. Decernimus ergo, ut nulli omnino hominum liceat prefatum monasterium temere perturbare, etc., usque profutura, salua sedis apostolice auctoritate. Si qua igitur in futurum, etc., usque subiaceat. Cunctis autem, etc., usque amen.

Datum Laterani, per manum Blasii, sancte Romane Ecclesie subdiaconi et notarii, II Non. Nouembris, indictione uI, Incarnationis Dominice anno millesimo ducentesimo secundo, pontificatus uero domni Innocentii pape III anno u.



Cu. EPISCOPO  , ET CAPITULO METENSI. Episcopo, etiam non exposcenti, coadiutorem dat, quia lumen oculorum amiserat  . 


Ad nostram noueritis audientiam peruenisse, quod tu, frater episcope, iam ita lumen amiseris oculorum, ut diuina non possis officia celebrare, propter quod Metensis Ecclesia, tam in spiritualibus quam temporalibus, sustinet non modicum detrimentum.  uolentes igitur eidem Ecclesie sollicitudine paterna consulere, qui tenemur omnibus ex suscepte administrationis officio prouidere, uenerabili fratri nostro . . . Prenestino episcopo  , apostolice sedis legato, per scripta nostra mandauimus, ut inquirat super his omnibus diligentius ueritatem, et si rem nouerit ita esse, tibi, frater episcope, auctoritate nostra talem coadiutorem assignet iuxta canonicas sanctiones, quod dicta Ecclesia nullam sui iuris sustineat lesionem. Ideoque discretioni uestre per apostolica scripta mandamus, quatenus coadiutorem, quem predictus legatus tibi, frater episcope, duxerit deputandum, recipere procuretis. Alioquin, sententiam quam ipse rationabiliter tulerit in rebelles, ratam habebimus,  et eam faciemus auctore Domino firmiter obseruari.

Dat. Laterani, secundo Idus Nouembris.



CuI. AMALFITANO CAPITULO. M. Theatinum archidiaconum, in archiepiscopum Amalfitanum ab ipsorum nuntiis electum, auctoritate apostolica confirmat. 

Cum bone memorie archiepiscopus uester  uiam fuisset uniuerse carnis ingressus, eius nobis obitum per litteras uestras et nuntios lacrymabiliter intimastis. Nos autem, Ecclesie uestre consulere cupientes, uobis inter cetera dedimus in mandatis,  ut infra mensem post susceptionem litterarum nostrarum studeretis eidem in persona idonea, deuota nobis, et carissimo in Christo filio nostro, F . . . illustri Sicilie regi, fideli, canonice ac concorditer prouidere. Alioquin, aliquos ex canonicis uestris ad sedem apostolicam mitteretis, eum quem ipsis daremus in archiepiscopum recepturos. uos ergo, per dilectos filios, monachos, archidiaconos, clericos, laicos, barones et reuerendos presbyteros et cardinales diaconos, canonicos uestros, postulationem nobis triplicem presentastis: primo, dilectum filium, P . . .  tituli Sancti Marcelli presbyterum cardinalem; secundo, uenerabilem fratrem nostrum, Cusentinum  archiepiscopum; tertio, illustris cardinalis predicti nepotem, concedi uobis in archiepiscopum  postulantes. Nos uero, cum fratribus nostris communicato consilio, nullam illarum duximus admittendam; primam, tum quia nolebamus eodem cardinale, utpote tam magno membro Ecclesie Romane, carere, tum quia cardinalis ipse propositum assumpserat pro crucis obsequio transfretandi, unde non posset ad presens eidem Ecclesie prouidere; secundam, quia, cum urgens necessitas et euidens utilitas episcoporum translationibus  causam prestent, nec urgentem necessitatem, nec utilitatem inspeximus euidentem, propterea quod dictus esset archiepiscopus transferendus; tertiam, quia nepos cardinalis eiusdem defectum patitur, sicut dicitur, tam ordinis quam etatis, cum non solum trigesimum sed nec etiam uigesimum annum attigerit, nec sciatur adhuc an sit in subdiaconum ordinatus. Ceterum, ad instantiam cardinalis eiusdem, qui pro eadem ecclesia sollicitus existebat, et preces nuntiorum uestrorum, eligendi eis restituimus potestatem, cum super hoc mandatum a uobis communiter recepissent. Iniunximus tamen eis ut de consilio nostro ad electionem procederent faciendam. Ipsi ergo, gratia sancti Spiritus inuocata, in dilectum filium, M.  archidiaconum  Theatinum, uota sua unanimiter conferentes, ipsum in archiepiscopum elegerunt; de quo quia nos et fratres nostri plenam notitiam habebamus, utpote quem apud sedem apostolicam diu laudabiliter conuersatum, uerum, industrium esse nouimus, et tam litteratura quam moribus adornari, ac in deuotione nostra et fidelitate regia permansit fideliter hactenus, et nunc fidelius permanere , facte de ipso electioni uice regia prestantes assensum, ipsum auctoritate curauimus apostolica confirmare. Ideoque discretioni uestre per apostolica scripta mandamus atque precipimus, quatenus eum benigne recipere procuretis, et honorifice pertractare, salubria monita et statuta ipsius recipientes humiliter  et inuiolabiliter obseruantes et impendentes eidem, tanquam archiepiscopo uestro, reuerentiam et obedientiam tam debitam quam deuotam.

Datum Laterani, die decima septima Kalendas Decembris.

Scriptum est super hoc M . . . Amalfitanensi electo, in eumdem fere modum usque confirmare. Monemus igitur discretionem tuam et exhortamur attentius, et per apostolica tibi scripta mandamus, quatenus electionem ipsam recipias, et, factam tibi gratiam recognoscens, in deuotione nostra et regia fidelitate persistas, et que ad honorem nostrum et regis noueris pertinere promoueas studiose. uolumus etiam nichilominus et mandamus, ut proximis quatuor temporibus nostro te conspectui representes, ordinationis  munus et consecrationis beneficium suscepturus.

Datum Laterani, decimo septimo Kalendas Decembris.



CuII. ARCHIEPISCOPO BISUNTINO  , ARCHIDIACONO SILuANECTENSI, OMNIBUS ECCLESIARUM RECTORIBUS PER BISUNTINAM DIeCESIM CONSTITUTIS. Ne monachi Cistercienses ad secularia iudicia pertrahantur. 


Non sine grandi cogimur admiratione referre, que nuper dilectis filiis, fratribus Cisterciensibus et aliis eiusdem ordinis, in uestra diecesi accepimus contigisse. Sunt enim nonnulli de parochianis uestris, quemadmodum nostris est auribus intimatum, qui ad ea que Dei sunt respectum debitum non habentes, eos ad secularia pertrahere iudicia non formidant, et examen aque frigide, ignisque candentis,  uetitumque duellum subire compellunt, nullatenus attendentes, sacros canones non censere confessionem a quolibet per huiusmodi extorquendam, et quod sanctorum Patrum non est documento sancitum, non esse superstitiosis adinuentionibus presumendum. Nos ergo, que premissa sunt circa predictos uiros religiosos attentari de cetero districtius inhibentes, uniuersitati uestre per apostolica scripta mandamus, et districte precipimus, quatenus parochianos uestros monere studiosius et inducere procuretis, ut, ab huiusmodi conatibus illicitis penitus abstinentes, similia de cetero non presumant, que in contemptum Dei et ecclesiastice libertatis dispendium attentari noscantur. Alioquin,  eos ad id per excommunicationis sententiam, appellatione remota, cogatis, quam usque ad satisfactionem condignam precipimus inuiolabiliter obseruari.

Datum Laterani, Idibus Nouembris, anno u.



CuIII  . R.  TITULI SANCTORUM MARCELLI ET PETRI PRESBYTERO CARDINALI, CASSINENSI ABBATI. Indulget ut recipiat a Roberto de Aquila duo castra. .

Ex litteris quas nobis tua discretio designauit, intelleximus euidenter, quod cum nobilis uir Robertus de Aquila tecum conuenerit, ut illa duo castra ad tuum monasterium pertinentia, que detinet uiolenter, receptis a te aliis possessionibus Ecclesie  Cassinensis, tibi debeat resignare, ad id efficiendum, cum non possis aliter, nostram postulas licentiam tibi dari, asserens quod, si dictum negotium differretur, magnum exinde periculum proueniret ecclesie Casinensi, et in damnum quoque Campanie non modicum redundaret, maxime cum eidem Roberto per Marcualdum, castellanum Diopuldi, promissum  sit et firmatum, quod, si duo illa castella per que sola transitus est, et per que ipsorum poterit malitia plurimum refrenari, ei dare uoluerit, castellum Preuentia , et quedam alia ei sine qualibet difficultate concedet, et ideo predicto monasterio tuo uidebatur plurimum expedire, quod ne dictus M. illa castra posset aliquatenus obtinere, super compositione ipsa nostrum tibi prestaremus assensum pariter et fauorem. Nos igitur, uolentes in hac parte Cassinensi Ecclesie paterna sollicitudine prouidere, discretioni tue duximus respondendum, quod, habito saltem maioris et sanioris partis capituli tui consilio et assensu, ut dicta castra ualeas rehabere, de licentia nostra aliquas de possessionibus Ecclesie Cassinensis eidem Roberto, prout Ecclesie  tue cure commisse expedire cognoueris, poteris assignare.

Dat. Laterani, II Kal. Decembris.



CIX. ABBATIBUS CISTERCIENSI  , DE FIRMITATE  , PONTINIACENSI  , CLARAEuALLENSI  , ET DE MORIMUNDO  . Littera exhortatoria ad permanendum in simplicitate regule. .

Quia qui ambulat simpliciter, ambulat confidenter, ex eo Cisterciensem ordinem credimus hactenus usque adeo profecisse, ut a mari ad mare propagines sue religionis extenderet, et in omnem terram  fama honestatis eius exiret, quod recte, pure ac simpliciter hactenus ambulauit, nec qui erant superiores in eo uisi sunt tanquam dominantes in clero, sed forma facti gregis ex animo nolebant de prelatione contendere, aut sibi primos accubitus aut primas cathedras uindicare, uel suos excessus sub occasione defendere prelature. Legerant enim quod principes gentium dominantur eorum, et qui potestatem habent super eos benefici nuncupantur. uerum discipuli Christi non sic, sed qui maior est inter eos, seruus omnium reputatur, et qui precessor, tanquam ministrator existit; unde, preesse et subesse quasi paria reputantes, fratres se, non dominos, reputabant, nec preesse, sed subesse credebant,  cum sibi subiectis et spirituales epulas et corporales  cibos cogebantur ex iniuncte sibi dispensationis debito ministrare. Nuper autem ad nos rumores peruenere sinistri, quod mutatus sit aliquantulum color optimus et natiuus, et aurum in scoriam sit conuersum, cum aliqui iam de prelatione contendant, et que sua sunt, non que Iesu Christi querentes, a sue rectitudinis tramite, ac proprie simplicitatis consuetudine uelle recedere uideantur. Ne igitur, temporibus nostris, qui sincere zelamur Cisterciensis ordinis honestatem, alicuius dissensionis scrupulus oriatur, per quem, quod absit, fama uestri nominis offuscetur, discretionem uestram monemus, et exhortamur attente, et per apostolica uobis scripta precipiendo mandamus, quatenus, in simplicitatis et puritatis uestre proposito persistentes,  non retrahatis manum ab aratro, sed ad anteriora uos iugiter extendatis, occasionem scandali, et dissensionis materiam precipue fugientes, ne forte, sicut Grandimontenses, in derisum et fabulam incidatis. Sane cum parati simus cum Apostolo inobedientiam omnem ulcisci, si quis usurpando prelationem indebitam, uel subiectionem debitam subtrahendo, quietem uestri ordinis turbare presumeret, tante presumptionis excessum taliter puniremus in eo, quod ipse illud Euangelicum uerbum, quo dicitur, »ue illi per quem scandalum uenit ,« in se frustra quereretur impletum. Eligeremus enim potius paucos offendi, quam totum ordinem aboleri.

Datum Laterani, X Kal. Decembris, anno u.



CX  . B. SPALATENSI  ARCHIEPISCOPO, ET I. CAPELLANO NOSTRO. De Catharis expellendis. 


Illam gerimus de discretione uestra fiduciam, quod secure uobis committimus ea que uiris sunt prudentibus committenda, pro certo sperantes, quod illa promouere studebitis ad diuini nominis gloriam et apostolice sedis honorem. Cum igitur in terra nobilis uiri, Culini Bani, quorumdam hominum multitudo moretur, qui de damnata Catharorum heresi sunt uehementer suspecti et grauiter infamati, nos carissimo in Christo filio nostro Henrico, regi Ungarorum  illustri, apostolica scripta direximus   contra illos, qui prefatum Culinum super hoc arguens et obiurgans, precepit, ut huiusmodi homines de tota terra sibi subiecta proscriberet, bonis corum omnibus confiscatis. Ipse uero, semetipsum excusans, respondit, quod eos non hereticos, sed catholicos esse credebat, paratus quosdam eorum pro omnibus ad sedem apostolicam destinare, ut fidem et conuersationem suam nobis exponerent, quatenus nostro iudicio, uel confirmarentur in bono, uel reuocarentur a malo, cum apostolice sedis doctrinam uelint inuiolabiliter obseruare. Nuper ergo, prefatus Culinus uenerabilem fratrem nostrum . . .  , archiepiscopum, et dilectum filium . . . archidiaconum Ragusinum, et cum eis quosdam ex prefatis hominibus ad nostram presentiam destinauit,  petens humiliter et implorans, ut aliquem uirum idoneum de latere nostro in terram suam mittere dignaremur, qui tam ipsum quam homines suos de fide ac conuersatione diligenter examinet, euellens et plantans que secundum Deum euellenda cognouerit et plantanda. Nos igitur, qui, licet indigni, uicem eius exercemus in terris, qui non uult mortem peccatorum, sed ut conuertantur et uiuant, petitionem huiusmodi decreuimus admittendam, cum correctionem illorum paterno desideremus affectu. Quocirca de communi fratrum nostrorum consilio, te, fili Ioannes, ad huius exsecutionem negotii duximus destinandum; quod ut perfectius exsecutioni mandetur, te, frater archiepiscope, qui tam uicinitate  locorum quam rerum experientia, super hoc notitiam obtines pleniorem, duximus adiungendum, discretioni uestre per apostolica scripta precipiendo mandantes, quatenus ad terram prefati Culini pariter accedentes, de fide ac conuersatione, tam ipsius quam uxoris et hominum terre sue, inquiratis diligentissime ueritatem, et que secundum fidem catholicam apostolicamque doctrinam inueneritis confirmanda, nostra freti auctoritate, secundum ritum ecclesiasticum confirmetis. Si qua uero inueneritis inter eos, que sapiant hereticam prauitatem, et sane aduersentur doctrine, ad uiam ueritatis secundum fidei regulam reducatis. Quod si forsan monitis et mandatis uestris noluerint acquiescere, posse  in eos, appellatione remota,  secundum constitutionem quam edidimus aduersus hereticos procedatis; attentius prouisuri ut, Deum habentes pre oculis, mandatum nostrum cum omni puritate ac sollicitudine studeatis implere. Nos enim, sententiam quam canonice protuleritis, ratam habebimus, et faciemus auctore Deo inuiolabiliter obseruari.

Dat. Laterani, XI Kal. Decembris, pontificatus nostri anno u.



CXI  . NOBILI uIRO, HENRICO, DUCI ZLESIAE. Confirmat concordiam inter eum et patruum initam. 


Inclyte recordationis patris tui memoria, et tue deuotionis merita promerentur, ut petitionibus tuis, presertim que ad pacem pertinent, et continent honestatem, fauorem apostolicum libentius impendamus. Sane, in audientia nostra fuit ex tua parte propositum, quod inter te ac nobilem uirum Mesconem, patruum tuum, talis compositio interuenit, quod, acceptis mille marcis argenti, quas ipsi soluisti, contentus esset castris et terra, que compositionis tempore detinebat, nec ullo tempore ad aliquam partem terre, uel castra, que titulo successionis  paterne tenebas, aspiraret ullatenus, aut te, uel filium tuum imposterum molestaret. Tu quoque, quod nec eum, nec filium eius super castris omnibus que tenebat ullo tempore molestares, firmiter promisisti . . . fuit autem forma compositionis huiusmodi utriusque uestrum iuramento firmata. Nos igitur, compositionem ipsam sicut prouide facta est, et ab utraque parte sponte recepta, et in scripto authentico continetur, auctoritate apostolica confirmamus, et presentis scripti patrocinio communimus . . . Nulli ergo, omnino hominum, etc. Hanc paginam nostre confirmationis, etc.

Datum Laterani, uII Kal. Decembris.



CXII  . N . . . GNEZNENSI ARCHIEPISCOPO; ET . . . CRACOuIENSI ET WRATIZLAuIENSI EPISCOPIS. De eodem argumento. 


Que ad pacem principum et quietem sub eis degentium populorum prouide statuuntur, tanto debemus libentius approbare, quanto amplius ex officii nostri debito cognoscimus nos teneri, ut euangelizemus Christi fidelibus uerbum pacis. Hoc igitur diligentius attendentes, compositionem, que inter nobilem uirum Henricum Zlesie et Mesconem, patruum eius, duces, uobis mediantibus interuenit, sub sigillis uestris et ducum ipsorum sedi apostolice presentatam, libenter inspeximus, et auctoritate curauimus apostolica confirmare. uolentes  igitur quieti ducum ipsorum plenius prouidere, fraternitati uestre per apostolica scripta mandamus, et districte precipimus, quatenus si qua partium contra compositionem eamdem, ullo unquam tempore, uenire presumpserit, nisi ad commonitionem uestram a sua duxerit presumptione cessandum, excommunicationis eam uinculo, sublato appellationis obstaculo, innodetis, et singulis diebus Dominicis et festiuis, pulsatis campanis et candelis accensis, excommunicatam publice nuntiantes, mandetis ab omnibus arctius euitari, et sententiam ipsam sub solemnitate predicta publicari per totam  prouinciam faciatis. Ne autem huius compositionis obseruantia uobis morientibus moriatur, cum aliquis uestrum, uocante Domino, uiam fuerit uniuerse carnis ingressus, in huius exsecutione mandati, mandamus et uolumus eius succedere successorem.

Datum Laterani, uII Kal. Decembris.



CXIII. WRATISLAuIENSI EPISCOPO. De eo qui in diaconum et mox in presbyterum est promotus. 

Per tuas nobis litteras intimasti, quod uenerabilis uir . . . . . canonicus regularis, canonici iuris ignarus, in anniuersario dedicationis cuiusdam ecclesie  in diaconum et postea, paschali sabbato, in presbyterum est promotus. Ideoque fraternitati tue significatione presentium intimamus, quatenus super hoc ei penitentiam competentem iniungas, et si uir religiosus existit, et necessarius Ecclesie in qua manet, cum sit canonicus regularis, cum ipso poteris in exsecutione supradictorum ordinum dispensare.

Datum Laterani, X Kal. Decembris.



CXIu  . EPISCOPO PARISIENSI  . Ut sententiam ab archiepiscopo Senonensi, propter denegatas sibi ab abbate Sancti Maglorii et priore de Chastres procurationes ratione uisitationis debitas, latam, in sua diecesi faciat obseruari. 


[Cum ex officii nostri  debito Senonensem prouinciam uisitaret uenerabilis frater noster. . .  archiepiscopus Senonensis, per Parisiensem diecesim transitum faciens, ad . . . . .  abbatis Sancti Maglorii . . . . , prioris de Chastres, et quorumdam aliorum ecclesias  necesse habuit declinare; a quibus cum procurationem sibi debitam postularet, ipsi eam exactam inhumaniter negauerunt, illam soluere penitus contemnentes, ad sue negationis defensionem hoc solummodo allegantes quod non meminerint se procurationem huiusmodi predecessoribus eiusdem archiepiscopi exsoluisse, sed nec ab eis aliquando fuisse petitam.] Idem uero archiepiscopus, propter procurationem sibi minus rationabiliter  denegatam, illos auctoritate rescripti quod super hoc a sede apostolica impetrarat, ab officiorum exsecutione suspendit, eosdem postmodum, quoniam suspensionis sententiam non seruabant, uinculo excommunicationis astringens, quod totum  in ipsius archiepiscopi litteris perspeximus contineri, qui eamdem sententiam petebat auctoritate apostolica confirmari. [Nos igitur, premissam allegationem eorum nullam penitus reputantes, cum contra procurationem que ratione uisitationis debetur prescribi nequiuerit, quemadmodum nec contra uisitationem ipsam potest aliquo modo prescribi, etsi alius contra eum prescribere posset utramque, fraternitati tue per apostolica scripta precipiendo  mandamus, quatenus sententiam, quam in contemptores predictos, tam nostri auctoritate rescripti quam  antiqua metropolitica consuetudine, tulit archiepiscopus memoratus, usque ad satisfactionem condignam per tuam diecesim  facias inuiolabiliter obseruari; quia, secundum  legem diuinam, non est os boui trituranti claudendum, et secundum  Apostolum, qui spiritualiter seminat, non est magnum si metat carnalia, cum nemo cogatur suis stipendiis militare. Si quid enim aliud quam superius fuerit allegatum, contra intentionem archiepiscopi sepefati  obiicere uoluerint et probare, nos eis faciemus iustitie plenitudinem exhiberi.] Tu quoque obedientiam et reuerentiam sibi debitam impendere non detractes, quia qui se scit aliquibus esse prepositum, moleste ferre non debet alium sibi esse prelatum. Unde mirari cogimur et moueri, quod, cum idem archiepiscopus tibi mandasset ut prefatam sententiam per diecesim tuam faceres obseruari,  diceris respondisse, te non teneri ad exsecutionem sententie, de qua dubitares an fuerit iuste prolata; quod quam sit friuolum et absurdum, nemo iuris peritus ignorat.

Datum Laterani, Iu Kal. Decembris, pontificatus nostri anno u.





CXu  . EPISTOLA CALOIOANNIS IMPERATORIS BULGARORUM AD PAPAM. Littere Caloioannis, domini Bulgarorum et Blacorum, misse domno Innocentio pape III, translate de Bulgarico in Grecum, et de Greco postea in Latinum. Respondet epistole 266, lib. II.

uenerabili et sanctissimo patri summo pontifici, ego Caloioannes, imperator Bulgarorum et Blacorum,  gaudium et salutem mando tibi. Notum facimus sanctitati uestre quod nos recepimus uestras sacrosanctas litteras, quas nobis portauit religiosus archipresbyter Brundusinus, et nos reputauimus eas charas super omne aurum et quemlibet lapidem  pretiosum. Unde multas egimus gratias omnipotenti Deo, qui uisitauit nos seruos suos indignos secundum suam ineffabilem bonitatem et respexit humilitatem nostram et reduxit nos ad memoriam sanguinis et patrie nostre, a qua descendimus. Et nunc, sancte Pater, tanquam bonus pastor et caput omnium fidelium Christianorum, filios sancte catholice et apostolice sedis congregare uolens in unum, requisisti nos remotos secundum corpus. Et quamuis fratres mei bone memorie iamdudum uoluerint mittere sanctitati uestre, non tamen ad uos peruenire propter multos nostros contrarios potuerunt; et nos similiter probantes semel, secundo et tertio ad uos dirigere, deducere non potuimus quod optabamus in fructum. Et nunc uidentes  quod sanctitas uestra dignata est mittere imperio nostro, tanquam proprii et dilectissimi filii, sicut amantissimo et desiderantissimo patri mittimus misericordie uestre religiosum electum Brandizuberensem, fidelem presbyterum Blasium, una cum fideli nuntio uestro, archipresbytero Brundusino, referentes uobis ex parte nostra gratiarum actiones et amicitiam et seruitium sicut patri spirituali et summo pontifici. Sanctissime Pater, significastis nobis per sacras litteras uestras quod nos significaremus uobis quid ab Ecclesia Romana petamus. Hoc autem petit imperium nostrum ab apostolica sede, ut nos simus in Ecclesia Romana sicut matris filialitate firmati. In primis petimus ab Ecclesia Romana matre nostra coronam et honorem,  tanquam dilectus filius, secundum quod imperatores nostri ueteres habuerunt. Unus fuit Petrus, alius fuit Samuel et alii qui eos in imperio precesserunt, sicut in libris nostris inuenimus esse scriptum. Nunc autem, si placitum est sanctitati uestre nobis istud implere, quidquid imperio nostro duxeris iniungendum, illud ad honorem Dei et Ecclesie Romane complebitur. Nec miremini quod nuntius uester cito non rediit, quia nos suspicati fuimus aliquid contra eum, quia multi uenerunt in imperium nostrum nos decipere cogitantes; sed nos ab omnibus bene nouimus precauere. Sed nos pro eo testimonium recepimus Pretaxati et ei acquieuimus. uerum si placet uobis, sanctissime Pater, mittite nobis magnos nuntios  de quibus nobis per uestras litteras intimastis, et istum destinate cum eis, et tunc certificabimus de prima missione pariter et secunda. Det uobis Dominus multos annos.



CXuI  . CALOIOANNI, DOMINO BLACORUM ET BULGARORUM. Respondet epistole superiori. 

Apostolica sedes, cui, licet immeriti, presidemus, euangelici uerbi memor, quo beato Petro Apostolorum principi et cuilibet successori eius intelligit  esse dictum, si diligis me, pasce oues meas, ut pure dilectionis affectum habere circa Dominum se ostendat, oues eius pascere satagit, et in unius Ecclesie gremio remotas etiam congregare, ut sit unum ouile et unus pastor. Cum enim mater sit omnium generalis, ut circa filios matris exhibeat lenitatem, conuocare ipsos et congregare conatur in unum, sicut gallina congregat pullos suos, et eos tum per legatos tum per litteras suas uisitat ut et pastor suas oues agnoscat et cognoscant oues ouile pariter et pastorem. Hoc igitur attendentes, iampridem nobilitatem tuam per nuntium et litteras nostras duximus uisitandam, ut intellecto deuotionis affectu quem habes ad Romanam Ecclesiam matrem tuam, maiores ad te nuntios postmodum  mitteremus, qui tam te, qui ex nobili Romanorum prosapia diceris descendisse, quam degentem sub te populum uerbo pascerent et exemplo et de beneuolentia et gratia sedis apostolice redderent certiorem. Et licet de nuntio nostro primum tua nobilitas dubitauerit, sciens quod angelus Satane interdum in lucis angelum se transfigurat, intellecta tamen postmodum per nobilis uiri Pretaxati testimonium ueritate, benigne ac honorifice ipsum recipere procurasti, sicut transmisse ad nos tue littere continebant. Rescripsisti autem nobis per eum et humiliter intimasti, quod litteras nostras reputaueras pretiosas super omne aurum et quemlibet lapidem pretiosum, et Deo gratiarum exsolueras actiones quod te dignatus fuerat uisitare. Addidisti  etiam quod, licet inclyte recordationis fratrum tuorum secutus exemplum, semel et secundo et tertio ad nos nuntios dirigere tentauisses, non potueras tamen quod desideraueras adimplere, sed nunc per nostras litteras confortatus, B. presbyterum, Brandizuberensem electum, cum nostro nuntio destinabas, quamuis idem electus ad nos propter uiarum discrimina non potuerit peruenire. [Petisti uero humiliter ut coronam tibi Ecclesia Romana concederet, sicut illustris memorie Petro, Samueli et aliis progenitoribus tuis in libris tuis legitur concessisse. Nos igitur ut super hoc maiorem certitudinem haberemus, regesta nostra perlegi fecimus diligenter; ex quibus euidenter comperimus quod in terra tibi subiecta multi reges fuerint coronati.  Preterea continebatur in eis quod tempore bone memorie Nicolai pape, predecessoris nostri, rex Bulgarorum, ad cuius consulta sepissime respondebat, cum toto regno sibi commisso ad predicationem eius fuerat baptizatus et rex ipse ab eo archiepiscopum postularat. Legatus quoque Michelis, regis Bulgarici, cum donis regalibus Adriano pape, predecessori nostro, regias litteras presentarat et postularat ab eo ut aliquem ex cardinalibus in archiepiscopum eligendum dirigeret, quem post approbationem eorum ad sedem apostolicam  remeantem ipse postmodum. consecraret. Cumque idem Adrianus illuc cum duobus episcopis quemdam subdiaconum direxisset, Bulgari corrupti donis Grecorum et promissionibus circumuenti, Romanis eiectis, Grecos presbyteros receperunt. Licet igitur tante memoria leuitatis nos usque adeo induxerit ad cautelam, ut nullum ex fratribus nostris, cardinalibus scilicet, ad tuam presentiam mitteremus, nichilominus tamen dilectum filium, Ioannem, capellanum et familiarem nostrum, apostolice sedis legatum, uirum prouidum et discretum, quem nos et fratres nostri sue religionis et probitatis obtentu inter ceteros capellanos nostros specialis in Domino dilectionis brachiis amplexamur, ad te duximus destinandum, cui etiam commisimus  uices nostras, ut in tota terra tua quoad spiritualia corrigat que corrigenda cognouerit et statuat que secundum Deum fuerint statuenda]. Per ipsum quoque, archiepiscopo terre tue pallium insigne uidelicet plenitudinis pontificalis officii, destinamus, ei iuxta formam quam sub bulla nostra dirigimus conferendum. Eidem quoque legato nostro dedimus in mandatis, ut, si qui forsan in terra tua promouendi ad ordines fuerint uel in episcopos consecrandi, per uicinos catholicos duntaxat episcopos et ordinandos ordinet et consecret consecrandos. Mandamus quoque ipsi, ut de corona progenitoribus tuis ab Ecclesia Romana collata, tam per libros ueteres quam alia documenta, inquirat diligentius ueritatem et de omnibus tecum tractet  que fuerint pertractanda, ut, cum per ipsum et nuntios tuos de omnibus redditi fuerimus certiores, consultius et maturius prout procedendum fuerit procedamus. Monemus igitur nobilitatem tuam et hortamur in Domino quatenus legatum ipsum sicut personam nostram benigne suscipias et honorifice studeas pertractare, salubria monita et statuta ipsius et tu ipse recipiens et ab uniuersa Bulgarorum et Blacorum multitudine recipi faciens et seruari. Expedit enim tibi, tam ad temporalem gloriam quam salutem eternam, ut, sicut genere, sic sis etiam imitatione Romanus, et populus terre tue, qui de sanguine Romanorum se asserit descendisse, Ecclesie Romane instituta sequatur, ut etiam  in cultu diuino mores uideantur patrios redolere.

Data u Kal. Decembris.





CXuII  . EPISTOLA BASILII, ARCHIEPISCOPI ZAGORENSIS, AD PAPAM. Gratias agit pape.

Honorantissimo et sanctissimo summo pontifici pape, ego BASILIUS, indignus archiepiscopus sanctitatis uestre et pastor de Zagora, salutem, gaudium, et adorationem mitto uobis, tanquam patri nostro spirituali.

Quamuis non possimus uos corporaliter adorare, uos tamen spiritualiter adoramus, notificantes sanctitati  uestre quod, cum nos uidimus missum a uobis Dominicum, archipresbyterum Brundusinum, Deo gratias egimus, qui non despexit nos humiles et indignos seruos suos, esurientes et sitientes gratiam et benedictionem sancte catholice et apostolice sedis; quia domini nostri imperatores et nos uoluimus a multis annis mittere ad uos, sed non potuimus et nunc per uoluntatem omnipotentis Dei et uestre sanctitatis, quia misistis domino nostro imperatori orationem et benedictionem, ualde bene fecistis. Nos autem hec ab imperatore discentes, qui fecit nos uocari, leuauimus manus ad celum cum uniuerso populo sic dicentes: Memor fuit nostri Dominus, quod nos non cogitauimus. Unde nos omnes, parui et magni, sicut boni filii, rogamus  uos sicut bonum patrem, ut dominus noster imperator quod petit a uobis obtineat, quia dignus est hoc obtinere; quia ipse ac totum imperium eius bonam deuotionem ad Ecclesiam Romanam habent, tanquam heredes descendentes a sanguine Romanorum. Item rogamus sanctitatem uestram quod sint uobis recommendati filius et socius noster, Blasius presbyter, Brandizuberensis electus, una cum fidelissimo nuntio uestro, Dominico, archipresbytero Brundusino, quia eis commisit dominus noster, Caloioannes imperator, sua secreta, et quod isti dixerint uobis et nostre littere, firmum habeatis; et precamur sanctitatem uestram quod festinetis uestros nuntios destinare.





CXuIII  . EPISTOLA BELLOTAE PRINCIPIS AD PONTIFICEM. Communionem cum Ecclesia Romana expetit.


Ego, BELLOTA princeps, nimis peccator, adoro maiorem sanctitatem uestram superexaltatam uniuerso mundo.

Facimus tibi notum, quod, ueniente ad nos nuntio uestro, archipresbytero Dominico, et referente ad nos de sanctitate et oratione uestra, ualde gratum habuimus et ego saluto ex parte Dei maiorem sanctitatem uestram, et peto orationem uestram et benedictionem sanctitatis tue, ut ego debeam esse particeps et uxor, filii mei et tota domus mea, gratie Ecclesie Romane, et quicunque primum per nos transierit, nobis deferat scripta uestra et uestram  benedictionem, ut in uestris orationibus confirmemur.



CXIX  . BASILIO ARCHIEPISCOPO DE ZAGORA. Respondet epistole 117.

Quia nobis in beato Petro apostolorum principe intelligimus esse dictum: Et tu aliquando conuersus, confirma fratres tuos; cum ab innumeris sollicitudinibus que nobis incumbunt ad tranquillitatem conuertimur nostre mentis, remotos etiam fratres et cepiscopos nostros, quos etsi habeamus absentes corpore, presentes tamen spiritu reputamus,  confirmamus in his que ad salutem eorum et Ecclesie pertinent unitatem, ut sicut sunt in partem sollicitudinis euocati, sic etiam nostris monitis roborentur. Sane cum unum sit Ecclesie sancte corpus, iuxta illud Apostoli: Omnes unum corpus sumus in Christo , estimari non debet in uno corpore capita esse plura, sed is duntaxat post Dominum intelligendus est Ecclesie Dei caput, quem iehsu Christus, Dominus noster, uicarium sibi substituit et caput etiam nominauit, dicens ad Petrum: Tu uocaberis Cephas ; quod et Petrus interpretatur et caput. Sane, cum ei Dominus pascendas commiserit oues suas, pasce, inquiens, oues meas , ab ouili Christo, quod est Ecclesia, extraneum se demonstrat, qui caput  eum habere noluerit et pastorem. Nos ergo quos Dominus, licet immeritos, uicarios suos esse uoluit, et apostolorum principis successores, ut paterne dilectionis affectum circa Bulgarorum et Blacorum Ecclesiam, que ex Romanis secundum carnem et sanguinem descendisse dicitur, per effectum etiam operis monstraremus, iampridem dilectum filium, archipresbyterum Brundusinum, ad dilecti filii, nobilis uiri, Caloioannis, domini Bulgarorum et Blacorum, presentiam duximus destinandum, qui tam ipsum quam degentem sub eo populum Christianum in deuotione sedis apostolice roboraret et nos de puritate fidei et sinceritate deuotionis ipsius rediens redderet certiores. Gaudemus autem et tuam prudentiam in Domino commendamus, quod apostolice  sedis magisterium recognoscens, scripsisti gratiam et benedictionem sancte catholice et apostolice Ecclesie te sitire ac Deo gratiarum actiones egisse, quod predictus nobilis nostris meruerat litteris uisitari. uolentes igitur adhuc plenius te ac Ecclesiam tibi commissam in ecclesiastica unitate ac deuotione sedis apostolice roborare, dilectum filium, Ioannem, capellanum et familiarem nostrum, apostolice sedis legatum, uirum prouidum et discretum, quem nos et fratres nostri sue religionis et probitatis obtentu inter ceteros capellanos nostros specialis in Domino dilectionis brachiis amplexamur, ad te ac nobilem memoratum duximus destinandum; cui etiam commisimus uices nostras, ut  in tota terra eiusdem nobilis corrigat que corrigenda cognouerit et statuat que secundum Deum fuerint statuenda. Per ipsum quoque fraternitati tue pallium, insigne uidelicet plenitudinis pontificalis officii destinamus, tibi iuxta formam quam sub bulla nostra dirigimus conferendum. Monemus igitur fraternitatem tuam et exhortamur attentius et per apostolica tibi scripta mandamus quatenus, magisterium et primatum sedis apostolice recognoscens et in nostra et Ecclesie Romane deuotione persistas, et legatum ipsum sicut personam nostram  benigne recipias et honorifice studeas pertractare, salubria monita et statuta ipsius et ipse recipiens et ab uniuersa Bulgarorum et Blacorum multitudine recipi faciens et seruari; ut qui a Romanis traxerunt originem, Ecclesie Romane instituta sequantur. Noueris autem, quod eidem legato nostro dedimus in mandatis, ut si qui forsan in prouincia tua promouendi ad ordines fuerint uel in episcopos consecrandi, per uicinos catholicos duntaxat episcopos et ordinandos ordinet et consecrandos consecret. Mandauimus quoque ipsi, ut de corona progenitoribus eiusdem nobilis ab Ecclesia Romana collata, tam per libros ueteres quam alia documenta inquirat diligentius ueritatem et de omnibus tecum tractet que fuerint pertractanda, ut cum per ipsum et  nuntios tuos de omnibus redditi fuerimus certiores, consultius et maturius prout procedendum fuerit procedamus.



CXX  . NOBILI uIRO BELLOTAE PRINCIPI . . . . . . UXORI, AC FILIIS EIUS. Respondet epistole 118. 

Recepimus litteras, quas per dilectum filium . . . . . archipresbyterum Brundusinum uestra nobis nobilitas destinauit, benignitate quam decuit et que significastis per eas intelleximus diligenter. Gaudemus autem in Domino et uestre nobilitatis prudentiam commendamus, quod circa nos et Romanam Ecclesiam pure geritis deuotionis affectum et benedictione  nostra muniri petitis et orationibus adiuuari. Monemus igitur nobilitatem uestram et exhortamur attentius et per apostolica scripta mandamus quatenus, in nostra et apostolice sedis deuotione humiliter persistentes, dilectum filium I . . . . . capellanum et familiarem nostrum, apostolice sedis legatum, uirum prouidum et discretum, quem nos et fratres nostri, sue religionis et probitatis obtentu, inter ceteros capellanos nostros specialis dilectionis in Domino brachiis amplexamur, benigne recipere ac pertractare honorifice procuretis. Nos enim habentes uos in uisceribus caritatis, oramus ad Dominum, ut sic per bona temporalia tribuat uos transire, quod tandem obtineatis eterna.

 Datum Laterani, u Kal. Decembris.



CXXI  . IOANNI, QUONDAM ARCHIEPISCOPO LUGDUNENSI  . Declarat omnia que dicuntur in missa circa consecrationem et alia. 

Cum Marthe circa plurima satagentis officio, in cura regiminis pastoralis, pro maiori parte renuntians, in domo Domini quasi abiectus elegeris habitare cum illis, qui partem optimam elegerunt, sedentes ad pedes Domini cum Maria, ut in eius  lege iugiter meditentur, lippitudini Lie Rachelis pulchritudinem preferentes, eam in te uigere credimus intelligentiam Scripturarum, ut non solum paruulis frangere possis panem, sed prouectis etiam cibum solidum ministrare ac nodos soluere difficilium questionum. uerum, quoniam in primatu apostolorum principis apostolice sedis magisterium recognoscens, ad eam credis maiores causas Ecclesie referendas, consultationibus tuis, quas non ob commodum utilitatis terrene, cum non ciuilem contineant questionem, sed animarum profectum, ut uidelicet in lucem prodeant obscura Scripture, nouimus te mouisse, libenter quod nobis inspirat Dominus respondemus. [Quesisti siquidem, que sit forma uerborum quam ipse Christus  expressit, cum in corpus et sanguinem suum panem transsubstantiauit et uinum, cum illud in canone misse quo utitur Ecclesia generalis adiecerit quod nullus euangelistarum legitur expressisse. Cum enim in Euangelio sic legatur: Accipiens calicem gratias egit, benedixit et dedit discipulis suis, dicens: Bibite ex hoc omnes; hic est enim sanguis meus noui testamenti, qui pro nobis et pro multis effundetur in remissionem peccatorum ; in canone misse sermo iste, uidelicet mysterium fidei, uerbis ipsis interpositus inuenitur. Unde, cum  euangelista Christum hoc dixisse testetur, moueris non modicum et miraris quod aliquis asseuerare tentauerit eum aliquid plus dixisse quam euangelistarum aliquis asseueret. uerum,  si formam ipsius canonis inspicias diligenter, preter hoc de quo tua fraternitas requisiuit, alia duo, uidelicet, eleuatis oculis in celum et eterni testamenti, poteris in ipso canone reperire, que in textu euangelico non leguntur. Sane multa tam de uerbis quam de factis Dominicis, inuenimus ab euangelistis omissa, que apostoli uel suppleuisse uerbo uel facto expressisse leguntur. Paulus enim, in Actibus apostolorum, sic ait: Meminisse uos oportet uerbi Domini Iesu, quoniam  ipse dixit: Beatius est magis dare, quam accipere ; hoc nullus quatuor Euangelistarum descripsit. Nullus etiam eorumdem expressit quod Paulus de Christo, ad Corinthios scribens, ait: uisus est  plus quam quingentis fratribus simul, deinde uisus est et Iacobo; nouissime autem, tanquam abortiuo, uisus est et mihi . Ipsi etiam euangeliste inter se mutuo suppleuisse leguntur, que ab eorum aliquo uel aliquibus sunt omissa. Unde, cum tres euangeliste posuerint: Hoc est corpus meum ; solus Lucas adiecit, quod pro uobis tradetur . Et cum Mattheus et Marcus dicant: pro multis , Lucas dicit: pro uobis ; Mattheus autem, in remissionem peccatorum, adiungit. Ceterum ea que adduntur in canone misse possunt ex aliis locis  Euangelii comprobari. Ioannes enim, suscitationem Lazari descripturus, Iesum sursum oculos eleuasse asserit et dixisse: Pater, gratias ago tibi, quoniam audisti me  ; alibi etiam idem dicit: Hec locutus est iehsu et subleuatis oculis ad celum, dixit: Pater, clarifica Filium tuum . Si tunc igitur oculos in celum leuauit ad Patrem, cum ad corpus exanime animam Lazari reuocabat, probabilius esse uidetur, quod tunc oculos leuauerit ad Patrem in celum, cum panem et uinum in corpus et sanguinem proprium commutauit. Ceterum, sicut superius est expressum, cum in textu euangelico. Noui Testamenti ponatur, hic interponitur: et eterni. Nam uetus Testamentum, quod hircorum et uitulorum fuit sanguine dedicatum,  temporalia promittebat. Nouum autem, quod est Christi sanguine consecratum, promittit eterna. Et ideo, testamentum illud fuit uetus et transitorium, hoc autem nouum est et eternum; uel, ut utamur alia ratione, unde nouum, id est ultimum, esse describitur, eternum inde, id est perpetuum, comprobatur. Nouissimum etenim hominis testamentum immobile perseuerat, quia testatoris obitu confirmatur, iuxta quod Apostolus testamentum in mortuis asserit confirmatum, alioquin non ualere, dum uixerit qui testatur. Preterea non solum scriptura, sed et promissio dicitur testamentum, iuxta quod Apostolus ipse scribit: Ideo noui testamenti mediator est, ut repromissionem accipiant, qui uocati sunt hereditatis eterne . Sic ergo intelligi  debet quod in ipso canone reperitur: Hic est sanguis meus, noui et eterni testamenti, noue ac eterne promissionis scilicet confirmator, sicut Dominus repromittit, Qui manducat, inquiens, carnem meam, et sanguinem meum bibit, habet uitam eternam . Ex eo autem uerbo, de quo mouit tua fraternitas questionem, uidelicet, mysterium fidei, munimentum erroris quidam trahere putauerunt, dicentes in sacramento altaris non esse corporis Christi et sanguinis ueritatem, sed imaginem tantum et speciem et figuram, pro eo quod interdum Scriptura commemoret, id quod in altari suscipitur esse sacramentum et mysterium et exemplum. Sed tales ex eo laqueum erroris incurrunt, quod nec auctoritates Scripture  conuenienter intelligunt nec sacramenta Dei suscipiunt reuerenter, Scripturas et uirtutem Dei pariter nescientes. Si enim ideo, quia figura est, sacramentum altaris ueritas esse negatur, ergo nec mors nec resurrectio Christi, cum figura sit, ueritas est credenda. Siquidem mortem et resurrectionem Christi similitudinem et imaginem esse Apostolus manifestat: Christus, inquiens, mortuus est pro delictis nostris, et resurrexit propter iustificationem nostram . Apostolorum etiam Princeps Petrus sic in epistola sua scribit: Christus passus est pro nobis, uobis relinquens exemplum ut sequamini uestigia  eius . Sic ergo tam mors Christi quam eius resurrectio est exemplum ut et nos peccato mortui iustitie iam uiuamus. Quare, si non fuit ueritas quia fuit exemplum, ergo nec uere mortuus fuit Christus nec uere a mortuis resurrexit; sed absit a fidelium cordibus error iste, cum ipse propheta de Christo testetur quod uere languores nostros ipse tulit, et dolores nostros ipse portauit . Dicitur tamen mysterium fidei, quoniam et aliud ibi creditur quam cernatur, et aliud cernitur quam credatur. Cernitur enim species panis et uini, et creditur ueritas carnis et sanguinis, ac uirtus unitatis et caritatis.] Quod autem mysterium fidei dicitur in hoc loco, alibi, secundum Ioannem, spiritus et uita narratur. Nam spiritus est mysterium,  iuxta illud: Littera occidit, spiritus autem uiuificat ; fides autem est uita, secundum quod legitur: Iustus meus ex fide uiuit ; propter quod ipse Dominus dicit: uerba que locutus sum uobis spiritus et uita sunt . [Distinguendum est tamen subtiliter inter tria que sunt in hoc sacramento discreta, uidelicet, forma uisibilis, ueritas corporis et uirtus spiritualis; forma panis et uini, ueritas carnis et sanguinis, uirtus unitatis et caritatis. Primum est sacramentum et non res. Secundum est sacramentum et res. Tertium, res et non sacramentum. Sed primum est sacramentum gemine rei. Tertium uero, res gemini sacramenti. Secundum autem, sacramentum  unius et alterius res existit. Credimus igitur quod formam uerborum, sicut in canone reperitur, et a Christo apostoli et ab ipsis eorum acceperint successores.] Nam, sicut superius est expressum, multa de uerbis et factis Dominicis ab euangelistis omissa et sermonibus suppleuerunt apostoli et operibus expresserunt. [Quesisti etiam utrum aqua cum uino in sanguinem conuertatur. Super hoc autem opiniones apud scholasticos uariantur. Aliquibus enim uidetur quod, cum de latere Christi duo precipua fluxerunt sacramenta, redemptionis in sanguine ac regenerationis in aqua, in illa duo uinum et aqua, que commiscentur in calice diuina uirtute mutantur, ut in hoc sacramento plene sint ueritas et figura. Alii  uero tenent, quod aqua cum uino transsubstantiatur in sanguinem, cum in uinum transeat mixta uino, licet physici contrarium asseuerent, qui aquam a uino per artificium posse asserunt separari. Preterea, potest dici quod aqua non transit in sanguinem, sed remanet prioris uini accidentibus circumfusa, ita, quod uini saporem assumit; quod inde coniicitur , quia si post calicis consecrationem aliud uinum mittatur in calicem, illud quidem nec transit in sanguinem nec sanguini commiscetur, sed, accidentibus prioris uini commistum, corpori quod sub eis latet undique circumfunditur, non madidans circumfusum. Ipsa tamen accidentia uinum  appositum uidentur afficere, quia, si aqua pura fuerit apposita, uini saporem assumit. Contingit igitur accidentia permutare subiectum, sicut et subiectum contingit accidentia permutare. Cedit quippe natura miraculo et uirtus supra consuetudinem operatur. Sed nec inconueniens creditur aut absurdum, si aqua in corpore Christi esse credatur, cum legatur de ipsius latere processisse.] Illud autem est nefarium opinari, quod quidam dicere presumpserunt, aquam uidelicet in flegma conuerti. Nam et de latere Christi non aquam sed humorem aquaticum mentiuntur exisse, non attendentes quod de latere Christi duo fluxerunt sacramenta et quod non baptizamur in flegmate, sed in aqua, iuxta quod Dominus protestatur: Nisi quis renatus fuerit ex aqua, et Spiritu  sancto, non intrabit in regnum Dei . [uerum inter opiniones predictas, illa probabilior iudicatur, que asserit aquam cum uino in sanguinem transmutari, ut expressius eluceat proprietas sacramenti. Nam, cum aque multe sint populi multi, iuxta quod alibi legitur: Beati qui seminatis super aquas , ideo uino aqua unitur, ut Christo populus adunetur. Per hoc enim quod et suscepit ipse de nostro, et accipimus ipsi de suo, tam insolubili nexu coniungimur, ut, qui est unum cum Patre per ineffabilem unitatem, fiat unum nobiscum per admirabilem unionem, et per hoc, ipso communiter mediante, cum Patre unum efficimur. Pater, inquit, sancte, serua eos in nomine tuo quos dedisti  mihi, ut sint unum, sicut et nos .---Non pro eis autem rogo tantum, sed pro eis qui credituri sunt per uerbum eorum in me, ut et ipsi in nobis unum sint, et mundus credat quia tu me misisti . Tertio uero loco, tua fraternitas requisiuit quis mutauerit, uel quando fuerit mutatum, aut quare, quod in secreta beati Leonis secundum antiquiores codices continetur; sic uidelicet: Annue nobis, Domine, ut anime famuli tui Leonis hec prosit oblatio, cum in modernioribus sacramentoriis habeatur: Annue nobis, Domine, quesumus, ut intercessione beati Leonis hec nobis prosit oblatio. Super quo tibi taliter respondemus, quod  quis illud mutauerit, aut quando mutatum fuerit, ignoramus: scimus tamen qua fuerit occasione mutatum; quia  , cum  sacre Scripture dicat auctoritas quod iniuriam facit martyri qui orat pro martyre, idem est ratione consimili de sanctis aliis sentiendum, qui orationibus nostris non indigent, pro eo quod cum sint perfecte beati, omnia eis ad uota succedunt, sed nos potius eorum orationibus indigemus, quos, cum miseri simus, undique mala multa perturbant. Unde quod in plerisque orationibus continetur, prosit uidelicet uel proficiat huic sancto uel illi talis oblatio ad gloriam uel honorem, ita sane debet intelligi, ut ad hoc prosit, quod magis ac magis a fidelibus glorificetur in terris aut etiam honoretur, licet plerique reputent non indignum sanctorum gloriam usque  ad iudicium augmentari, et ideo Ecclesiam interim sane posse augmentum glorificationis eorum optare. Utrum tamen in hoc articulo locum habeat illa distinctio qua docetur quod defunctorum alii sunt ualde boni, alii ualde mali, alii mediocriter boni et alii mediocriter mali, unde suffragia que fiunt a fidelibus in Ecclesia pro ualde bonis actiones sunt gratiarum, pro ualde malis consolationes uiuorum, expiationes uero pro mediocriter bonis et propitiationes pro mediocriter malis, tua discretio inuestiget.] De cetero tuis orationibus adiuuari petimus apud Deum.

Datum Laterani, III Kal. Decembris anno quinto.



CXXII  . ILLUSTRI CONSTANTINOPOLITANO IMPERATORI. De causa imperii. 


Litteras et nuntios imperatorie dignitatis ea qua decuit benignitate recepimus; et tam ea que iidem nuntii proponere uoluerunt quam que in litteris continebantur eisdem, intelleximus diligenter. Proposuerunt siquidem nobis dicti nuntii tui, et id etiam tue littere continebant, quod, cum Christianorum exercitus qui uenturus est in subsidium terre sancte preposuerit tue magnitudinis terram inuadere et contra Christianos arma mouere, nostro conueniebat officio ut eos a tali deberemus proposito reuocare, ne forte manus suas de Christianorum nece  fedantes et Dei exinde offensam incurrerent ac inimicos Christi, debilitati non modicum, non possent aliquatenus impugnare. Ex parte insuper tue celsitudinis adiecerunt quod Alexio, filio Isachii Angeli quondam imperatoris, qui ad Philippum ducem Sueuie accessit, ut imperium contra te ipsius possit auxilio obtinere, fauorem nullatenus prestaremus; quia imperium non debet ad eum aliqua ratione deuolui, cum illud non per successionem, sed per electionem nobilium conferatur, nisi forte genitus esset post adeptum fastigium imperatorie dignitatis. Quod utique idem Alexius non poterat allegare, cum priusquam pater eius esset in imperatorem promotus natus fuerit; et quia pater eius tunc priuata erat persona, in imperio non poterat sibi ius aliquod  uindicare. Id etiam ex parte tue celsitudinis fuit propositum coram nobis, quod, cum Fridericus imperator multum offenderit Romanam Ecclesiam, et eam odio iniquo fuerit persecutus, et filii sui patris uestigiis inherentes eam non modicum aggrauarint, predicto duci Sueuie, ut regnum posset modo quolibet obtinere, non prestaremus subsidium uel fauorem. Ad quod efficiendum de facili debebamus induci, cum idem Philippus clericali fuerit charactere insignitus et persone huiusmodi nec contrahere possint nec militari cingulo decorari uel  dignitatem aliquam in populo obtinere, cum sint excommunicationis uinculo innodati. Nos autem imperiali prudentie taliter duximus respondendum, quod predictus Alexius olim ad presentiam nostram accedens, grauem in nostra et fratrum nostrorum presentia, multis nobilium Romanorum astantibus, proposuit questionem, asserens quod patrem eius iniuste ceperis, et feceris etiam nequiter excecari, eos diu detinens carcerali custodie mancipatos, et quia ad superiorem nobis non poterat habere recursum, et nos, iuxta Apostolum, eramus tam sapientibus quam insipientibus debitores, ei iustitiam facere tenebamur. Cumque nos eidem dedissemus responsum iuxta quod uidimus expedire, recessit a nobis, et ad predictum Philippum, sororium suum,  concitus properauit; cum quo deliberato consilio sic effecit, quod idem Philippus nuntios suos ad principes exercitus Christiani sine qualibet dilatione transmisit, rogans eos et petens ut, quia pater suus et ipse fuerant iure suo et imperio nequiter spoliati, cum eo Constantinopolitanum deberent regnum intrare, ac ad illud recuperandum eidem prestare consilium et fauorem, promittens eisdem quod, tam in subsidium terre sancte quam in expensis et donatiuis, eis magnifice responderet, paratus etiam in omnibus et per omnia nostris stare mandatis et quod sacrosanctam Romanam Ecclesiam uellet iuxta posse suum modis omnibus honorare ac ea efficere que nostre forent placita uoluntati. Ceterum, dicti principes deliberato consilio responderunt,  quod, cum in tam arduo negotio sine mandato et auctoritate nostra non possent procedere nec deberent, nos uolebant consulere super his ac exinde prestolari nostre beneplacitum uoluntatis, inducentes dilectum filium nostrum, Petrum, tituli Sancti Marcelli presbyterum cardinalem, qui cum eis transfretare debebat, ut ad presentiam nostram rediret et super predictis omnibus nostram inquireret uoluntatem. uerum idem cardinalis ad presentiam nostram accedens, omnia nobis curauit proponere diligenter; et cum nuntii tui ad nostram accesserint presentiam, super his cum fratribus nostris habebimus tractatum et illud statuemus quod tibi poterit merito complacere; quanquam plures assererent quod huiusmodi postulationi  benignum deberemus prestare fauorem, pro eo quod Grecorum Ecclesia sit apostolice sedi minus obediens et deuota. Super eo autem quod de iuuando illo ad Romanum imperium obtinendum, qui Romanam Ecclesiam deberet diligere et nostris obsecundare mandatis, tua nos celsitudo uoluit commonere, noueris quod, licet predictus Philippus potens sit et multum abundet, tamen rex Otho adeo, nostro studio et diligentia mediante, per Dei gratiam est promotus, quod contra eum ille hactenus non potuit preualere, ad quod exsequendum quantum  nobis subueneris, licet multa fuerint nobis promissa, imperialis excellentia non ignorat, quod utique tanto gratius deberes habere, quanto id te non promerente noscitur procuratum. Si enim idem Philippus obtinuisset imperium, multa tibi ex imperio suo grauamina prouenissent, cum per terram karissimi in Christo filii nostri Friderici, illustris regis Sicilie, nepotis sui, in imperium tuum insurgere de facili potuisset, sicut Henricus olim imperator, frater suus, per Siciliam tuum proposuerat imperium occupare. Licet autem a tempore inclyte memorie Manuelis, predecessoris tui, Constantinopolitanum imperium non meruerit ut talia efficere deberemus, cum semper nobis et predecessoribus nostris per uerba responsum fuerit, et nichil operibus demonstratum,  in spiritu tamen lenitatis et mansuetudinis duximus procedendum, credentes ut inspecta gratia quam tibi fecimus, emendare celeriter debeas quod tam a te quam a predecessoribus tuis minus prouide hactenus est omissum, cum et secundum humanam industriam id debere studiosissime procurare, ut ignem in remotis partibus exstingueres, non nutrires, ne usque ad partes tuas posset aliquatenus peruenire. Rogamus igitur imperialem excellentiam, monemus, consulimus et hortamur quatenus quidquid super his duxeris statuendum, operibus nobis et non uerbis duntaxat studeas respondere, quia nos dilectionem quam ad te habemus in opere demonstrare curauimus et affectu. Disposuimus autem  nostrum propter hoc nuntium destinare; qui si forte tardauerit, tu tamen non tardes super hoc nobis sicut expedire cognoueris respondere.

Datum Laterani, XuI Kal. Decembris.



CXXIII. uERCELLENSI PRAEPOSITO; ET MAGISTRO WIDOTTO DE MAIO, CANONICO NOuARIENSI. De quibusdam prebendis in ecclesia Ianuensi. 

In nostra presentia constitutus dilectus filius . . . . . Ianuensis capituli procurator, proposuit coram nobis quod cum ex eo quod Ianuensis ciuitas supposita fuerat interdicto, eorum fuissent redditus non modicum minorati, communi consilio statuerunt ut,  si aliquas in eadem ecclesia contigerit uacare prebendas, eas, donec relaxetur sententia interdicti, non conferrent alicui, sed in communes usus potius retinerent. Cumque postmodum in eadem ecclesia prebende quatuor uacauissent, uenerabilis frater noster, archiepiscopus Ianuensis  , ad quorumdam fratrum nostrorum instantiam, dilecto filio, magistro B . . . . canonico Sancti Iuentii Papiensis ignorante, atque irrequisito capitulo, ad quod donatio  pertinet prebendarum, unam earum cum de iure non posset, de facto concessit. Canonici uero, cum per nos interdicti fuisset sententia relaxata, unam prebendarum uacantium, dilecto filio . . . . nepoti, magistro scholarum eiusdem ecclesie, pro quo litteras nostras receperant, conferentes, alias de personis aliis ordinarunt. Unde, cum donatio dicte prebende ad archiepiscopum minime pertineret, predictus petiit procurator donationem factam ab eo auctoritate apostolica reuocari. uerum predictus magister B . . . , qui postmodum superuenit, proposuit ex aduerso quod tanto tempore predicta prebenda uacarat, quod, secundum instituta Lateranensis concilii, ad archiepiscopum erat eius donatio deuoluta, quare illam confirmari sibi humiliter postulabat.  Cumque nos super his cepissemus inquirere diligentius ueritatem, ex utriusque partis confessione didicimus quod predicte prebende, una duntaxat excepta, quam capitulum infra tempus canonicum duxerat conferendam, tempore tanto uacarant, quod nec ad canonicos nec ad archiepiscopum, sed ad nos potius earum donatio pertinebat. Unde collationem earum, quarum unam ad mandatum nostrum quasi uice nostra . . . . nepoti, magistro scholarum, capitulum concesserat, et alteram, dum donatio sibi competeret assignarat, uolentes in suo robore permanere, aliarum donationem de consilio fratrum nostrorum apostolica curauimus auctoritate cassare. Ideoque discretioni uestre per apostolica  scripta mandamus atque precipimus quatenus ad Ianuensem ecclesiam accedatis et latam a nobis cassationis sententiam publice nuntiantes, prebendas ipsas, quarum donatio ad nos spectat, uice nostra, sublato appellationis obstaculo, personis idoneis assignetis et faciatis ab eis pacifice possideri, contradictores, monitione premissa, per censuram ecclesiasticam, appellatione postposita, compescentes. Quod si non ambo his exsequendis potueritis interesse, alter uestrum, etc.

Datum Laterani, III Kal. Decembris.



CXXIu. PISANO ARCHIEPISCOPO  . Ne iuramento ipsi a C . . . . . iudice Turritano prestito abutatur absque sedis apostolice beneplacito, cum idem iudex apostolice sedi sit subiectus iure feodali. 


Dilecto filio, nobili uiro, C . . . . iudice Turritano, accepimus intimante, quod olim, mortuo . . . . . fratre suo, iudice similiter Turritano, compulsus necessitate iurauit pacem Pisanis et sub eodem iuramento promisit, quod tibi tuisque successoribus fidelitatem  prestaret quoties ab eis fuerit requisitus, et quod guerram aliis iudicibus Sardinie faceret uel quibuslibet ibi manentibus, uel uenientibus aliunde, quoties id sibi Pisane ciuitatis commune mandaret, et quod ad tuum uel certi nuntii tui preceptum, uel successorum tuorum, de terra sua Ianuenses expelleret mercatores. Cum idem iudex ad fidelitatem apostolice sedis et nostram teneat terram suam que beati Petri iuris existit, nec in Ecclesie Romane preiudicium ab eo iuramentum huiusmodi debuerit extorquere, fraternitati tue per apostolica scripta precipiendo mandamus, quatenus super premissis non prius ei mandatum aliquod facias uel fieri sinas, quam nostre inuestigaueris et receperis beneplacitum uoluntatis.

 Datum Laterani, II Nonas Decembris.



CXXu. NOBILI uIRO, C . . . . . . IUDICI TURRITANO. De eodem argumento. 

Dilectus filius . . . . prior Montis Christi, ex parte tua quedam nobis proposuit, tam de iuramento quod super pace Pisanis fecisti necessitate compulsus, N . . . . quondam, fratre tuo, iudice, tunc defuncto, quam super fidelitate prestanda uenerabili fratri nostro, H . . . . Pisano archiepiscopo et successoribus eius, quoties ab eis fueris requisitus, sub eodem iuramento promissa, et guerra aliis iudicibus  Sardinie facienda uel quibuslibet ibi manentibus, uel uenientibus aliunde, cum id tibi commune Pisane preceperit ciuitatis, et expellendis de terra tua mercatoribus Ianuensibus, cum id tibi dictus archiepiscopus uel certus ipsius nuntius uel eiusdem preciperent successores. Unde, ipsi archiepiscopo nostris damus litteris in preceptis ut, cum ad fidelitatem apostolice sedis et nostram teneas terram tuam, que beati Petri iuris existit, nec in Ecclesie Romane preiudicium a te iuramentum huiusmodi debuerit extorqueri, super premissis non prius tibi mandatum aliquod faciat, uel fieri sinat, quam nostre inuestigauerit et receperit beneplacitum uoluntatis. Tu ergo, tanquam deuotus Ecclesie filius, in fidelitate ipsius iugiter perseueres, que iustis petitionibus  tuis benignum prestabit assensum.

Datum Laterani, II Nonas Decembris.

Rescriptum cedule intercluse in litteris iam dicti iudicis Turritani.

Ex illo uero articulo quo iurasti quod non sustineres  pro posse tuo ut Pisana Ecclesia honorem amitteret, quem in Sardinia apostolica sedes sibi concessit et quod eam iuuares contra honorem ipsum sibi auferre uolentes, contra nos et Ecclesiam Romanam non existimes te arctari si aliud duxerimus faciendum. Si autem archiepiscopus ipse tibi aliquid contra mandatum nostrum in preiudicium Ecclesie Romane preciperet, te ei in nullo premissorum obedias, donec super his nostram sine dilatione requisieris et intellexeris uoluntatem.



CXXuI. EPISCOPO, SANCTAE ROMANAE ECCLESIAE CARDINALI  , ET PRIORI S. GEORGII, uERONENSIBUS. De feudo in Ecclesia uicentina. 

 Dilectus filius, nobilis uir . . . . . comes Huguitio, in nostra presentia constitutus, a nobis humiliter postulauit, ut uenerabili fratri nostro . . . .  uicentino episcopo mandaremus quatenus feudum, quod bone memorie P  . . . . . episcopus uicentinus, ipsi abstulerat, ei restituere procuraret, et scriberemus alicui alii uiro discreto, ut eum ad id cogeret exsequendum uel causam super hoc simpliciter committere dignaremur; uerum, contra eum, intelleximus ex aduerso proponi quod feudum ipsum eidem comiti quondam abiudicatum fuerat per uassallos Ecclesie uicentine illorumque sententia primo per delegatum inclyte recordationis F. quondam imperatoris ac tandem per ipsum imperatorem fuerat confirmata. Preterea, bone memorie C . . . papa,  predecessor noster, quod super hoc factum fuerat ratum habens, sub pena officii et beneficii mandarat dicto P . . . . quondam episcopo uicentino, ne predicto comiti uel heredibus eius restitueret feudum ipsum nec aliud de nouo conferret. Ceterum, contra hec predictus comes taliter replicauit quod, eum tempore illo uassallus non esset Ecclesie uicentine de feudo illo, quod ei dicitur adiudicatum fuisse, nec auderet propter uicentinorum inimicitias intrare diecesim uicentinam, indicebatur ei terminus assignatus coram uassallis eiusdem Ecclesie, quo nec debuerat nec potuerat conueniri. Unde, si diffinitiuam contra eum, quod tamen ipse negabat, sententiam protulissent, illa, tanquam a non  iudice suo, imo per falsitatem et aliter etiam preter ordinem iuris lata nec nomen sententie mereretur, nec posset, per confirmationem imperatoris predicti aut nostram obtinere aliquam firmitatem. Quod si forsan dictus episcopus, quasi per contumaciam  eius, fuisset causa rei seruande in possessionem inductus, nec istud ualere poterat simili ratione; sed, posito quod ualeret et quod episcopus fuisset post annum possessor effectus, adhuc tamen contra ipsum petitorium poterat intentare. Quia uero nobis non constitit de premissis, discretioni tue per apostolica scripta mandamus quatenus accedens ad locum, tam episcopo uicentino quam comiti sepedicto securum, citra litis contestationem, auctoritate nostra, summatim inquiras tam super his quam aliis que inquirenda fuerint, diligentius ueritatem, et omnia sub sigillo tuo ad apostolicam sedem mittere non postponas, tam eidem episcopo uicentino quam comiti memorato statuens terminum competentem, quo ad presentiam nostram accedant per se, uel  idoneum responsalem, ut plenius de omnibus per tuam relationem instructi, prout expedire uiderimus, uel eidem comiti negemus audientiam uel commissionis litteras concedamus. [Contra hec autem replicari poterat, ex aduerso quod uel propter euidentiam facti, uel atrocitatem facinoris procedi potuerat in absentem  .]

Datum Laterani.



CXXuII  . P. DE STUIBALDO, SORORIO ET SENESCALCO NOSTRO. Ei concedit fiduciario iure castrum Iuliani. 

Quia per tue sollicitudinis studium et laborem, non sine sumptibus et impensis, nouimus procuratum,  quod homines de Iuliano tibi nomine nostro Montem-Maximum, cum pertinentiis suis ad communitatem ipsorum spectantem, donationis titulo tradiderunt, ne in dispendium apostolice sedis et totius undique regionis posset ad manus contrarias deuenire, nos ita tibi super studio et labore, nec non sumptibus et expensis, respondere uolentes, quod utilitatem Romane Ecclesie procuremus, Montem ipsum cum omnibus pertinentiis suis tibi et heredibus tuis feudali iure concedimus, nichilominus concedentes, ut in eo munitionem et castrum,  sine contradictione cuiuslibet, edificare possitis. Tu autem et omnes heredes tui, qui tibi successerint in eodem, nobis, et successoribus nostris, et Ecclesie Romane, fidelitatem perpetuo de ipso iurabitis et annuum censum unius aurei persoluetis. Nulli ergo, etc., hanc paginam nostre concessionis, etc.

Dat. Laterani, Non. Decembris.



CXXuIII  . NOBILI uIRO, WILLELMO, DOMINO MONTISPESSULANI. De legitimatione liberorum. (Data post uII Id. Septembris. uide notas.

[Per uenerabilem fratrem nostrum  , Arelatensem archiepiscopum  , ad sedem apostolicam accedentem, tua nobis nobilitas supplicauit, ut filios  tuos legitimationis dignaremur titulo decorare, quatenus eis, quo minus tibi succederent, natalium obiectio non noceret. Quod autem super hoc apostolica sedes plenam habeat potestatem, ex illo uidetur, quod cum, diuersis causis inspectis, cum quibusdam minus legitime genitis, non naturalibus tantum, sed adulterinis etiam dispensarit, sic ad actus spirituales ipsos legitimans ut possent in episcopos promoueri,  uerisimilius creditur et probabilius reputatur, ut eos ad actus legitimare ualeat seculares, presertim si preter Romanum pontificem inter homines superiorem alium non agnoscunt, qui legitimandi habeat potestatem; quia cum maior in spiritualibus tam prudentia quam  auctoritas et idoneitas requiratur, quod in maiori conceditur, licitum esse uidetur etiam in minori. Per simile quoque idem uidetur posse probari, cum eo ipso quod aliquis ad apicem episcopalis dignitatis extollitur, eximitur a patria potestate. Preterea, si etiam simplex episcopus scienter seruum alterius in presbyterum ordinaret, licet ordinator satisfacere domino iuxta formam canonicam  teneretur, ordinatus tamen iugum euaderet seruitutis, uideretur siquidem monstruosum ut qui legitimus ad spirituales fieret actiones, circa seculares actus illegitimus  remaneret. Unde, cum quo in spiritualibus dispensatur, consequenter intelligitur in temporalibus dispensatum. Id autem in patrimonio beati Petri libere potest apostolica sedes efficere, in quo et summi pontificis auctoritatem exercet et supremi principis exsequitur potestatem.] Cum ergo uideatur ex his legitimandi auctoritas, non tantum in spiritualibus, sed in temporalibus etiam penes Romanam Ecclesiam residere, ut super hoc filiis tuis gratiam faceremus ob tua et progenitorum tuorum merita, qui semper in deuotione sedis apostolice perstitistis, humiliter ex parte tua idem archiepiscopus requirebat. [uidebatur autem ex eo trahere maiorem audaciam postulandi, quod non longe petere cogebatur exemplum, sed in fauorem petitionis huiusmodi  quod nos ipsos in causa simili fecisse dicebat poterat allegare. Cum enim carissimus in Christo filius noster Philippus, rex Francorum illustris, carissimam in Christo filiam nostram, Ingeburgem, Francorum  reginam illustrem dimiserit et ex alia postmodum superducta puerum susceperit et puellam, et tu similiter exclusa legitima superduxeris aliam, ex qua filios suscepisti, sicut cum filiis regis eiusdem, sic cum tuis credebatur de benignitate sedis apostolice dispensandum;] presertim, cum maior id necessitas suaderet, et tu nobis specialius sis subiectus. Siquidem rex Francorum ex inclyte recordationis Isabella, regina Francorum, legitimum olim suscepit heredem, qui ei optatur et  creditur in regni solio successurus. Tu uero ex legitima coniuge masculinum non habes heredem, qui tibi et in deuotione nostra et propria hereditate succedat. Insuper, cum rex ipse in spiritualibus nobis subiaceat, tu nobis et in spiritualibus et in temporalibus es subiectus, cum partem terre tue ab Ecclesia Magalonensi possideas, quam ipsa per sedem apostolicam temporaliter recognoscit. Quare, Magalonensi Ecclesia mediante, te nobis idem archiepiscopus asserebat temporaliter subiacere. [uerum si ueritas diligenter inspicitur, res non similis sed ualde dissimilis inuenitur. Nam rex ipse a predicta regina per bone memorie archiepiscopi Remensis  apostolice sedis legati, fuit  sententiam separatus. Tu uero uxorem tuam a te, sicut dicitur,  temeritate propria separasti. Ipse quoque, priusquam ad eum prohibitio de non contrahendo cum altera perueniret, aliam superduxit, ex qua prolem geminam noscitur suscepisse.  . Tu in contemptum Ecclesie aliam superinducere attentasti.  Propter quod ipsa in te gladium exercuit ecclesiastice ultionis. Preterea, rex ipse predicte regine contra matrimonium affinitatem obiecit, et coram prefato archiepiscopo testes induxit, cuius sententia quia cassata fuit solummodo propter iudiciarium ordinem non seruatum, nos ei  , post restitutionem prefate regine, super hoc uenerabilem fratrem nostrum, Octauianum, Hostiensem episcopum et dilectum filium, Ioannem, tituli Sancte Prisce presbyterum cardinalem, cognitores duximus concedendos. Tu uero, uxori tue nichil quod diuortium induceret, sicut asseritur, obiecisti; cum, etsi fides tori sit unum de tribus bonis coniugii, non tamen ipsius uiolatio coniugale uinculum uiolasset. De filiis quoque  regis eiusdem, utrum legitimi  an illegitimi fuerint, quandiu pendet questio affinitatis obiecte, potest non immerito dubitari. Nam, si affinitas fuerit comprobata, predictam reginam non esse regis coniugem apparebit, et per consequens alia uideretur sibi legitime copulata, et filios ei legitimos peperisse. De tuis uero, quod sint legitime nati, nec tu ipse proponis, nec ulla presumitur ratione  . Insuper, cum rex ipse superiorem in temporalibus minime recognoscat, sine iuris alterius lesione in eo se iurisdictioni nostre subiicere potuit et subiecit, in quo forsitan uideretur aliquibus quod per se ipsum, non tanquam pater cum filiis, sed tanquam princeps cum subditis, potuerit  dispensare. Tu autem aliis nosceris subiacere. Unde, sine ipsorum forsan iniuria, nisi prestarent assensum, nobis in hoc subdere  te non posses, nec eius auctoritatis existis ut dispensandi super his habeas potestatem. Rationibus igitur his inducti, regi gratiam fecimus requisiti, causam tam ex ueteri quam ex Nouo Testamento tenentes  , quod non solum in Ecclesie patrimonio, super quo plenam in temporalibus gerimus potestatem, uerum etiam in aliis regionibus, certis causis inspectis, temporalem iurisdictionem causaliter exercemus; non quod alieno iuri preiudicare uelimus, uel potestatem nobis indebitam usurpare, cum non ignoremus Christum in Euangelio respondisse: Reddite que sunt Cesaris Cesari et que sunt Dei Deo. Propter quod postulatus ut hereditatem diuideret inter duos, Quis, inquit, constituit me iudicem super uos?   Sed quia sic in Deuteronomio continetur: Si difficile et ambiguum apud te iudicium esse perspexeris, inter sanguinem et sanguinem, causam et causam, lepram et non [del. u.] lepram, et iudicium intra portas tuas, uerba uideris uariari, surge, et ascende ad locum  quem elegerit Dominus Deus tuus, ueniensque  ad sacerdotes Leuitici generis et ad iudicem qui fuerit illo tempore, queresque ab eis, qui indicabunt tibi iudicii ueritatem et facies quecunque dixerint qui presunt loco quem elegit, et docuerint te iuxta legem eius  , sequerisque sententiam eorum, nec declinabis ad dexteram uel ad sinistram. Qui autem superbierit nolens obedire sacerdotis imperio, qui eo tempore ministrauerit Domino Deo tuo, decreto iudicis morietur, et auferes malum de Isrel . Sane, cum Deuteronomium lex secunda interpretetur, ex ui uocabuli comprobatur, in hoc  quod ibi decernitur ut in Nouo Testamento debeat obseruari. Locus enim quem elegit Dominus apostolica sedes esse cognoscitur, sic quod eam Dominus  in se ipso lapide angulari fundauit  . Cum enim Petrus urbem fugiens exiisset, uolens eum Dominus ad locum quem elegerat reuocare, interrogatus ab eo, Domine, quo uadis? respondit: uenio Romam iterum crucifigi. Quod intelligens pro se dictum, ad locum ipsum protinus est reuersus. Sunt autem sacerdotes Leuitici generis, fratres nostri, qui nobis iure Leuitico in exsecutione sacerdotalis officii coadiutores existunt. Is uero super eos sacerdos siue iudex existit, cui Dominus inquit in Petro: Quodcunque ligaueris super terram, erit ligatum et in celis, et quodcunque solueris super terram, erit solutum et in celis ; eius uicarius, qui est sacerdos in eternum secundum ordinem  Melchisedech, constitutus a Deo iudex uiuorum et mortuorum. Tria quippe distinguunt  iudicia; primum inter sanguinem et sanguinem, per quod criminale intelligitur et ciuile; ultimum inter lepram et lepram, per quod ecclesiasticum et criminale notatur; medium inter causam et causam, quod ad utrumque refertur tam ecclesiasticum quam ciuile; in quibus cum aliquid fuerit difficile uel ambiguum, ad iudicium est sedis apostolice recurrendum, cuius sententiam qui superbiens contempserit obseruare, mori precipitur, et auferri malum de Isrel  , id est, per excommunicationis sententiam uelut mortuus a communione fidelium separari. Paulus etiam, ut plenitudinem potestatis expaneret, ad Corinthios scribens ait: Nescitis quoniam angelos iudicabimus; quanto magis secularia?   Porro secularis officium potestatis interdum et in quibusdam per se, nonnunquam autem et in nonnullis per alios exsequi consueuit. Licet igitur cum filiis sepedicti regis Francorum, de quibus an fuerint legitimi ab initio dubitatur, duxerimus dispensandum, quia tamen tam lex Mosaica quam canonica sobolem susceptam ex adulterio detestatur, testante Domino, Manzer et spurtus  usque in decimam generationem in Ecclesiam non intrabunt, canone uero uetante tales ad sacros ordines promoueri; secularibus quoque legibus non solum repellentibus eos a successione paterna, sed negantibus ipsis etiam alimenta, supersedendum adhuc duximus petitioni predicte, nec ad presens super hoc tuis precibus  annuendum,] donec, si  fieri poterit, et culpa leuior et iurisdictio liberior ostendatur; licet personam tuam specialis dilectionis brachiis amplexemur, et in quibus cum Deo et honestate possumus specialem tibi uelimus gratiam exhibere  .



CXXIX. ELIENSI  ET NORuICENSI  EPISCOPIS. Mandat ut instituatur presentatus a monachis Dunelmensibus. 

Significarunt nobis dilecti filii, prior et monachi Dunelmenses, quod cum aliquam ecclesiam uel uicariam que ad eos de iure pertineat, uacare contingit,  et ad eam uenerabili fratri nostro. . . Eboracensi archiepiscopo, personam idoneam representant, idem archiepiscopus, ut uacantis ecclesie uel uicarie fructus percipere ualeat, per longum tempus differt personam admittere presentatam. Quia igitur hoc ex radice auaritie potius quam de iure uidetur procedere, fraternitati uestre per apostolica scripta mandamus quatenus, si predictus archiepiscopus personam sibi presentatam per quatuor menses recipere forte distulerit, dummodo non sit indigna, uos eam auctoritate apostolica instituere, appellatione postposita, procuretis, et monachos faciatis interim fructus pacifice possidere. Nullis litteris ueritati et iustitie, etc. Quod si non ambo, etc. alter uestrum, etc.

Datum Laterani, Id. Decembris.



CXXX  . AGNETI ABBATISSAE IOTRENSIS MONASTERII  , EIUSQUE SUCCESSORIBUS, TAM PRAESENTIBUS QUAM FUTURIS, MONASTICAM uITAM PROFESSIS, IN PERPETUUM. Confirmantur priuilegia. 


Officii nostri nos admonet et inuitat auctoritas pro Ecclesiarum statu satagere, et earum quieti et tranquillitati salubriter, auxiliante Domino, prouidere. Dignum namque et honestati conueniens esse dignoscitur, ut qui ad earum regimen, Domino disponente, assumpti sumus, eas et a prauorum hominum nequitiis tueamur et beati Petri atque apostolice sedis patrocinio muniamus. Eapropter, dilecte  in Christo filie, uestris rationalibus postulationibus annuentes, monasterium Iotrense, in quo diuino estis mancipate obsequio, et quod ad proprietatem et iurisdictionem beati Petri et nostram, nullo mediante, spectare dignoscitur, ad exemplar felicis recordationis Innocentii et Alexandri, predecessorum nostrorum, Romanorum pontificum, sub beati Petri et nostra protectione suscipimus, et presentis scripti priuilegio communimus, statuentes ut quascunque possessiones, quecunque bona idem monasterium inpresentiarum iuste et canonice possidet, aut in futurum, concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci,  firma uobis et his que post uos successerint et illibata permaneant. In quibus hec propriis duximus exprimenda uocabulis: uillam Iotri, in qua prenominatum monasterium situm est, cum omni iustitia sua tam ecclesiastica quam forensi, parochialem ecclesiam Sancti Petri cum capellis eiusdem uille, uillam Sanceronis, altare Sancti Quirici, altare Sanceronis cum capella de Cinni, altare Meriaci, altare Sauiaci, altare Sancte Columbe, altare ueneliaci, apud Carnotum altare Collecte uille, altare Sancti Prisii. In territorio uiromanensi, altare Noue uille cum capella Sancti Christi, altare de Liecurt, altare de Marcel, altare de Chamle. Mercatum autem Iotri uobis nichilominus confirmamus, prohibentes ut nulli omnino hominum liceat idem mercatum  qualibet temeritate aut alicuius mercati occasione minuere uel turbare. Ad hec adiicientes, decernimus ut nullus posthac archiepiscopus uel episcopus, archidiaconus seu decanus, nec aliqua persona contra libertatem, a bone memorie Farone episcopo   , prenominato uestro monasterio concessam, in presbyteris uel clericis ibidem Domino seruientibus, seu in collatis beneficiis uel deinceps conferendis, aut in burgensibus eiusdem uille potestatem uel iurisdictionem aliquam audeat exercere, uel contra eamdem libertatem in eadem uilla ius parochiale requirere, aut in parochiis et uillis eidem monasterio pertinentibus aliquid minuere, auferre, aut permutationis titulo, absque consensu et uoluntate Iotrensis capituli, alienare uel distrahere. In parochialibus autem Ecclesiis quas tenetis, que extra prescriptam uillam sunt constitute, liceat uobis sacerdotes eligere et episcopo representare, quibus, si idonei fuerint, episcopus animarum curam committet, ut de plebis quidem cura episcopo,  uobis autem de temporalibus debeant respondere. Obeunte uero te, nunc eiusdem loci abbatissa uel tuarum qualibet succedentium, nulla inibi qualibet subreptionis astutia seu uiolentia preponatur, nisi quam sorores communi consensu uel sororum pars consilii sanioris, secundum Dei timorem et beati Benedicti regulam, de eodem uel de collegio alterius cenobii, si ibi aliqua ad hoc regimen digna reperta non fuerit, prouiderint eligendam, que iuxta antiquam Ecclesie uestre consuetudinem a quocunque malueritis episcopo, absque professione et promissione cuiuslibet obedientie consecretur. Chrisma uero, oleum sanctum, consecrationes altarium seu basilicarum, benedictiones monialium, ordinationes clericorum qui ad sacros ordines fuerint promouendi,  a diecesano suscipietis episcopo, si quidem catholicus fuerit et gratiam atque communionem apostolice sedis habuerit. Alioquin, liceat uobis quem malueritis adire antistitem, qui, nostra fretus auctoritate quod postulatur indulgeat. Sane noualium uestrorum, que propriis manibus aut sumptibus colitis, siue de nutrimentis uestrorum animalium, nullus a uobis decimas presumat exigere. Preterea auctoritate apostolica prohibemus ne alicui liceat possessiones, quas a uestro monasterio tenet, sine licentia abbatisse uel capituli, cuiquam in uita uel morte alienando concedere. Decernimus ergo, ut nulli omnino hominum liceat predictum monasterium temere perturbare, aut eius possessiones  auferre, etc., usque profutura, salua sedis apostolice auctoritate. Si qua igitur in futurum ecclesiastica secularisue persona, etc., usque subiaceat. Cunctis autem, etc., usque eterne pacis inueniant. Amen. Amen. Amen.

 Datum Laterani, per manum Blasii, sancte Romane Ecclesie subdiaconi et notarii, Turritani electi, Kal. Decembris, indictione uI, Incarnationis Dominice anno millesimo ducentesimo secundo, pontificatus uero domni Innocentii pape III anno quinto.



CXXXI. EPISCOPO NIuERNENSI  . Ut beneficium trium marcarum ab eius predecessore magistro Blasio, subdiacono pape et notario, nunc Turritano electo, olim concessum, dicti Blasii nepoti nunc conferat. 

Quantum dilectus filius, magister Blasius, subdiaconus et notarius noster, Turritanus electus, utilis fuerit Ecclesie Niuernensi et quam fideliter eius apud nos negotia studuerit promouere, per  experientiam te credimus didicisse. Ne igitur apud eamdem Ecclesiam obsequiorum eius memoriam deperiret, si, eo in archiepiscopum Turritanum assumpto, tue deuotionis affectus effectui deuotionis ipsius non curaret, saltem in suis, liberaliter respondere, beneficium trium marcarum argenti ad pondus Trecense, quod bone memorie I . . . . .  , predecessor tuus, in censu suo Niuernensi propria ei liberalitate concessit, dilecto filio . . . . . nepoti eius, sub tenore quo ipse illud habuit, duximus conferendum. Monemus igitur fraternitatem tuam et exhortamur attente, et per apostolica tibi scripta mandamus quatenus beneficium ipsum nuntio nepotis eiusdem electi, sublato tedio cuiuslibet dilationis uel difficultatis, assignes et prouentus ipsius illi  facias annis singulis cum integritate persolui. Alioquin, noueris nos dilectis filiis . . . . . abbati Dolensi, et G . . . . . subdiacono nostro, priori de Leproso, per apostolica scripta mandasse, ut ipsi super hoc, sublato appellationis obstaculo, mandatum apostolicum exsequantur. Contradictores, etc.

Dat. Laterani.

Scriptum est illis super hoc.



CXXXII ABBATI DOLENSI  ; ET HENRICO, SUBDIACONO PAPAE, PRIORI DE LEPROSO. Ut magistrum P . . . . . de uico, a capitulo Bituricensi, si maior pars capituli consenserit, in canonicum et fratrem, non obstante decani et quorumdam oppositione, recipi faciant. 


Cum pro dilecto filio, magistro P . . . de uico, uenerabili fratri nostro . . . . .  , archiepiscopo et dilectis filiis, capitulo Bituricensibus, quondam scripta nostra direxerimus et mandatum, ut ipsum, pro reuerentia beati Petri et nostra, in canonicum reciperent et in fratrem; licet dictus archiepiscopus  et qui rectius sentiebant receptionem ipsius, sicut accepimus, acceptarent, nondum tamen mandatum nostrum fuit aliquatenus adimpletum, N. decano eiusdem Ecclesie, faciente; et cum iterum eis districtius scripsissemus, ipsi nondum preceptum nostrum, quod graue gerimus et molestum, uoluerunt exsecutioni mandare; imo uacantes prebendas post appellationes ab eo interpositas, excepta una que uacat, contra uoluntatem sanioris partis capituli, qui mandatum nostrum adimplere uolebant, aliis contulerunt. Nos igitur nolentes imperfectum relinquere quod de ipso dignoscitur laudabiliter inchoatum, discretioni uestre per apostolica scripta mandamus atque precipimus, quatenus, si maior et sanior pars capituli in eumdem magistrum conuenerit,  paucorum et dicti decani contradictione nequaquam obstante, ipsum, sublato cuiuslibet contradictionis et appellationis obstaculo, in canonicum et in fratrem recipi faciatis, dictam uacantem prebendam eidem, appellatione postposita, conferentes. Si quis autem restiterit quo minus mandatum apostolicum impleatur, uos eum, appellatione remota, censura ecclesiastica percellatis.

Dat. Laterani anno quinto.



CXXXIII. EPISCOPO  ET CAPITULO ENGOLISMENSIBUS. Commendat quemdam clericum ut in canonicum recipiatur. (Laterani, XIu Kal. Ianuarii.

Ecclesiarum utilitatibus credimus profuturum,  cum illos ad earum obsequium beneficiis exornamus, quos morum honestas reddit et scientia commendatos, qui etiam, dignis suffragantibus meritis, rogari potius quam rogare deberent. Cum igitur pro dilecto filio, W. Brunaterii, de cuius idoneitate persone laudabile nobis testimonium perhibetur, preces uobis apostolicas direxerimus et mandata ut eum in canonicum uestrum reciperetis et fratrem, uos tamen, ad scripta nostra uobis pro ipsius receptione directa deuotionem debitam non habentes nec attendentes quantum idem Ecclesie uestre possit existere fructuosus, ipsum recipere contempsistis, sicut labor eius ad nos indicat iteratus. Nolentes igitur quod de predicto magistro misericorditer inchoauimus relinquere segniter imperfectum, uniuersitati  uestre per iterata scripta precipiendo mandamus quatenus prebendam, si qua uacat ad presens in Ecclesia uestra, eidem sine difficultate qualibet assignetis. Quod si non est ibi certus numerus prebendarum et Ecclesie suppetant facultates, dummodo dictus magister ad obtinendum beneficium idoneus habeatur, uos eum in canonicum admittatis et fratrem,  ei stallum in choro et locum in capitulo assignantes. Alioquin, uenerabili fratri nostro . . . . episcopo  , et dilecto filio . . . . subdiacono nostro, archidiacono Alnisiensi, Xanctonensibus, nostris dedimus litteris in mandatis, ut uos ad id, monitione premissa, per censuram ecclesiasticam, nullius contradictione uel appellatione obstante, compellant; contradictores, si qui apparuerint, uel rebelles, ut a sua temeritate desistant per districtionem eamdem cogentes.

Dat. Laterani, XIu Kal. Ianuarii.

Scriptum est super hoc.



CXXXIu  . ARCHIEPISCOPO MAGUNTINO  . Ne Philippo, duci Sueuie, aduersus episcopum Herbipolensem faueat, et sententias a dicto episcopo aduersus malefactores latas firmiter faciat obseruari. 


Si quod tua res agitur, paries cum proximus ardet diligentius notauisses, cessante nostre commonitionis officio, per te ipsum ollam, in Ecclesiam et ecclesiasticos uiros ab aquilone successam, studuisses iuxta modum proprie facultatis undis immergere, ne, si negligerentur, incendia uires sumerent ex neglectu. Rursum etiam, si sollicita meditatione pensasses quod frater qui a fratre iuuatur est quasi ciuitas firma, uenerabili fratri nostro, C. Herbipolensi episcopo, imperialis aule cancellario, contra seuitiam malignantium auxilium efficax prestitisses, ne quod attentatur in uiridi, licentius in  arido presumatur, et quod in tantum uirum et Ecclesiam potentie tante committitur, in minores clericos et Ecclesias pauperes licentius perpetretur. Accepimus etenim, quod nobilis uir Philippus, dux Sueuie, aduersus eumdem episcopum rancore percepto, et personam persequitur et in Ecclesiam eius proposuit debaccari; sicut etiam clericorum possessiones et familias eiusdem Ecclesie posuerit in direptionem et predam, nec monialium sexui nec religioni pepercerit monachorum. Cum igitur Ecclesiarum iacturas et fratrum nostrorum non debeamus equanimiter sustinere, sed teneamur etiam animam ponere pro ecclesiastica libertate, discretioni tue per apostolica scripta mandamus et sub pena officii et beneficii districte precipimus quatenus  duci predicto uel fautoribus eius, contra episcopum memoratum nec auxilium nec consilium prestare presumas, sed uniuersis in tua diecesi constitutis ex parte nostra districte prohibeas, ne qualibet occasione in fauorem ducis ipsius, contra iustitiam et libertatem ecclesiasticam seuientis, dictum episcopum  uel eius presumat Ecclesiam molestare. Quod si contra presumpserint, sublato appellationis obstaculo, uinculo eos excommunicationis astringas, et terras eorum subiicias interdicto. Illos autem, in quos dictus episcopus propter huiusmodi maleficium excommunicationis sententiam canonice promulgauit, singulis diebus et Dominicis et festiuis, pulsatis campanis et candelis accensis, excommunicatos publice nunties et mandes ab omnibus usque ad satisfactionem debitam arctius euitari, et, si necesse fuerit, terras eorum subiicias interdicto; prouisurus attentius ut mandatum apostolicum, omni gratia et timore postpositis, efficaciter exsequaris, ne, si negligens fueris, sententiam suspensionis incurras.

Datum Laterani, decimo Kalendas Ianuarii.



CXXXu. EPISCOPO ELIENSI  . De collatione beneficii per monachos Dunelmenses. 


Ex litteris et conquestione dilectorum filiorum . . . . prioris  , et conuentus Ecclesie Dunelmensis, ad nostram noueris audientiam peruenisse quod cum dilecto filio P . . . . Thebert, nepoti uenerabilis fratris nostri, Dunelmensis episcopi  , in scholis Parisiis commoranti, uacantem Ecclesiam de Houeden. liberaliter concessissent, ad uenerabilis fratris nostri . . . . . Eboracensis archiepiscopi, postmodum presentiam quemdam fratrem suum cum litteris suis transmittere curauerunt, humiliter supplicantes,  ut procuratorem ipsius P . . . . . de ipsa Ecclesia inuestiret. Cumque eis beneuole respondisset, asserens quod procuratorem suum nulla reciperet ratione, sed ipsum, si presens esset, libenter et liberaliter inuestiret, dictus procurator, ne aliquid in domini sui preiudicium posset in posterum attemptari, sedem apostolicam appellauit. Postmodum autem eodem Petro a studio reuocato, predicti prior et monachi, eumdem Petrum ipsi archiepiscopo per litteras capituli sui et monachos pluries presentarunt; sed idem archiepiscopus institutionem eius distulit pro sue arbitrio uoluntatis, contra presentatores uel presentatum nichil rationabile obiiciens uel ostendens, sicut dilecti filii . . . . . de Nouo Monasterio [sic], et de Blancelande [sic] abbates,  et . . . . officialis de Northublandi [sic] suis nobis litteris intimarunt. Quare predicti . . . . . . prior et monachi, appellationem sepe pro se et ipso interpositam innouantes, ad sedem apostolicam dictum P . . . . . et quemdam de suis fratribus cum litteris capituli transmiserunt, ipsum a nobis in eadem Ecclesia  institui postulantes. uerum, cum nuntius prioris et monachorum Dunelmensium, et dictus P . . . . . in nostra essent presentia constituti, Willelmus clericus, nuntius dilecti filii, magistri Simonis, de ratihabitione postmodum superuenit, quem procuratorem admisimus, cum ipsum esse procuratorem in eisdem litteris haberetur expressum, asserens dictam Ecclesiam de Houeden. a predictis . . . . priore et monachis, eidem magistro Simoni fuisse primo concessam, sicut in litteris eorumdem sigillo signatis, quas exinde se proponit habere, noscitur contineri, licet idem P . . . . . sine auctoritate archiepiscopi, ad quem ipsius Ecclesie institutio pertinet, se intruserit in eadem. Quoniam igitur nobis non constitit de premissis, fraternitati tue per apostolica  scripta precipiendo mandamus, quatenus, uocatis ad presentiam tuam qui fuerint euocandi, inquiras super his diligentius ueritatem, et illum, de cuius canonica presentatione tibi constiterit, facias a dictis priore ac monachis auctoritate nostra eidem archiepiscopo presentari, ut ipsum instituat in Ecclesia memorata, altari silentium super Ecclesia eadem imponens. Si uero idem archiepiscopus ipsum distulerit instituere canonice presentatum, tu ex tunc, post quindecim dies, auctoritate nostra suffultus, omni dilatione et appellatione cessantibus, eumdem cognita ueritate instituas in Ecclesia memorata et facias eiusdem pacifica possessione gaudere, ita tamen, ut per hoc nullum in posterum iuri eiusdem archiepiscopi preiudicium generetur.  Contradictores uero censura ecclesiastica, appellatione remota, compescas et reducas in statum pristinum quidquid, post appellationem ad nos legitime interpositam, super eadem Ecclesia uel eius pertinentiis temere inueneris immutatum. Nullis litteris obstantibus, si que apparuerint preter assensum partium, etc.

Datum Laterani, Non. Ianuarii, pontificatus nostri anno quinto.



CXXXuI  ARCHIEPISCOPO BITURICENSI  ET EPISCOPO CLAROMONTENSI  . Mandat ut procedant contra priorem et monachos Sancti Portiani, qui fratribus militie Templi iniurias quasdam intulerant, et eis, spreto mandato apostolico, satisfacere nolebant. 


Ex litteris dilectorum filiorum . . . . . abbatis de Raom . . . . .  . . . . . archidiaconi de Orliaco, et . . . . . archipresbyteri, Claromontensium, nostro nuper apostolatui presentatis, cognouimus euidenter quod cum monachi Sancti Portiani domum dilectorum filiorum nostrorum, fratrum militie Templi, olim nequiter inuadentes, eam incendio concremarint et damnum eis quinquaginta marcarum et amplius  intulerint, uiolenter tabulam etiam altaris ecclesie ipsorum, sancto die Parasceue, in graue populi scandalum, confringentes, in quemdam fratrem ipsorum manus iniecerint temere uiolentas, decimas insuper terrarum ipsorum fratrum, quas propriis sumptibus excolunt, ab eis contra priuilegiorum apostolicorum indulta presumpserint extorquere, super oblationibus et exactionibus pro sepulturis hominum suorum et aliis eos multipliciter molestantes, ad conquestionem fratrum ipsorum eisdem nostris dedimus litteris in mandatis ut priorem et monachos Sancti Portiani ad satisfactionem debitam de premissis omnibus memoratis fratribus faciendam, et ab ipsarum decimarum exactione penitus desistendum per censuram ecclesiasticam compellere  non different; illos etiam quos constaret uiolentas manus in fratres ipsos temere iniecisse et alia sacrilegia que supradiximus perpetrasse, tandiu excommunicatos publice nuntiarent et facerent ab omnibus arctius euitari, donec passo iniuriam satisfacerent competenter, et cum suarum testimonio litterarum ad sedem apostolicam accederent absoluendi. Cumque iudices ipsi dictum priorem et monachos, auctoritate litterarum nostrarum, semel, secundo et tertio ad suam presentiam peremptorie citauissent, ipsi nec accedere uoluerunt nec aliquem pro se mittere responsalem. Ad quorum malitiam superandam, quartam eisdem diem peremptoriam assignarunt, ad quam quemdam responsalem miserunt, qui super dictis querelis Templariis ipsis  noluit aliquatenus respondere, quasdam litteras producens in medium, quarum auctoritate exemptos a iurisdictione ipsorum dictos monachos asserebat; sed iidem adhuc uolentes ipsorum contumaciam in spiritu lenitatis et mansuetudinis supportare, ipsis diem quintam, et eamdem peremptoriam assignarunt. Ceterum, cum nichil aliud responderent, sed in sua potius ducerent contumacia persistendum, habito prudentum consilio super litteris, quarum auctoritate ipsorum iudicium subterfugere uidebantur, quia ipsas reuocatorias non esse pronuntiarunt, cum neque cause, neque iudicii in eis mentio haberetur, in eos excommunicationis sententiam promulgarunt, quousque de iure dictis  Templariis responderent. Postmodum uero ad predicti prioris et monachorum petitionem, recepto ab ipso priore, et nomine Conuentus a duobus monachis iuramento, quod eorum super dictis querelis starent mandato, ipsos ab excommunicationis uinculo absoluerunt, diem eis, in qua tractaretur de causa, nichilominus assignantes. uerum, die statuto, partibus in eorum presentia constitutis, post litem super pretaxatis querelis, iuxta quod iuris ordo  postulat, contestatam, ex parte Templariorum testes receperunt productos, parati recipere, si quos idem monachi producere uoluissent; et cum eis diem aliam assignassent, ex parte monachorum fuit propositum coram ipsis, ut dictos Templarios compellerent super suis querelis ad respondendum eisdem. Dicti etenim monachi cuiusdam decime mistum [sic] tam proprietatem quam possessionem cum instantia postulabant; sed e contra Templarii respondebant, quod super questione ipsa respondere minime tenebantur, quia eosdem super causa ipsa ad curiam traxerant laicalem. Tandem uero, aliam diem eisdem monachis et Templariis peremptoriam assignarunt, ad quam nec uenerunt monachi nec sufficientem curauerunt mittere responsalem;  sed adhuc eorum uolentes pertinaciam superare, ipsis diem aliam assignarunt, in qua quidem, utraque parte presente, post multas contentiones de consensu partium diem aliam et ipsam peremptoriam assignarunt, sperantes, quod, prout condictum fuerat, medio tempore eadem questio per duos honestos uiros deberet concordia terminari; sed eodem die, duo ex ipsis monachis se ipsorum conspectui presentarunt, litteras proferentes quibus se constitutos procuratores firmiter asserebant, cum in ipsis litteris nec eorum nomina, nec causa pro qua missi fuerant nec dies cause prefixa fuerint declarata. Ipsi uero iudices, monachorum calumniam et contumaciam intuentes et attendentes etiam quod causa ipsa non sine grauamine fratrum ipsorum,  coram eis frustratorie fuerat prolata, communicato prudentum consilio, sub pena excommunicationis diffiniendo, dictis priori et monachis uetuerunt ne de cetero decimas terrarum Templariorum ipsorum, quas propriis manibus et sumptibus excolunt, uel exactiones pro sepulturis hominum eorumdem ab ipsis extorquere uel quoque modo super his eos presumerent ulterius molestare; de manuum iniectione uiolenta et aliis sacrilegiis, quia ipsis non constitit, neminem condemnantes; et cum super damnis que dicti Templarii sibi illata a monachis asserebant, ipsis facta non fuerit plena fides, super his pronuntiauerunt eosdem monachos absolutos. Quia uero prefati monachi, sicut ex litteris  predictorum accepimus, contra latam sententiam temere uenientes, dictos Templarios super dictis articulis multipliciter aggrauant et affligunt, ita quod eis constitit per testes omni exceptione maiores, monachos ipsos de terris eorum, quas propriis sumptibus excolunt, decimas per uiolentiam exegisse  et exactiones pro sepulturis hominum eorumdem fecisse et quod corpora mortuorum pro huiusmodi exactione remanent inhumata, ac, in graue scandalum populi, in die sancto Parasceue, ceram de altari oratorii Templariorum ipsorum ausu sacrilego capientes, per uiolentiam asportarunt, in priorem et monachos excommunicationis sententiam protulerunt et ecclesias eorum supposuerunt ecclesiastico interdicto, precipientes capellanis eorum et clericis, ut eamdem sententiam tandiu inuiolabiliter obseruarent, donec de predictis prior et monachi fratribus Templi satisfacerent competenter; et, licet eadem sententia per uos firmiter obseruetur et eamdem mandauerimus obseruari, prior tamen et monachi, sicut per testes idoneos  receperunt, eamdem sententiam non obseruant, sed in suis ecclesiis, ac si absoluti essent, apertis ianuis et pulsatis campanis, diuina presumunt solemniter officia celebrare. Nolentes igitur tantam ipsorum prioris et monachorum contumaciam, sicut nec debemus, clausis oculis pertransire, cum ferro abscidenda sint uulnera que fomentorum non sentiunt medicinam, discretioni uestre per apostolica scripta mandamus et districte precipimus quatenus predictam interdicti et excommunicationis sententiam facientes firmiter obseruari, ipsos priorem et monachos tandiu, appellatione remota, singulis Dominicis ac festiuis diebus, pulsatis campanis, et exstinctis candelis, excommunicatos publice nuntietis, donec latam super dictis articulis a iudicibus  sententiam firmiter obseruarint, et eisdem fratribus super damnis illatis et iniuriis irrogatis satisfactionem curauerint congruam exhibere. Si uero in sua duxerint contumacia persistendum, abbati, ad quem monasterium ipsum Sancti Portiani pertinere dignoscitur et eidem priori, prefigatis terminum competentem, quo, cum litteris uestris satisfacturi de contemptu, nostro se conspectui representent, ad quem si uenire contempserint, eos a prelationibus suis, sublato appellationis obstaculo, solemniter deponatis, nullis litteris, etc. Harum tenore tacito, etc. Quod si non ambo, etc.

Datum Laterani, uI Id. Decembris, anno quinto.



CXXXuII  . ELECTO CATALAUNENSI  ABBATI TRIUM FONTIUM  . Dat eis prouinciam examinandi priuilegia abbatisse et monialium Iotrensis monasterii. 


[»Ex parte . . . . . abbatisse, ac sororum Iotrensis  Ecclesie  , nostris fuit auribus  intimatum quod uenerabilis frater noster . . . . . Meldensis episcopus, commissionis occasione cuiusdam  , ad uenerabilem fratrem nostrum . . . . . Parisiensem episcopum  , et dilectum filium . . . . . . abbatem de Latiniaco  , a nobis  obtente, in qua nulla mentio habebatur de ipsarum priuilegiis, que illas et earum Ecclesiam, clerum et populum uille Iotrensis  ad apostolicam sedem nullo mediante spectare declarant, quorum ipse non erat ignarus, eas incepit grauiter molestare, obedientiam ab ipsis ac clero et populo uille Iotrensis, qui secundum priuilegia sedis apostolice gaudent consimili libertate  , subiectionem omnimodam impendendam sibi requirens.«]  Unde, cum ab eisdem iudicibus citarentur, ipse non contestando litem, sed excipiendo potius contra eos  , nos sibi specialem in iudicio dominum esse dixerunt et se nullam obedientiam episcopo Meldensi debere; quia, cum uenerabilis frater noster, O.  Ostiensis episcopus, tunc apostolice sedis legatus, earum priuilegiis diligenter inspectis, cognouerit monasterium earum ad ius et proprietatem sedis apostolice pertinere, ipsi abbatisse, que tunc temporis nouiter erat electa, uice nostra munus benedictionis impendit et obedientiam nobis et Ecclesie Romane fecit ab ea specialiter repromitti, requirens ab ea propter hoc et accipiens iuramentum. [»uerum, cum iudices et assessores eorum  ipsas ualde grauarent«] in eo quod  negarent dilationem eisdem ad exhibenda priuilegia libertatis, cum procuratores earum illis iuramentum offerrent, se tunc priuilegia non habere nec procuratum dolo fuisse, quominus eadem ad eorum presentiam detulissent et ipsi eis breues inducias dare nollent, [»ad appellationis remedium  conuolarunt«] contra iudices excipientes eosdem, tum quia eos asserebant esse suspectos, et presertim ipsum Parisiensem episcopum, qui contra dilectum filium abbatem Sancte Genouefe, consimilem causam habebat  , et ideo ipsum credebant aliam sententiam nolle dare quam uellet ab alio pro se dari, tum quia cum absque coniudice suo uoluisset prius interprolocutoriam  promulgare, procuratoribus abbatisse dicentibus se uelle coniudicem  eius esse presentem, responderat illis eum in nullo profecturum eisdem, quia, cum ille ueniret, nichil faceret nisi quod uellet et ipse; tum quia illis postmodum rationabiles inducias denegabant; tum quia occasione litterarum illarum non debebant in causa procedere, pro eo quod Meldensis episcopus per litteras illas obedientiam debitam, quam abbatissa soli pontifici Romano tenetur impendere, ab ipsa, clero et populo Iotrensibus, sibi requirebat impendi, cum per priuilegia Ecclesie Romane constaret illi eos in aliquo non teneri et de priuilegiis suis nulla in eisdem litteris mentio haberetur. [»Sed iudices ipsi appellationem  minime deferentes nec fragilitati sexus compatientes earum, in abbatissam excommunicationis, clerum et populum uille  Iotrensis  interdicti, sententias protulerunt. Sane, cum  nuntii Iotrensis Ecclesie predicte et alia multa in nostra presentia retulissent, quibus eas et suos contra libertatem eis concessam grauatos aiebant  , priuilegium nobis apostolicum ostenderunt, per quod Ecclesiam Iotrensem constabat ad Romanam Ecclesiam specialiter pertinere. Nos autem eos  diutius detinentes propter appellationem predictam, quia tandem nullus comparuit idoneus responsalis qui partem defensaret aduersam, licet postmodum quidam simplex nuntius super hoc nobis predictorum . . . . . . Parisiensis episcopi et . . . . . . . Latiniacensis abbatis litteras presentasset  , priuilegium apostolice sedis Ecclesie Iotrensi concessum  duximus innouandum, ita tamen ut per innouationem ipsius eidem Ecclesie nichil  plus iuris accrescat, quam per priuilegia predecessorum nostrorum obtinuit, cum per hoc ei non nouum concedere, sed antiquum ius conseruare uelimus.«] Quia uero de predictis exceptionibus nobis non potuit fieri plena fides, discretioni uestre per apostolica scripta mandamus, quatenus si pars Iotrensis Ecclesie illis uel aliis probandis institerit contra sententias memoratas, uos, partibus conuocatis, audiatis que super his duxerint proponenda, et si uobis constiterit predictas sententias post appellationem ad nos legitime interpositam fuisse prolatas, denuntietis eas, sublato appellationis obstaculo, non tenere. Quod si alias minus  rationabiliter illas prolatas esse constiterit, eas exigente iustitia reuocetis. Alioquin, cum propter solam contumaciam fuerint promulgate, recepta iuratoria cautione, tam abbatissa quam aliis a quibus uideritis exigendam, quod super his ad mandatum nostrum iuri parebunt, easdem curetis sententias, appellatione postposita, relaxare, id ipsum ad maiorem cautelam nichilominus facientes, si eadem abbatissa fugere uolens strepitum questionum ab exceptionum suarum maluerit probatione cessare. Cumque de priuilegiis pontificum Romanorum nolimus ab aliis facile iudicari, si predictus Meldensis episcopus de iure suo uoluerit experiri, prefigatis utrique parti terminum competentem, quo per se uel idoneos responsales propter hoc ad presentiam  nostram accedant. Nullis litteris, etc. Harum mentione non habita, etc.

Dat. Later., Iu Idus Ianuarii, anno u.



CXXXuIII. CLUSINO EPISCOPO  ET O . . . . RODICOFANENSI CASTELLANO; ACOLYTHO ET MAGISTRO P. SCRIPTORI NOSTRO. De Neapoleone et Pepone post concordiam Romanorum cum uiterbiensibus carceri mancipatis, deque custodia eorum in arce Lariani. 

Ad uestram credimus audientiam peruenisse, qualiter et in quantis nobilibus uiris, Neapoleoni et Peponi, gratiam duxerimus faciendam. Sane cum idem N . . in captiuitatem quondam deuenerit Romanorum, et in Cannaparia carceris fuerit custodie  mancipatus, tantoque arctius teneretur, quanto captiuis ceteris nobilitate ac potentia preeminebat, nos de ipsius salute solliciti, ne in Cannaparia, ubi multi concaptiui eius fuerunt mortui, moreretur, ipsum non sine difficultate multa eductum de carcere, in palatio nostro diu honorifice, non tanquam captiuum, sed uelut familiarem nostrum, fecimus conuersari. uerum, postmodum, forte cum uiterbienses resilire a tractatu concordie uiderentur  et ex hoc non modicum contra eos Romanorum essent animi concitati, uerentes ne quid contra eumdem N . . . . ex impetu fieret, si maneret in Urbe, ipsum ad arcem Lariani, que est fere pre ceteris Roccis Italie spatiosa, duximus destinandum,  ubi ei fecimus honorifice deseruiri. Ipse uero, uelut beneficiorum nostrorum ingratus, non attendens quod nobis ex fuga eius posset accidere et quanta seditio contra nos in Romano populo suboriri, fugam arripuit et ad patriam, nobis nescientibus, est recursus, in quo exuberantem circa se nostre gratie plenitudinem licet ipse non considerauerit, aliis tamen apertius demonstrauit, cum liqueat uel liquere debeat uniuersis, quod si eum mandassemus arctius custodiri, sic euadere nullatenus potuisset. Licet autem non solum hominibus,  sed omnibus etiam animalibus sit commune, ut de ceruice sua iugum captiuitatis excutiant et libenter uincula quibus fuerint alligata disrumpant, ei tamen non erat aliquatenus formidandum, cum ipsi uideri uerisimile non deberet quod nos, qui curaueramus eum quasi de mortis articulo liberare, in captiuitatem eum reduci uellemus, et Cannaparie uinculis mancipari. De concordia quoque non debuerat suspicari quod eam fugiens impediret, cum, sicut post factum apparuit, post fugam eius fuerit consummata. In qua nos autem dictum Peponem et S . . . . qui cum eo ad sedem apostolicam accesserat, et quantum predictum N . . . in aliis duxerimus honorandum, exprimere nolumus, sed ipsis relinquimus discernendum; N . . . commendantes in eo quod se  per nos confitetur ad uiuos a mortuis reuocatum. uerum predictus P . . . et fratres ipsius ut male agerent proponentes, iniuriam pro honore ac offensam nobis pro gratia rependerunt, cum in nepotes fratrum nostrorum manus extenderint et eos captos et redactos in uinculis turpiter pertractarint, cum crederemus non solum familiares nostros, sed omnes etiam qui nomen nostrum in tuitionem propriam inuocarent, in terra eorum uelut in patrimonio beati Petri securos, et quod ipsi nobiles pro tuitione ipsorum et res exponerent et personas. Nec suffecit hoc ipsis, sed ueniendi ad nos iter omnibus precludere cupientes, eos qui ad sedem apostolicam accedebant spoliare temere presumpserunt. Quamuis ergo super his et aliis et nos offenderint et se ipsos,  facto pariter et exemplo, quia tamen et nepotes fratrum nostrorum quos ceperant liberarunt et restituerunt partem illorum, que abstulerant spoliorum, residuum uel estimationem ipsius restituere promittentes, et de iniuriis nobis illatis satisfactionem plenariam pollicentur: attendentes debitum officii pastoralis, per quod non solum redeuntes recipere, sed reuocare tenemur errantes, discretioni uestre per apostolica scripta mandamus, quatenus ab eodem P . . . . et fratribus eius publice iuratoria cautione recepta quod super his mandatis nostris humiliter pareant, pro quibus excommunicationis sunt uinculis innodati, absolutionis eis gratiam impendatis, ipsis unius mensis spatium indulgentes, infra quod  uel restituant residuum spoliorum, uel iuxta uestre discretionis arbitrium illud estimatione congrua recompensent. A Neapoleone autem, cum excommunicatus non fuerit, exigi nolumus huiusmodi cautionem, sed in forma compositionis quam firmauimus inter Romanos et uiterbienses expressimus ut ipse cum duobus consanguineis suis iuramento firmaret ut nec Romanos, nec alios ad Romanam Ecclesiam accedentes uel recedentes ab ea, occasione captionis proprie in personis uel rebus aliquatenus impediret, uolumus ut super hoc mandatum apostolicum  exsequatur. Ne quid autem per collusionem fieri uideatur, presentium uobis auctoritate mandamus ut ei ex parte nostra districtius iniungatis quatenus regimen burgi Aquependentis quod nobis inconsultis accepit penitus derelinquat, cum nec sustinuerimus hactenus nec proposuerimus in posterum sustinere ut in eo quisquam, nisi indigena fuerit et uassalus noster existat, preter licentiam nostram et specialem concessionem recipiatur aut exerceat officium rectoratus, quod tanto expeditius debet efficere, quanto sibi foret potius eligendum regimen alicuius magne ciuitatis, que etiam ad beati Petri patrimonium non spectaret, relinquere, quam incurrere nostre indignationis offensam, si nostre tamen est gratie non ingratus. De cetero  uero, ipse ac dictus P . . . . et fratres ipsius nobis studeant humiliter obtemperare, ut et nos eorum respondere seruitiis grata uicissitudine teneamur.

Datum Laterani, Iu Idus Ianuarii.



CXXXIX. CANTORI ET CAPITULO SANCTI FRONTONIS PETRAGORICENSIS. De collatione prebende. 

Si diligenter uelletis attendere ac debita meditatione pensare, quanta Romane Ecclesie, que caput est omnium et magistra, reuerentia et deuotio debeat exhiberi, in plena uoluntate firmoque proposito gereretis, ita eius precibus auditum prestare facilem et benignum, quod a uobis repulsam minime  paterentur, sed eas studeretis celeriter effectui mancipare. Sane, dilecto filio, G . . . . de Sancto Sulpitio, subdiacono, referente, nos noueritis accepisse quod, cum bone memorie C . . . papa, predecessor noster, preces et mandatum ad uos duxerit destinanda, ut ipsum reciperetis in canonicum et in fratrem, uos, contemptis tam ipsius precibus quam mandato, eum, sicut accepimus, recipere neglexistis, quod ipsius labor ad nos indicat iteratus. uolentes igitur eidem subdiacono paterna sollicitudine prouidere et quod a memorato predecessore nostro est laudabiliter inchoatum, congruo effectui mancipari, uniuersitati uestre per apostolica scripta mandamus atque precipimus quatenus, pro reuerentia beati Petri et nostra,  intuitu quoque ipsius subdiaconi, qui uobis in pluribus esse poterit fructuosus, eum in canonicum Ecclesie uestre ac fratrem benignius admittatis, stallum in choro et locum in capitulo eidem tam libenter  quam liberaliter assignantes et tales uos in exsecutione mandati apostolici exhibentes, ne ulterius cogatur ad sedem aposcolicam laborare.

Datum Laterani, Idibus Ianuarii, pontificatus nostri anno quinto.



CXL  . SANCTI FRIDIANI PRIORI LUCANO  , ET MAGISTRO B. FASCALO, CANONICO PISANO. De electione episcopi Lucani  . 

Ex litteris, nuper nobis sub nomine longe maioris partis Lucani capituli, sub ueteri ac uero sigillo Ecclesie Lucane porrectis, sicut presentes apud nos Lucanenses canonici cognouerunt, accepimus quod cum olim dilectum filium, G  . . . . Sancti  Adriani diaconum cardinalem in episcopum sibi unanimiter elegissent, dilectum filium . . . . Lucanum electum  , tunc suum concanonicum, cum quibusdam aliis ad cardinalem eumdem et per eum ad sedem apostolicam direxerunt, ab eis iuratoria cautione recepta quod bona fide, sine fraude quacunque, studium et operam impenderent efficacem ut electioni sue cardinalis eiusdem obtinerent assensum, nec dicto uel facto contrarium procurarent. uerum dictus electus contra proprium ueniens iuramentum cardinali eidem quedam impedimenta pretendit, per que, ne de se factam electionem reciperet, eius animum reuocauit, sicque, cum a quibusdam canonicorum in electione, non in primis sed in ultimis fuerit nominatus, electionem  suam per nos obtinuit confirmari, licet factiosus, sceleribus plenus, matrimonio uidue obligatus, periurus et excommunicatus existat et contra concordiam Tuscie moliatur. Ipse quoque, post electionem suam quosdam qui in diaconos manus iniecerant uiolentas, temeritate propria presumptuosus absoluit nec precepit eisdem ut sedem apostolicam uisitarent. Potestas quoque ac rectores militum cum militibus uniuersis per suas nobis litteras intimarunt quod usque adeo dictus electus erat militibus odiosus, quod nisi metu potestatis a suo fuissent proposito reuocati, eius sanguinem effudissent. Adiecerunt etiam quod adulter et incestuosus existeret et post reditum suum cum popularibus coniurasset.  Preterea A . . . . . clericus, eadem impedimenta proposuit contra eum et illa se asseruit probaturum, sed tandem uariando et uacillando uisus est a suo proposito resilire. Ceterum, Lucani canonici,  qui cum electo uenerant memorato, ex parte Lucani capituli quasdam nobis litteras presentarunt, clausas quidem, sed quinque presbyterorum, diaconorum sex, quinque subdiaconorum et Bolgarini clerici, canonicorum Ecclesie Lucane subscriptionibus adnotatas, in quibus dicebant uniuersos canonicos Lucanos preter archipresbyterum subscripsisse. Per eas autem capitulum ipsum humiliter postulabat ut, cum electus ipse in Lateranensi palatio in eorum episcopum ab his qui pro electione uenerant cardinalis, concurrentibus uotis fratrum purissime ac canonice fuisset electus, dignaremur eum in episcopum consecrare, quatenus uelut pastor idoneus eis preesse posset pariter et prodesse. Sub quinque quoque sigillis ex parte  priorum sodalium Ecclesiarum, et capellanorum et uniuersi cleri Lucani . . . . . fuerint nobis littere presentate, per quas asserebant eum instructum in spiritualibus et in temporalibus circumspectum, et de confirmatione ipsius nobis gratias referentes, eum petebant in episcopum consecrari. Idem quoque Lucanus potestas cum populo, et priores societatum Lucane ciuitatis per suas litteras postulabant, asserentes electum ipsum uita, scientia et moribus adornatum. Preterea, uenerabilis frater noster . . . . . . .  Pisanus archiepiscopus, cum capitulo suo, et multi adiacentes episcopi, rectores quoque societatis Tuscie et ducatus, pro eo nobis humiliter supplicarunt, personam eius uarie commendantes. Cum igitur nemini cito manus imponere  debeamus, ne uideamur uerbum Apostoli non notasse, discretioni uestre per apostolica scripta mandamus quatenus auctoritate nostra suffulti, publice faciatis infra octo dies post susceptionem presentium in Lucano capitulo nuntiari ut, si quis contra electum ipsum uoluerit et ualuerit procedere in aperto, infra mensem post denuntiationem factam appareat coram uobis, propositurus quidquid contra eum duxerit proponendum. uos autem, auctoritate nostra suffulti, electo presente, si citatus tamen uoluerit comparere, audiatis que proposita fuerint, recipiatis testes quos alterutra partium duxerit producendos, et tam depositiones eorum quam gesta omnia redigentes in scriptis,  sub sigillis uestris ad nos fideliter destinetis, mandantes illis qui contra predictum electum aliquid obiecerint et ostenderint coram uobis, ut infra quindecim dies post mandatum uestrum apostolico se conspectui representent, ad quem terminum si forte non uenerint, nos nichilominus, quantum de  iure poterimus, in Domino procedemus. Quod si forsan nullus apparuerit qui coram uobis aliquid contra eum obiiciat et ostendat, uos nichilominus, auctoritate nostra inquiratis super premissis omnibus, tam per famam loci quam alia documenta, diligentius ueritatem et per uestras nobis litteras intimare curetis, precipientes electo, ut quinque saltem ex Lucanis canonicis tum presbyteros, tum diaconos, qui bone uite ac laudabilis opinionis existant, secum ad presentiam nostram ducat, qui si ei facti purgatio indicatur, eum uelint et ualeant compurgare. uolumus etiam, et mandamus, ut de illis diligentius inquiratis, qui sub nomine longe maioris partis Lucani capituli nobis contra predictum electum litteras direxerunt, et  quod inueneritis nobis fideliter rescribatis.

Datum Laterani, u Id. Ianuarii.



CXLI  . ARCHIEPISCOPO SENONENSI  . Causam permutationis archidiaconatus et prepositure, inter magistros S . . . . . et B . . . . . definiendam ipsi committit. 

 [Cum olim ad nostram audientiam peruenisset, quod dilecti filii, magistri  S . . . . et B . . . . archidiaconatum et preposituram ad inuicem permutassent  ], magistri eiusdem B. obtentu causam super hoc bone memorie Matisconensi episcopo  duximus delegandam. Cumque idem  B . . . ad nostram postmodum presentiam accessisset, ut negotium sine suspicione procederet, obtentu ipsius, dilectum filium . . . . .  abbatem Cluniacensem, eidem episcopo duximus adiungendum. uerum, cum propter abbatis absentiam non fuisset a delegatis ipsis pariter in causa processum, utraque partium nostro se conspectui presentauit et audientiam obtinuit coram nobis  . Et [licet predictus magister G. ab initio sponte fuerit de permutatione confessus, idem tamen B . . . eam inficiabatur omnino, assertiue proponens quod et ipse preposituram sine conditione qualibet resignarat  , et post liberam resignationem predicti magistri G. archidiaconatum fuerat assecutus,] licet  magister ipse G. proponeret ex aduerso ipsum secum diutius de permutatione tractasse et compleuisse tandem in manibus uenerabilis fratris nostri . . . . .  Eduensis episcopi quod tractarat. Quia ergo super facto ipsius B . . . . . nobis non poterat de ueritate constare, causam super hoc uenerabilibus  fratribus nostris . . .  Lingonensi et  Cabilonensi episcopis, sub certa forma duximus committendam. Ipsi ergo in mandati nostri exsecutione procedere cupientes, partibus ad suam presentiam conuocatis, receperunt testes utrinque productos, audierunt confessiones partium et depositiones testium publicarunt. Cumque, propter quemdam articulum qui eis dubitabilis uidebatur, causam ad nos remittere proposuissent instructam, gesta omnia redigentes in scriptis sub sigillis propriis incluserunt et assignarunt partibus nobis fideliter presentanda  . uerum supradictus B . . . delegatis nostris non deferens, imo uerius deleganti, sigilla uiolauit illorum et scripta que nobis fuerant presentanda non erubuit aperire. Ceterum,  in nostra demum  presentia constitutus, aduersario suo presente, in excusationem propriam proposuit coram nobis quod iudices perperam processerant contra ipsum, cum acta in scriptis minus fideliter redegissent. Unde, timens ne litteras portaret Urie, scripta illorum aperuit et quod suspicatus fuerat adinuenit. Sane, si quid expediret melius notauisset, uel non recepisset scripta suspecta uel recepta nobis fideliter presentasset et ostendisset causam suspicionis proposite coram nobis. Preterea, cum non quereretur de iudice quem ei proprio motu concessimus, sed de illo potius quem ipse duxerat eligendum, et iudices suas nobis litteras pariter  destinassent, de ipso pariter conquerentes,  uerbis ipsius fidem non duximus adhibendam, sed ut in eo saltem puniretur in quo peccarat contra acta iudicum que temere uiolarat, ipsum, sicut non debuimus, sic noluimus exaudire, ne uideretur dolus suus ei patrocinium attulisse  . [Cum ergo nobis, tum per publicam famam, tum per ualidam presumptionem, et probationem etiam manifestam  , constaret quod suum prestiterat permutationi consensum; predictus autem magister suum publice fateretur errorem, et hunc prepositura, et illum archidiaconatu curauimus spoliare, super hoc contra eos diffinitiuam sententiam proferentes.] Tandem uero, cum festum Dominice Natiuitatis instaret, uterque misericordiam humiliter postulauit, suppliciter et deuote deposcens ut,  cum eius uicem geramus in terris qui, cum iratus fuerit, non obliuiscitur misereri, nec continet suas miserationes in ira, cum eis misericorditer ageremus. Nos igitur attendentes quod iustus et misericors est Dominus Deus noster, cum Propheta miserationes eius aliis operibus anteponat, asserens  ipsas super omnia opera eius esse et rursum affirmet quod iustitia et iudicium sint preparatio sedis eius, sic cum eis misericordiam duximus faciendam, ut iustitiam minime lederemus, cum etsi contractus ipse illicitus fuerit, tamen Simoniacus non fuisset et pena que debetur ex illo in concilio determinata non fuerit, unde relinquitur arbitrio iudicantis. Quia ergo predictus B . . . . . amplius noscitur deliquisse, cum delictum suum semper nisus fuerit quasi per tergiuersationis uitium occultare, memoratus autem magister G. minus deliquerit cum facti penitens errorem suum fuerit sponte confessus, pretaxatum B . . . . . usque ad annum, eumdem uero magistrum G. usque ad sex menses, manere decreuimus dictis dignitatibus spoliatos. Ex tunc autem  archidiaconatum magistro ipsi G. et preposituram predicto B . . . . . nostra uolumus auctoritate concedi. Tibi ergo uices nostras super hoc negotio committentes, fraternitati tue per apostolica scripta precipiendo mandamus quatenus, elapso sex mensium spatio, a preterito festo Natiuitatis Dominice, in quo ipsis gratiam fecimus, computando, archidiaconatum magistro ipsi, sublato appellationis et contradictionis obstaculo, nostra fretus auctoritate concedas. Prouentus autem, qui medio tempore fuerint ex ipso percepti, pro satisfactione ipsius magistri in terre sancte subsidium fideliter studeas destinare. Ne quid autem contra formam mandati nostri ualeat attentari, si quid aliter, quod  non credimus, super ipsis dignitatibus uel fuerit uel est factum, irritum decernimus et inane, cum nos illas donationi nostre, cum causam commisimus, duxerimus reseruandas.

Datum Laterani, Id. Ianuarii, anno quinto.



CXLII ABBATI DOLENSI  ; ENG. [Sic.] SUBDIACONO PAPAE, PRIORI DE LEPROSO Ut episcopum Niuernensem ad prebendam P . . . . . Turritani electi nepoti, iuxta mandatum pape assignandam compellant. 

Olim pro B . . . . . de Sancto Portiano, paupere clerico, uenerabili fratri nostro . . . . . Niuernensi episcopo  apostolicas curauimus litteras destinare,  ut quoniam ab eo fuerat ordinatus, ei tandiu prouideret in necessariis, donec sibi beneficium ecclesiasticum assignaret. Postmodum uero cum per ipsum non fuisset mandato super hoc apostolico satisfactum, ipso ad nostram presentiam redeunte, donationem primo uacature prebende nobis duximus  retinendam, denuntiantes irritum et inane, si de ipsa forsitan aliquid ordinaret, quam uacare postmodum nobis suis litteris intimauit, et quod super ea exspectabat nostre beneplacitum uoluntatis. Licet autem annuum beneficium trium marcharum, quod dilectus filius magister Blasius, Turritanus electus, percipiebat in redditibus ipsius episcopi, P . . . . . . nepoti eiusdem electi, in partibus illis studenti, mandauerimus assignari, quia tamen idem B . . . . . de medio est sublatus, et eidem episcopo etiam expedit prouisione huiusmodi non teneri, predictam prebendam eidem P . . . . . duximus conferendam, ut incepto litterarum studio liberius ualeat imminere. Unde ipsi episcopo et dilectis filiis, decano  et capitulo Niuernensibus, per scripta nostra precipiendo  mandauimus, ut eidem P . . . . . . uel eius procuratori, omni contradictione, dilatione et appellatione cessantibus, prebendam ipsam cum stallo chori et loco capituli assignare procurent, ita quod ex hoc idem electus, qui iam sibi multipliciter utilis exstitit sicut nouit, et existere poterit in futuro, ad obsequium eius fortius inuitetur et nos deuotionem suam possimus non immerito commendare. Quocirca, discretioni uestre per apostolica scripta precipiendo mandamus quatenus, si iam dictus episcopus mandatum nostrum super hoc noluerit effectui mancipare, uos illud sine difficultate qualibet studeatis, remoto contradictionis et appellationis obstaculo, adimplere, in irritum reuocantes, si quid, quod non credimus, de prebenda ipsa inueneritis attentatum, et contradictores,  si qui fuerint, uel rebelles, sublato appellationis diffugio, censura ecclesiastica compescentes. Nullis litteris obstantibus, harum mentione non habita, a sede apostolica impetratis. Quod si non ambo, etc. alter uestrum, etc.

Datum Laterani, Idibus Ianuarii, anno quinto.

Scriptum est super hoc predictis . . . . . episcopo . . . . . . decano et capitulo Niuernensibus.



CXLIII. ABBATIBUS, CADOMENSI  , TROARNENSI  ET DE uALLE-RICHERII  . Mandat eis ut episcopum Lexouiensem ab indebita Hugonis de Rupe Petra, super archidiaconatum et prebendam, ipsi ab episcopi predecessore assignata, molestatione compescant. 


Ad audientiam nostram, dilecto Hugone de Rupetra  significante, peruenit quod cum bone memorie W.  . . . . . predecessor uenerabilis fratris nostri . . . . .  Lexouiensis episcopi, auunculus eius, archidiaconatum et prebendam quamdam in Ecclesia Lexouiensi sibi liberaliter contulisset, idem episcopus, et B . . . . . canonicus eiusdem Ecclesie, pro eo quod in annis est minoribus constitutus, ipsum molestare contendant. Quia igitur episcopum ipsum non decet factis predecessorum suorum temere obuiare, nosque dicto Hugoni, ob memoriam prefati auunculi sui, qui nobis multa fuit deuotionis et familiaritatis sinceritate coniunctus, gratiam uolumus facere specialem, eidem episcopo per scripta nostra mandauimus ut ab indebita predicti H . . . . . super premissis molestatione desistens, ipsum in  iure suo manuteneat ac defendat nec permittat eum a quoquam occasione huiusmodi molestari. Ideoque discretioni uestre per apostolica scripta mandamus quatenus, si predictus episcopus et alius mandatum nostrum neglexerit adimplere, uos ipsum episcopum qua conuenit districtione et alterum, ut ab indebita prefati Hugonis molestatione desistat, monitione premissa per censuram ecclesiasticam, appellatione remota, cogatis. Quod si non omnes his exsequendis interesse potueritis, duo uestrum ea nichilominus exsequantur.

Datum Laterani, XIX  Kal. Februarii, anno quinto.

Scriptum est super hoc, episcopo, memorato.



CXLIu. CAPITULO NOuARIENSI. De collatione prohibenda. 


Ecclesiarum utilitati consulitur et earum prouidetur honori, cum tales ad earum obsequium assumuntur, qui honestate morum et scientia litterarum ipsas ualeant honorare. Sane, ad audientiam nostram noueritis peruenisse, quod in Ecclesia uestra quam plures prebende tandiu uacauerunt, quod secundum Lateranensis statuta concilii ad nos est earum donatio deuoluta. uolentes igitur non tam persone in eadem Ecclesia prouidere, quam Ecclesie consulere in persona, discretioni uestre per apostolica scripta mandamus atque precipimus  quatenus, si res ita se habet, ex nostro uobis meritum comparantes, unam prebendarum ipsarum  dilecto filio, Alibrando uicecomiti, subdiacono nostro, Mediolanensi ordinario, quem uirum esse nouimus prouidum et discretum et tam scientia quam moribus adornatum, sine difficultate qualibet conferatis et ipsum admittentes in canonicum et in fratrem, ei stallum in choro, et locum in capitulo assignetis. Alioquin, noueritis nos uenerabili fratri nostro . . . . . Cuman.  episcopo, et dilecto filio, Henrico de Setar. subdiacono nostro, ordinario Mediolanensi, per apostolica scripta mandasse, ut ipsi super hoc, sublato appellationis obstaculo, auctoritate nostra suffulti, mandatum apostolicum exsequantur; contradictores, monitione premissa, per censuram ecclesiasticam, appellatione postposita, compescentes.

 Datum Laterani, XIu Kalendas Februarii  .



CXLu. EPISCOPIS SILuANECTENSI  ET NOuIOMENSI  ; ABBATI URSI-CAMPI  NOuIOMENSI. Ut delegatos litteris apostolicis ad cognoscendum de certis causis constitutiones nouas quibus regis iura ledantur ponere non sinant. 

Charissimus in Christo filius noster Ph . . . . . . . rex Francorum illustris, per suas nobis litteras intimauit quod quidam, qui litterarum auctoritate nostrarum de causis cognoscunt, super ipsum et principes suos consuetudines ponere nouas intendunt, que predecessorum ipsius regis temporibus atque suis non fuerunt inducte, quod quando idem rex burgensium  suorum mobilia uel propter eorum delicta, uel propter tallias et seruitia, in quibus tenentur eidem, saisiuerit et eorum propter hoc debita preceperit arrestari, ut ab ipsorum debitorum illa recipiat, illi qui placita Ecclesie auctoritate nostra pertractant, uexant super hoc debitores et eos trahentes in causam per iustitiam nostram debita reddi uolunt, quod eidem regi, sicut asserit, exheredationem afferre uidetur, quemadmodum de Cornino, Riolfo, Geraldo Nigro et consanguineis eius, quos propter excessus suos regia celsitudo banniuit, facere inceperunt. Cum igitur et deceat, et opporteat, ut ita iustitiam et libertatem Ecclesiasticam conseruemus, qui [Sic.] iurisdictionem et dignitatem regiam  non ledamus, discretioni uestre per apostolica scripta mandamus atque precipimus quatenus his, qui super causis predictorum burgensium delegati dicuntur a nobis, ex parte nostra firmiter iniungatis, ut in preiudicium iuris prefati regis procedere non presumant, in irritum reuocantes si quid per delegatos ipsos in iuris eiusdem regis preiudicium fuerit attentatum. Quod si non omnes his exsequendis, etc., duo uestrum, etc.

Datum Laterani, octauo Kal. Februarii, anno quinto.



CXLuI. ARCHIEPISCOPO  ET DECANO BURDEGALENSIBUS  . Mandat eis ut C . . . . . . . Natali prebendam in ecclesia Xanctonensi, nonobstante decani et capituli appellatione, faciant assignari. 


Presumptuosam contumaciam et superbam rebellionem capituli Xanctonensis, quam per exhibitionem operis experimur, ad uestram iam credimus audientiam peruenisse et ut uobis plenius innotescat, ex his que sequuntur poteritis effici certiores. Cum enim felicis recordationis C. papa, predecessor noster, pro dilecto filio, magistro C . . . . Natali, et bone memorie W. Roffio, subdiacono nostro, decano  et capitulo Xanctonensibus, multoties apostolica scripta misisset, ut ipsos in canonicos reciperent, eis stallum in choro et locum in capitulo assignantes, ipsi apostolicam contemnentes, quod eos non decuit, iussionem, id efficere  noluerunt; et licet per bone memorie A . . . . tunc archidiaconum et dilectum filium, S . . . . .  decanum Pictauenses, et B . . . . cantorem Sancte Radegundis, exsecutores super his delegatos, propter eorum contumaciam manifestam, in ipsorum excommunicationis et in Xanctonensem ecclesiam interdicti, sententia fuerit promulgata, ipsi eamdem nullatenus obseruantes, presumpserunt in ecclesia interdicta diuina nichilominus celebrare. Nos quoque pro eisdem Magistris, dilectis filiis, P . . . .  abbati Auree-uallis, W . . . archidiacono Pictauensi, et W . . . . decano Asianensi, dedimus in mandatis ut, nisi predicti canonici quasdam exceptiones, quas eis pretendebant, infra quadraginta dies per testes sufficientes  probarent, eos ad receptionem ipsorum, per interdicti in ecclesiam Xanctonensem et excommunicationis sententiam in personas, remoto cuiuslibet contradictionis et appellationis obstaculo, compellere non tardarent. Cum autem iam dicti canonici in propositis exceptionibus probandis penitus defecissent, ipsi, tanquam uiri prouidi et discreti, communicato prudentum uirorum consilio, in eos et ecclesiam auctoritate nostra dictas sententias promulgarunt, sicut nobis fuit eorumdem litteris intimatum. Ad cumulum uero iniquitatis eorum accedit, quod postmodum ex apostolice sedis beneuolentia prouocati, cuius obsequio dicti magistri quondam laudabiliter institerunt et ob hoc gratiam nostram et fratrum nostrorum meruerunt plenius  obtinere, predictis et multis aliis commissionibus omissis et etiam sententiis latis, eis quasi de nouo firmiter dedimus in mandatis, ut, si due prebende uacarent, eas, ob reuerentiam apostolice sedis et nostram, ipsis quos ad hoc personas reputabamus idoneas liberaliter assignarent; quod si nulla uacaret, donationem nobis reseruarent proximo uacature, persone idonee conferende: irritum quoque decreuimus et inane, si quid contra formam mandati nostri de ea ducerent presumendum. Cumque post nostri receptionem mandati quedam prebenda in dicta ecclesia uacauerit, sicut dilectus filius magister Stephanus, subdiaconus et notarius noster, suis nobis litteris intimauit et ipse magister C . . . , eam sibi postulauerit assignari, uel iuxta mandatum  nostrum nobis reseruari persone idonee conferendam, ipsi, non attendentes sedis apostolice potestatem, sed nostre benignitatis mansuetudine abutentes, ipsam alii de facto, quia de iure non poterant, sicut accepimus, assignarunt. Cum igitur in patientia sustinere minime debeamus que in contemptum sedis apostolice perperam attentantur, ne contumacibus et rebellibus contradicendi et reluctandi materiam prebeamus, quidquid de prebenda ipsa taliter factum est, irritum decernentes penitus et inane, discretioni uestre per apostolica scripta mandamus et districte precipimus, quatenus prebendam illam, amoto ab ea illo et quolibet illicito detentore, prefato magistro C . . . . auctoritate  nostra, sublato cuiuslibet contradictionis et appellationis obstaculo, conferatis et ei stallum in choro et locum in capitulo assignetis, canonicos ad receptionem ipsius, per excommunicationis in personas et interdicti sententiam in Ecclesiam Xanctonensem, contradictione et appellatione postpositis, compellentes. Si qui uero contradixerint uel expressim a uobis requisiti non consenserint manifeste, ipsos tandiu ab officio et beneficio denuntietis auctoritate nostra, appellatione remota, suspensos, donec cum litteris uestris rei ueritatem plenarie continentibus nostro conspectui se presentent,  ut, pena docente, cognoscant quam temerarium sit mandatis apostolicis contraire et latas ipsius auctoritate sententias non seruare. Taliter autem studeatis mandatum apostolicum adimplere, ut deuotio uestra per effectum operis comprobetur et obedientiam uestram debeamus dignis in Domino laudibus commendare. Scituri quod, sicut gratum babebimus et acceptum, si mandatum nostrum celeriter et efficaciter fueritis exsecuti, sic ferre non poterimus non moleste, si, quod non credimus, in hoc negligentes exstiteritis aut remissi. Quod si forte canonici Xanctonenses sententiam a uobis auctoritate nostra latam ex solita contumacia non duxerint obseruandam, uos ipsam, singulis diebus Dominicis et Festiuis, candelis accensis et campanis  pulsatis, per Xanctonensem diecesim nuntiari publice faciatis, et eos, remoto cuiuslibet contradictionis et appellationis obstaculo, sicut excommunicatos precipiatis ab omnibus arctius euitari, nullis litteris obstantibus, si que apparuerint harum tenore tacito a sede apostolica impetrate. Quod si non ambo, etc., alter uestrum, etc.

Datum Laterani, uIII Kalendas Februarii, Pontitificatus nostri anno quinto.



CXLuII. ELIENSI EPISCOPO  ; DECANO  ET CANTORI LINCOLNIENSIBUS. De uoluntate episcopi Dunelmensis transfretandi in terram sanctam. 

 Cum fratrum et cepiscoporum nostrorum iura tueri, loci et officii nostri necessitas nos compellat, illorum precipue indemnitati prospicere nos conuenit et quieti, qui ad subuentionem terre sancte, in qua steterunt pedes Domini, uiriliter se accingunt, et ibi proponunt strenue Domino militare. Cum igitur uenerabilis frater noster . . . Dunelmensis episcopus  , uoluntatem habeat transfretandi et contra inimicos crucis Christi suum et suorum impendendi Domino famulatum, propositum eius benigno fauore prosequimur et tam personam ipsius quam omnes possessiones episcopatus sui, sub beati Petri et nostra protectione suscipimus et tutela. uolentes igitur, tam dicto episcopo quam clericis  suis paterna sollicitudine prouidere, discretioni uestre per apostolica scripta mandamus quatenus quidquid eo in peregrinatione manente, post appellationem ab ipso et monachis uel clericis suis ad nos legitime interpositam, in eorum fuerit preiudicium attentatum, uos id auctoritate nostra, sublato appellationis obstaculo, in irritum reuocetis, principali nobis questione seruata. Nullis litteris obstantibus harum mentione non habita, etc. Quod si non omnes his exsequendis, etc. Tu, frater episcope, cum eorum altero, etc.

Dat. Laterani.



CXLuIII. EPISCOPO uERULANO  . Concessio ecclesie Sancti uincentii monachis Casemarii. 


Ad nostram noueris audientiam peruenisse quod I . . . clericum, a prioratu ecclesie Sancti uincentii suis culpis exigentibus amouisti, sed eam, donec ipsi melius prouideres, eius duxisti custodie commendandam. Cum ergo ad nos ipsius ecclesie pertineat patronatus, nos ipsam dilectis filiis . . . Abbati et fratribus Casemarii, saluo iure tuo, quandiu nobis placuerit, duximus committendam, ut possessiones ipsius excoli faciant et earum prouentus in expensas fabrice monasterii quam erigunt de  nouo conuertant. Ideoque fraternitati tue per apostolica scripta mandamus quatenus ad presentationem dilecti filii B . . . ostiarii nostri castellani de Castro, aliquem ex fratribus ipsis inuestias de eadem, qui tibi de iure tuo studeat respondere, mandatum apostolicum taliter impleturus, quod non cogas fratres eosdem propter hoc denuo laborare.

Datum Laterani, II Non. Februarii, pontificatus nostri anno quinto.



CXLIX. EPISCOPIS BELuACENSI  NOuIOMENSI  ; CANTORI REMENSI. Mandat eis ut B. clericum, in possessione ecclesie de Sarcum, ipsi a decano de Piceio concesse, manuteneant. 


Dilecto filio, B . . . latore presentium, accepimus intimante, quod cum olim uenerabilis frater noster . . . Ambianensis  episcopus, super prouisione ipsius apostolico mandato recepto . . . decano de Piceio, quia tunc uacans beneficium non habebat in quo prouidere posset eidem, iniungere procurarit, ut quam cito se facultas offerret, aliquam sui decanatus Ecclesiam ad eiusdem donationem episcopi pertinentem ipsi clerico, episcopali auctoritate, conferret et idem decanus ipsum ecclesia de Sarcum, tempore procedente uacante, curauerit inuestire, quia idem episcopus quod de mandato suo factum fuerat, postmodum irritare uolebat, ipse clericus, uoce ad  nos appellationis emissa, nostro se conspectui presentauit, super predictis nobis deponens contra ipsum episcopum questionem. Unde nos iam dicto episcopo, quia non decebat eumdem ipsum clericum contra iustitiam molestare, nostris dedimus litteris in mandatis ut eum ecclesiam iam dictam permitteret, sicut de ipsa fuerat auctoritate sua canonice inuestitus, pacifice possidere uel in presentia dilectorum filiorum B.  . . . prepositi, L.  decani et Fulconis de Sparnac. canonici, Remensium, quibus causam ipsam commisimus, ei iustitiam exhiberet. uerum episcopo mandatum nostrum adimplere nolente, idem iudices iuxta mandatum nostrum procedentes in causa, postquam per testes iuratos et omni exceptione maiores, sicut in eorum  litteris prospeximus contineri, constitisset eisdem quod iam dictus clericus de mandato ipsius episcopi per prefatum decanum de Piceio de iam dicta fuisset ecclesia inuestitus, ipsum de illa, nostri auctoritate mandati, solemniter inuestire curarunt, eum in possessionem inducentes illius, quam iam dictus episcopus respondebat alii se dedisse. Quocirca discretioni uestre per apostolica scripta mandamus atque precipimus quatenus predictam ecclesiam, prout est prefato clerico per iam dictos iudices de nostri auctoritate adiudicata mandati, preuia ratione, amoto ab ea quolibet illicito detentore, faciatis ab ipso pacifice possideri, ac restitui fructus, quos exinde, post adiudicationem factam, eidem constiterit fuisse perceptos. Contradictores,  si qui fuerint, per districtionem ecclesiasticam, appellatione postposita, compescentes. Nullis litteris, etc. Quod si non omnes, etc. duo uestrum, etc.

Datum Laterani, septimo Idus Februarii, pontificatus nostri anno quinto.



CL. ABBATIBUS DE CORONA  , ET DE BORNETO  , ENGOLISMENSIS DIeCESEOS. Mandat eis ut in causa Petri Arlagras, clerici, cui prebenda in Ecclesia Petragoricensi, iuxta mandatum C . . . pape, assignanda erat, sine mora procedant. 

Constitutus in presentia nostra dilectus filius, Petrus Arlagras, clericus, sua nobis insinuatione  monstrauit quod, cum a bone memorie C . . . papa, predecessore nostro, ad A . . .  quondam episcopum et capitulum Petragoricenses, ut ipsum in fratrem et canonicum suum reciperent, litteras deprecatorias et preceptorias impetrasset, ipsi apostolica mandata surdis auribus transeuntes, id efficere neglexerunt. Tandem ad uenerabilem fratrem nostrum  . . . Burdegalensem archiepiscopum et te, fili abbas de Corona, ut eum in corporalem possessionem induceretis canonice [sic] memorate, appellatione cessante, litteras exsecutorias impetrauit. Cum autem uos eum de Canonica curaretis iuxta mandatum apostolicum inuestire, contradictores, eadem auctoritate suffulti, ab officio et beneficio suspendistis, qui nec sic eum recipere nec suspensionis  uoluerunt sententiam obseruare. Postmodum uero ad uenerabilem fratrem nostrum  . . . episcopum Petragoricensem, et dilectum filium . . . priorem de Corona, a nobis litteras exsecutorias impetrauit, ut dictos canonicos, remoto appellationis obstaculo, usque ad condignam satisfactionem facerent excommunicationis sententie subiacere, ipsam pulsatis campanis et accensis candelis, singulis diebus festiuis et Dominicis innouantes. Sed quia in ipso negotio iuxta formam mandati apostolici procedere neglexerunt, et tante presumptionis excessum, qui in contemptum apostolice sedis noscitur redundare, non debemus clausis oculis preterire, discretioni uestre per apostolica scripta mandamus atque precipimus quatenus, iuxta quod  eisdem episcopo et priori mandauimus, super his, appellatione postposita, procedatis, nullis litteris obstantibus, si que apparuerint, harum mentione non habita, a sede apostolica impetrate.

Dat. Laterani, XI Kalendas Februarii, pontificatus nostri anno u.



CLI. DECANO ET CAPITULO BELNENSIBUS. De recipiendo in canonicum B . . . preposito Beliniacensi. 

Ecclesiarum utilitatibus credimus profuturum, cum pro receptione illorum litteras apostolicas destinamus, quos honestas morum reddit et scientia  commendatos. Sane, ad audientiam nostram, dilecto filio, B. preposito Beliniacensi, referente, peruenit quod, cum olim bone memorie G . . .  ,  Sancti Angeli diaconus cardinalis, tunc apostolice sedis legatus, uobis preces direxerit et mandatum, ut ipsum in canonicum uestrum reciperetis et fratrem, uos, contemptis eius precibus et mandato, id efficere noluistis, quare a uenerabili fratre nostro, G . . .  Eduensi episcopo, qui super hoc mandatum eius acceperat, fuit de ipsa canonica inuestitus; sed, uobis nichilominus eius receptionem contradicentibus, ad postulationem ipsius ad nostram presentiam accedentis, eidem episcopo nostris dedimus litteris in mandatis ut quod de ipso laudabiliter fuerat inchoatum effectui manciparet, ad receptionem ipsius uos censura ecclesiastica compellendo. uos uero in uestra contumacia persistentes, ab eo fuistis officio beneficioque suspensi, et postmodum  excommunicationis uinculo innodati, qui, latas in uos paruipendentes sententias, uestra nichilominus beneficia percepistis, ab ingressu ecclesie nullatenus abstinentes, sicut in ipsius episcopi litteris perspeximus contineri. Processu uero temporis, tu, fili decane, ad presentiam nostram accedens, meruisti a nobis absolutionis beneficium obtinere, et ad petitionem tuam, dilectis filiis . . . Bessuensi  , M.  . . . tunc Sancti Stephani Diuionensis, etc. . . Theolocensi  abbatibus, dedimus in mandatis, ut super canonicorum absolutione procederent, ab ipsis sufficienti cautione recepta, quod eorum mandato parerent, ita tamen, ne quod a nobis de ipso fuerat inchoatum, quantum ratio iuris permitteret, sustinerent aliquatenus annullari;  quorum unus, eodem preposito non citato nec recepto a uobis, duobus absentibus, prefatas sententias relaxauit  , [qui nisi quod unicam tantum citationem partium in negotio postmodum minime processerunt], et sic eum in elusionem mandati apostolici recipere contempsistis, sicut non effectus rei sed defectus operis manifestat. Quare idem fatigatus laboribus et expensis, coactus est ad nos suum replicare laborem. Ut igitur contemptum uestrum celeriter redimatis per obedientiam subsequentem, uniuersitati uestre per apostolica scripta mandamus atque precipimus quatenus memoratum prepositum, qui uobis et Ecclesie uestre in pluribus existere poterit fructuosus, saltem hac uice in  fratrem et canonicum admittatis, fraterna cum caritate tractantes. Alioquin, cum quod de ipso incepimus nolimus relinquere inexpletum, noueritis nos  dilecto filio . . . abbati Cluniacensi, nostris dedisse litteris in mandatis, ut si premissa ueritate nituntur, uos omni contradictione et appellatione postpositis, excommunicatos denuntiet et faciat usque ad satisfactionem congruam ipsam excommunicationem inuiolabiliter obseruari.

Datum Laterani, II Kal. Februarii.

Scriptum est super hoc predicto abbati Cluniacensi, iuxta premissam formam.



CLII. N . . . . SANCTI IOANNIS ANGLIACENSIS  ET . . . .  SANCTI LEODEGARII ABBATIBUS, ET . . . . PRAEPOSITO  SANCTI LEODEGARII XANCTONENSIS DIeCESEOS. De abusu in collatione prebendarum per monachos et canonicos Ecclesie Sancte Marie Maioris Pictauensis. 


Cum, ex iniuncto nobis apostolatus officio, omnium Ecclesiarum ad nos prouisio pertinere noscatur, merito ea que perperam et contra canones exemptantur, per nostram debent correctionem ad uiam rectitudinis et iustitie reuocari. Significantibus siquidem dilectis filiis, magistro W . . . . camere nostre scriptore, et C . . . . Sancte Marie Maioris Pictauensis canonicis, nostris est auribus intimatum quod, cum integra beneficia, iuxta solitum cursum ecclesie, de ipsius prouentibus, residentibus in ea canonicis per totum annum ualeant ministrari, abbas  , et quidam canonici eiusdem Ecclesie, amori Dei amorem sanguinis preferentes, post  appellationem ad nos legitime interpositam, in Ecclesie maximum detrimentum et ipsorum preiudicium et grauamen, uiginti per plures canonicos instituere, imo, quod uerius est, intrudere presumpserunt. Ut enim alter intrusioni alterius consentiret, abbas quatuor, quidam duos et aliorum quilibet unum clericum intruserunt. uerum quia talia sustinere non possumus nec debemus, discretioni uestre, per apostolica scripta mandamus quatenus inquiratis de premissis diligentius ueritatem et, si uobis constiterit canonicos illos post appellationem ad nos legitime interpositam taliter institutos, cum omnia, pendente appellatione, in suo statu debeant permanere, ipsorum institutionem, appellatione postposita,  nuntietis penitus irritam et inanem et de damnis et iniuriis dictis canonicis irrogatis faciatis satisfieri competenter. Testes autem, etc. Quod si non omnes, etc. Duo uestrum, etc.

Datum Laterani, uII Kal. Februarii, pontificatus nostri anno u.



CLIII  . PRIORI SANCTI FRIDIANI  ET MAGISTRO B . . . . CANONICO PISANO. De ritu denuntiandi, excipiendi et accusandi. 


 [Super his de quibus nos consulere uoluistis, inquisitioni uestre breuiter respondemus quod tribus modis ualet crimen apponi, denuntiando, excipiendo et accusando. Quando crimen in modum denuntiationis opponitur, non est inscriptio necessaria; sed cum in modum accusationis obiicitur, oportet inscribi, quoniam ad depositionem instituitur accusatio, sed ad correctionem est denuntiatio facienda. Cum autem excipiendo fuerit crimen obiectum, distinguendum est quare opponatur et quando. Si  enim obiicitur ut ab accusatione uel testificatione aliquis repellatur, non est inscribi necesse; sed cum opponitur ut quis a promotione officii uel beneficii excludatur, si ante confirmationem obiicitur, non cogitur quisquam inscribere, quia crimen hoc modo probatum impedit promouendum, sed non deiicit iam promotum. Post confirmationem uero, cum scilicet ordinandus fuerit aliquis aut etiam consecrandus, quia et ab obtinendo repellit et deiicit ab obtento, ad extraordinariam quidem penam secundum arbitrium discreti iudicis, citra uinculum tamen inscriptionis est excipiens astringendus, si defecerit improbando, pro eo quod crimine sic probato perdit quod per electionem et confirmationem ei fuerat acquisitum, sed ob hoc prius habita non  amittit. Licet enim agatur de crimine, non est tamen causa huiusmodi criminalis, unde per procuratorem potest rite tractari.] Ad hoc nosse uos uolumus quod super negotio, pro quo uestras nobis litteras destinastis, in presentia nostra fuerat causa cepta. Clericus autem, qui pro eo quod uariauerat et uacillauerat coram nobis, de mandato nostro captus est et detentus, infamiam non incurrit. [Ceterum uolumus et presentium uobis auctoritate  mandamus, ut super inquisitionis articulis, tam de fama electi quam litteris contra eum sub nomine longe maioris et sanioris partis capituli destinatis, cogatis testes, qui nominati fuerint, perhibere testimonium ueritati.] Ne autem propter termini breuitatem super  his procedere non possitis, uolumus, ut in tantum eum de concessione nostra et licentia prorogetis, quantum temporis occasione consultationis huiusmodi est elapsum.

Datum Laterani, III Idus Februarii, pontificatus nostri anno u.



CLIu. N . . . . BISINIANENSI EPISCOPO  , ET . . . . CUSENTINO ELECTO  . De abbatia Sancte Marie de Ligno. 


Olim, si bene recolimus, tibi, frater episcope, ad petitionem dilecti filii . . . . abbatis Sancti Spiritus de Panormo, dedimus in mandatis ut, quia quamdam abbatiam Sancte Marie de Ligno sibi subiectam, eo quod in loco minus idoneo sita est, ad quemdam locum in quo ecclesia Sancte Trinitatis de Mungilito, censualis apostolice sedis, constructa dignoscitur, mutare disposuerat, si de uestra procederet uoluntate, ipsi, si fieri posset de assensu diecesani episcopi et patroni transferendi abbatiam illam ad  predictum locum, saluo censu Romane Ecclesie debito, auctoritate nostra tribueres facultatem. uerum quia, sicut ex litteris tuis accepimus, idem locus ad Romanam Ecclesiam nullo pertinet mediante, nec est requirendus assensus alicuius episcopi uel patroni, discretioni uestre per apostolica scripta mandamus quatenus dictum locum auctoritate uestra eidem abbati, saluo predicto censu, sine difficultate qualibet assignetis, non permittentes eum super hoc ab aliquibus indebite aggrauari.

Datum Laterani, II Idus Februarii, pontificatus nostri anno quinto.



CLu  . SALSEBURGENSI ARCHIEPISCOPO  ET SUFFRAGANEIS EIUS, ET ABBATIBUS, PRIORIBUS, ET ALIIS ECCLESIARUM PRAELATIS IN SALSEBURGENSI PROuINCIA CONSTITUTIS. Aduersus interfectores episcopi Herbipolensis  


Innouatur quasi iugiter Ecclesie sancte dolor nec ei conceditur ad tempus modicum a iugibus suspiriis respirare. Laborat enim in gemitu suo, lauat per singulas noctes lectum lacrymis, sed nondum deprecationem eius ad plenum Dominus exaudiuit. Nondum siquidem exterserat genas suas, sed erant lacryme eius in maxillis ipsius nec uoluerat consolari, [cum sanguis sancte memorie A. Leodiensis episcopi  adhuc recens de terra clamaret; et ecce de nouo uox audita est in Rama, ploratus et  ululatus multus, cum, sicut accepimus, filii Belial in christum Domini manus sacrilegas iniecerunt, bone memorie C . . . Herbipolensem episcopum, imperialis aule cancellarium nequiter occidentes. Condixerant uicem ut iniuste uirum iustum occiderent et hereditate sanctuarium Domini possiderent, et quia dolorem conceperant, iniquitatem protinus pepererunt. Ne quid autem eorum fraudi deesset, sed  osculo traderent Filium hominis sicut Iudas, uultus deposuerunt hostiles et preconceptam diutius cordis malitiam quam exercere non potuerant inimici simulate pacis et amicitie ficte uellere uelauerunt, sicque in uestimentis ouium lupi rapaces intrantes ouile, surrexerunt protinus in pastorem et sanguinem quem diu sitiuerant, effuderunt. Nec suffecit hoc ipsis, sed ut sanguis sanguinem tangeret et abyssus inuocaret abyssum, in corpus iam exanime seuientes, amputata, ut dicitur, eius dextra, qua frequenter signauerat panem et uinum in corpus Christi et sanguinem conuertendum et capite detruncato, coronam etiam, quam in clericalis religionis indicium ad imitationem apostolorum Principis deferebat, a reliqua parte capitis strictis gladiis amputarunt,  non attendentes quod et in caput eius et manus unguentum effusum fuerat sacratissime unctionis. Aliter etiam corpus eius conciderunt in frusta, quasi uellent uel quod mactauerant manducare ac exponere quod ceperant tam impia uenatione uenale, uel ponere morticinum eius escas uolatilibus celi et bestiis terre carnes eius.] Attendite igitur et uidete si est dolor similis sicut dolor Ecclesie, cuius filios, imo sponsos, mactant sicut oues occisionis iniqui, et uelut impurum sanguinem prelatorum eius effundunt. Si ergo in uiridi hoc presumunt, in arido quid audebunt? Si in uirum tanta nobilitate conspicuum, tanta preditum dignitate, tanta honestate preclarum, tanta ornatum scientia et eloquentia prepollentem scelus tam nequissimum commiserunt,  quid creduntur de cetero in minores Ecclesiarum prelatos et seculares principes commissuri? Que potentia, que iustitia, que auctoritas a talibus de cetero tuta erit? Si enim in christum Domini et per eum in Christum Dominum tam nefaria presumpserunt, quid facient in minores? Nunquid inferioribus membris parcent, qui tante crudelitatis audaciam ausi sunt in caput etiam exercere? Porro, quod deterius est et ex eo amplius formidandum, quod iam bis ministeriales imperii tam immane facinus perpetrarunt, ad consequentiam trahitur scelus istud et tante malignitatis exemplum ad alios deriuatur. Prius enim Otro de Barchisten predictum Leodiensem episcopum, in exsilio positum, interfecit,  et nunc sequaces ipsius tantum episcopum tam enormiter trucidarunt. Nolite igitur flere solummodo super illos qui que desunt passionum Christi, iuxta quod de se testatur Apostolus, in suo corpore compleuerunt, sed super uos ipsos etiam defleatis, quibus de cetero timendi sunt familiares ut hostes et amici uelut inimici cauendi, ne magis familiaris noceat inimicus et inimici hominis domestici eius fiant.  Fugite igitur a facie arcus, ut liberentur electi, et quia non est principiis obuiatum, saltem mediis obuiate, ne sero medicina paretur, si exspectantibus uobis finem, causa egritudinis inualescat. Nos enim, quicunque monarchiam imperii obtineret, in tanto ei crimine nullatenus parceremus, sed eius obuiaremus conatibus pro ecclesiastica libertate, si etiam propter hoc ponere nos animam oporteret. Ne autem impunitas criminis aliquibus audaciam tribuat delinquendi, ex parte Dei omnipotentis Patris, et Filii, et Spiritus sancti, auctoritate beatorum apostolorum Petri et Pauli, et ex ea quam nobis Dominus, licet indignis, ligandi et soluendi contulit potestate, anathematizamus eos qui prefatum episcopum occiderunt et omnes illos quorum fauore,  assensu, auxilio uel mandato expresso uel tacito est occisus, et etiam uniuersos qui eis, post facinus perpetratum, auxilium, consilium aut receptaculum prestiterunt uel prestare de cetero attentarint. Ideoque uniuersitati uestre per apostolica scripta mandamus et in uirtute sancti Spiritus, sub obedientie debito quo nobis tenemini, districte precipimus, quatenus sententiam nostram singulis Dominicis diebus et festiuis, pulsatis campanis et candelis accensis, publice ac solemniter omnes et singuli nuntietis, tam homicidarum nomina quam eorum quos in mortem eiusdem episcopi uerbo uel opere coniurare constiterit, publicantes. Terras autem homicidarum ipsorum et omnium qui eis super hoc prestiterint uel prestitere fauorem aut etiam modo prestant,  denuntietis subiectas sententie interdicti, sic quod, preter baptisma paruulorum et penitentias morientium, nullum in eis ecclesiasticum sacramentum aut diuinum officium celebretur, nec decedentium corpora tradantur ecclesiastice sepulture. Ab ipsorum quoque familiis nichil in oblationem uel eleemosynam admittatur nec impendatur eis aliquod sacramentum, nisi baptisma puerulis, et penitentia laborantibus in extremis. Preterea, quocunque deuenerint, sub eodem tenore, quandiu fuerint presentes, prohibeatis celebrare diuina. Hec autem statim post receptos rumores sub hac duximus districtione scribenda, sed cum plene didicerimus ueritatem, longe districtius procedemus, nec erit apud nos acceptio  personarum, quin et magnos et paruos cuiuscunque dignitatis uel ordinis, indifferenter excommunicatos expressis nominibus nuntiemus et mandemus ab aliis nuntiari. Speramus preterea et quasi pro certo tenemus quod is qui nullum bonum irremuneratum dimittit nullumque malum deserit impunitum, sicut iam de interfectoribus predicti Leodiensis episcopi dignam sumpsit sua potentia ultionem, sic in occisores istius eorumque fautores seuerius ulciscatur.  Preterea uolumus et sub eadem districtione mandamus quatenus, omni gratia et timore postpositis, inquiratis de singulis diligentissime ueritatem et quod inueneritis non tardetis nobis fideliter intimare. Tu autem, frater archiepiscope, mandatum nostrum, omni gratia et timore postpositis, fideliter exsequaris et ab aliis facias per districtionem ecclesiasticam, appellatione remota, exsecutioni mandari.

Datum Laterani, X Kalendas Februarii, pontificatus nostri anno quinto

In eumdem fere modum, uniuersis archiepiscopis, episcopis, abbatibus, prioribus, comitibus, ducibus et ceteris Ecclesiarum prelatis in Alemania constitutis.



CLuI. ABBATI SANCTI EDMUNDI LINCOLNIENSIS, DECANO, ET P. BLESENSI ARCHIDIACONO  , BARTHONIENSIBUS. Causam G. de Pertico, archidiaconi Nortimbrie examinandam ipsis committit. 


In nostra presentia constitutus dilectus filius, G . . . . . . . . de Pertico, archidiaconus Nortimbrie, sua nobis conquestione monstrauit, quod uenerabilis frater noster . . . . . episcopus Dunelmensis  , ecclesias de Estfolio et de Seton, ad ipsum archidiaconum de iure patronatus spectantes, preter conscientiam eius quibusdam personis pro sua uoluntate concessit, unde idem archidiaconus se ipsis  ecclesiis asserens spoliatum iniuste, restitutionem sibi petebat impendi et super aliis in quibus eumdem episcopum sibi grauem et iniuriosum aiebat, iustitiam exhiberi. Dilectus uero filius, magister Constantinus, procurator ipsius episcopi, proponebat e contra, quod idem archidiaconus adeo in uisitatione archidiaconatus sui se negligentem exhibuit et remissum, quod ex quo dictus episcopus consecrationem accepit, nunquam ibi suam presentiam uoluit exhibere, nec etiam per procuratorem aliquem administrationem archidiaconati debitam supplere curauit, propter quod ecclesie archidiaconatus illius maximum sustinent detrimentum, et idem episcopus, ob eius absentiam et defectum, seruitio debito defraudatur; quasdam  insuper ecclesias, uidelicet de Auenton et de Lintewecestre quas, preter archidiaconatum, titulo possidet qualicunque, de quibus centum libras sterlingorum percipit annuatim, sic inornatas et inordinatas esse dimittit, quod ibi diuina more solito celebrari non possunt, domus etiam ecclesiarum illarum tempore suo dissipate sunt penitus et destructe, eo quod non sit qui eas inhabitet et ad illarum reparationem intendat. Preterea, in ecclesiis  aliis pensiones indebitas bisantiorum aliquot a personis deseruientibus ibi nititur extorquere, ut occasione pensionum illarum ecclesias personis decedentibus sibi quocunque modo ualeat usurpare. Cumque super his et aliis sepe commonitus fuerit, non solum correctionem aliquam non admittit, uerum etiam ipsi episcopo et clericis suis infert iniurias et grauamen. Quia igitur per assertiones huiusmodi nobis non potuit de ueritate constare, discretioni uestre de utriusque partis assensu per apostolica scripta mandamus quatenus, partibus conuocatis, et rationibus hinc inde plenius auditis et cognitis, quod canonicum fuerit, appellatione postposita, decernatis, facientes quod decreueritis inuiolabiliter obseruari. Testes, etc. per districtionem  ecclesiasticam, etc. Nullis litteris, etc. si que apparuerint preter assensum partium, etc. Quod si non omnes, etc. duo uestrum, etc.

Datum Laterani, Xu Kal. Martii anno quinto.



CLuII  . ARCHIEPISCOPO SENONENSI  . De iure metropolitano absoluendi, ante aut post appellationem. 

[Per tuas nobis litteras] intimasti, quod, cum uenerabilis frater noster . . . . . . . Antissiodorensis episcopus  , in dilectum filium, Antissiodorensem archipresbyterum, excommunicationis sententiam promulgasset, archipresbyter tuo se conspectui presentauit  et quod staret mandato Ecclesie sufficientem obtulit cautionem, petens humiliter ut absolutionis ei beneficium exhiberes. Tu uero uolens episcopo memorato deferre, ipsum sepius monuisti, ut absolueret archipresbyterum memoratum; sed quia monitis non parebat, excommunicatum absoluere curauisti, quem episcopus pro absoluto non habet, utpote qui proponit quod ad te illius absolutio non spectabat. Unde queris quid in similibus de cetero sit agendum. [uidetur enim aliquibus quod, cum ad metropolitanum per appellationem questio non defertur, excommunicatus autem uocem non habeat appellandi, utpote ab Ecclesia separatus, siue appellauerit siue non, metropolitanus ei non debeat absolutionis beneficium exhibere. uerum ex  uerbis cuiusdam epistole  , quam dicunt scholastici Decretalem et a bone memorie A . . . . papa, predecessore nostro  emanasse proponunt, habetur quod, si ante appellationem in aliquem excommunicationis fuerit sententia promulgata, metropolitanus  ante litis ingressum ab eo iuramento recepto, secundum Ecclesie consuetudinem, debet ipsum absoluere, nisi uoluerit episcopo diecesano deferre, ipsumque ad illum remittere absoluendum. Ubi etiam consequenter infertur quod nec excommunicati audiendi sunt priusquam fuerint absoluti nec sunt ad illos a quibus appellauerant, remittendi. In Sardicensi autem concilio reperitur  ut is qui ab episcopo est abiectus, finitimos episcopos interpellet, et causa eius audiatur et diligentius pertractetur; episcopus autem qui iuste uel iniuste abiecit eumdem, patienter accipiat ut discutiatur negotium, quatenus uel probetur a pluribus eius sententia uel etiam emendetur; prius tamen quam omnia diligenter ac fideliter examinata fuerint, nullus  ante cognitionem communioni eum sociare presumat, qui fuerat communione priuatus. Nos igitur credimus distinguendum utrum  proponat, se post appellationem legitime interpositam excommunicatione fuisse notatum, uel in forma excommunicationis intolerabilem errorem esse patenter expressum. In quibus casibus, ad probationem eorum, etiamsi absolutionem non petat, debet admitti, sed donec de ipsis constiterit, in ceteris euitari, quanquam apostolica sedes etiam tales absoluere consueuerit ad cautelam. uerum in aliis, nisi gratiam absolutionis imploret, non debet audiri, ne sententiam ecclesiasticam contemnere uideatur et per hoc amplius ex suo contemptu ligetur. Quod si beneficium  absolutionis humiliter postulauerit, metropolitanus eum debet absoluere, nisi suo duxerit suffraganeo deferendum; cui tamen si suffraganeus absolutionis beneficium secundum formam Ecclesie noluerit exhibere, ipse nichilominus illum absoluat, cautione recepta, quod suo debeat parere mandato, ac deinde causam audiat et quod canonicum fuerit, iustitia mediante, decernat. Quod si forsan episcopus subditum suum propter manifestum excommunicasset excessum, metropolitanus eum non debet absoluere, nisi suffraganeus requisitus, malitiose sibi absolutionis beneficium denegaret.]

Datum Laterani, XIII Kal. Martii, pontificatus, etc. anno quinto.



CLuIII  . IOANNI  TITULI S. STEPHANI IN CeLIO MONTE, PRESBYTERO CARDINALI, APOSTOLICAE SEDIS LEGATO. Reuocat abusus in Hibernia, ut filii patribus et nepotes auis in beneficiis non succedant.





CLIX  . EPISCOPO CASTELLANO  ; CAMALDULENSI  , ET S. FRIDIANI  PRIORIBUS. De reformatione monasteriorum per Tusciam, etc. 


Tacti sumus dolore cordis intrinsecus et graui merore turbati, quod, sicut multorum relatione didicimus et ipsa rerum euidentia manifestat, monasteria per Tusciam, Marchiam et ducatum Spoletanum constituta, nullo medio ad Romanam Ecclesiam pertinentia, que, sicut esse noscuntur specialius apostolica protectione munita, sic esse deberent in obseruantia regularis ordinis potiora, usque adeo sunt peccatis exigentibus deformata et in spiritualibus et temporalibus diminuta, quod iam eis multo  deterius esse uidetur, que gaudere poterant speciali priuilegio libertatis quam illis monasteriis que archiepiscopis, uel episcopis lege noscuntur diecesana subiecta. In quo siquidem apostolice sedi a multis detrahitur quod ad reformationem, et correctionem abbatum et conuentuum monasteriorum ipsorum, exstitit hactenus ultra quam debuerit negligens et remissa. uolentes autem, prout ex suscepte tenemur administrationis officio, reformationi monasteriorum ipsorum sollicitius imminere, quorum curam debemus gerere specialem, cum fratribus nostris deliberantes diutius, ut uiam ad hoc possemus eligere meliorem, cum per legatos a nostro latere destinatos abbates et conuentus ipsos nequeamus annis  singulis uisitare, taliter duximus statuendum, quod hoc anno apud Perusium abbates monasteriorum ipsorum singuli, cum uno, uel duobus tantum monachis et quinque duntaxat equitaturis, ne monasteria in multarum personarum et equitaturarum numero immoderatis grauentur expensis, conuenientes in unum coram uobis, quos in capitulo uice nostra uolumus residere, per quos etiam illos ad capitulum statuto termino conuocari mandamus de reformatione religionis et ordinis studiose pertractent, et per uos uice nostra fungentes uisitatores eligantur idonei, qui ad singula monasteria personaliter accedentes, que in ipsis circa temporalia et spiritualia corrigenda et reformanda cognouerint, tam in capite quam in membris regulariter, appellatione remota,  corrigant et reforment; contradictores regulari districtione, sublato appellationis obstaculo, punientes. Ipsi autem uisitatores, cum ad monasteria predicta causa uisitationis accesserint, quaternarium  equitaturarum numerum non excedant, ne de ipsorum presentia propter expensarum grauamen monasteria lesionem incurrant, per quos ipsa speramus et cupimus in spiritualibus et temporalibus reformari. Si uero datum desuper fuerit, ut per hoc sollemne capitulum, quod cum deliberatione dignoscimur statuisse, monasteria illa proficiant, singulis annis in diuersis locis, et sub diuersis personis, que debeant in capitulo presidere, precipiemus capitulum celebrari, taliter auctore Domino prouidere uolentes, quod per statutum nostrum monasteriis uel abbatibus nullum prorsus in libertate sua preiudicium generetur. Unde, nos predictis abbatibus et conuentibus per scripta nostra districte precipiendo mandauimus, ut abbates ipsi, statuto loco  et die, iuxta quod precipimus, conuenire procurent, et sic auctore Domino efficaciter in nostri exsecutione mandati procedant, quod ipsis ad animarum salutem proficiat, et per sollicitudinem suam monasteria sibi commissa ualeant in melius reformari, nec nos negligentiam suam cogamur de cetero apostolica seueritate punire. Quocirca discretioni uestre per apostolica scripta mandamus atque precipimus quatenus mandatum apostolicum, sicut de uestra discretione confidimus, iuxta que premisimus diligenter et efficaciter studeatis implere. Quod autem per uos et uisitatores fuerit ordinatum, quantocius fieri poterit nobis uolumus et precipimus intimari. Quod si non omnes, etc., duo uestrum, etc.

 Datum Laterani, Xu Kal. Martii anno u.

Scriptum est super hoc iuxta premissam formam, abbatibus et conuentibus per Tusciam, Marchiam et ducatum Spoletanum  .

Item scriptum est super hoc iuxta premissam formam . . . . . Atrebatensi et . . . . Parisiensi episcopis, et . . . . . Sancte Columbe Senonensis, et . . . . Sancti uictoris Senonensis abbatibus, et quod conueniant pro facto ipso apud Parisios.

Scriptum est uniuersis abbatibus et conuentibus per Remensem et Senonensem prouincias constitutis ad Romanam Ecclesiam nullo medio pertinentibus.

It. scriptum est ut supra . . . . . . Bituricenci archiepiscopo, et . . . . . . de Silua, et . . . . . . de Corona abbatibus,  pro uniuersis abbatibus et conuentibus per Bituricensem et Burdegalensem prouincias et Aniciensem diecesim constitutis, ad Romanam Ecclesiam nullo medio pertinentibus, ut conuentus fiat apud Lemouicas.



CLX  . REGI ANGLIAE. Ne impediat ecclesiasticam libertatem. 


Cum, diuina testante Scriptura, pater filium quem diligit corripiat et castiget, si magnificentiam regiam, quam sincera diligimus in Domino caritate, super his que contra caput et membra, nos uidelicet et Romanam Ecclesiam, clericos et Ecclesias dignoscitur commisisse, apostolicis litteris reprehendimus et etiam increpamus, ei gratum debet existere pariter et acceptum, cum hoc ex dilectione noscatur, non ex indignatione aliqua, prouenire, presertim cum in hoc Apostoli exsequamur edictum, qui episcopum instruens, inquit ad Timotheum: Insta  opportune importune, argue, obsecra, increpa, in omni patientia et doctrina   . [Cum enim inclyte recordationis R . . . . rex Anglie, frater tuus, sedi apostolice cum multa precum instantia supplicarit ut promotioni karissimi in Christo filii nostri, illustris regis, Oth . . . nepotis eiusdem regis et tui, in Romanum imperatorem electi, efficaciter intendere dignaremur, promittens ad id efficacem se operam impensurum, eodem rege, prout Domino placuit, sublato de medio, tu, qui eidem in regni solio successisti, non solum precibus, sed etiam promissionibus per litteras plures et nuntios apud nos et fratres nostros pro eodem negotio instare curasti, asserens te et terram tuam expositurum omnino  ad eiusdem negotii complementum. Nos uero credentes ut quod promittebas uerbo curares opera adimplere, promotioni eiusdem regi sollicitius intendere procurauimus, sicut per Dei gratiam effectus operis manifestat; sed qualiter tu postmodum, deserens nos et Romanam Ecclesiam, eidem regi manum auxilii tui subtraxeris, et iuraueris contra ipsum, utinam nescirent alii, quia non potuit nos latere.] Super quo quidem in maximo difficultatis articulo quantum in te fuit sedem apostolicam posuisti, licet qui Ecclesiam suam non deserit, imo cum ea se asserit usque ad consummationem seculi permansurum, ipsam ex alto respiciens, dignatus sit a tanto grauamine releuare, et quod ipsa incepit contra opinionem multorum de bono semper in melius prosperare. Gratum  tamen habemus, si, quemadmodum nuper accepimus, cum eodem rege uere pacis federa reformasti, gratius habituri, si ea curaueris firmiter obseruare. Preterea, cum uenerabilem fratrem nostrum. . . .  Bathoniensem episcopum et quosdam abbates pro negotio crucesignatorum ad nostram presentiam  direxisses ac nos secundum qualitatem negotii magnificentiam regiam, in his que cum Deo potuimus, uoluerimus exaudire, quia iuxta uoluntatem tuam ex toto petitiones regias, sicut nec debuimus, non duximus admittendas, tu, eisdem nuntiis ad tuam presentiam redeuntibus, tanta fuisti turbatione commotus, quod publice inhibere curasti, ut nullus de regno tuo legatum, uel nuntium sedis apostolice, per totum regnum, presertim per Angliam, recipere attentaret, et licet mandatum huiusmodi tanquam indiscrete prolatum postea reuocasses, in quantum tamen in eius prolatione apostolicam sedem offenderis, cum inauditum sit aliquem principum taliter hoc fecisse regia non debet discretio ignorare  . [Illud autem grauissimum reputamus  quod, cum in regno tuo causas ecclesiasticas committimus cognoscendas, tu prohibes delegatis, ne in earum cognitione procedant, iurisdictionem nostram impediens, cum nos, si bene memineris, iurisdictionem tuam curauerimus confouere. Circa clericos autem et Ecclesias, postquam regni solium suscepisti, qualiter te habueris in multis, et, mansuetudine regali postposita, eos feceris inhoneste tractari,] non possumus sine merore recolere nec etiam sine dolore referre. Nam uenerabilem fratrem nostrum . . . . .  Lemouicensem episcopum expellens a sede propria, uiolenter ecclesiasticos redditus, sicut te non decuit, occupasti. uenerabilem quoque fratrem nostrum . . . .  . Pictauensem episcopum,  in multis aggrauans et offendens, Ecclesiam et diecesim suam pene penitus destruxisti. In celebrandis etiam ipsorum electionibus indebitam tibi uindicans potestatem et prouentus Ecclesiarum tuis usibus applicans, electiones niteris impedire, illosque tandem ad quos spectat electio illicita uexatione compellis, ut eligant iuxta tui arbitrii uoluntatem, sicut de Lincolniensi Ecclesia fecisse dignosceris, in qua electionem fieri non permittis  , ut redditus eius, qui magni sunt, in tuis ualeas manibus diutius detinere; ac de canonicis Sagiensis Ecclesie, quorum bona per seruientes tuos occupari fecisti et eos multis affici contumeliis, quoniam in electione celebranda iuxta mandatum tuum minime processerunt, sed nec adhuc permittis Sagiensem  episcopum  episcopatus sui pacifica possessione gaudere. Quid etiam feceris Constantiensi Ecclesie nullatenus ignoramus, licet forsan id credas ad nostram notitiam non uenisse. Preterea cum uenerabilem fratrem . . . . Dublinensem archiepiscopum  antequam promotus esses in regem, contra eum indebite  indignatione concepta, ab Ecclesia sua cegeris exsulare, atque ab Ecclesia Romana sepe commonitus eum in gratiam tuam recipere non curaris, cum postquam te Dominus ex alto respiciens in regni solium sublimauit crederemus eidem archiepiscopo diuino intuitu magnificentiam regiam prouisuram, et recepturam ipsum in gratiam cui Prouidentia diuina magnifice sic prouidit, nostra remansimus opinione frustrati, quia nec intuitu Dei nec precum nostrarum obtentu, quas pro eodem archiepiscopo sepius recepisti, eidem gratiam regiam restituere procurasti, nec ut ad Ecclesiam suam ipsum redire permitteres et bona sibi restitueres ablata quibuslibet potuisti, quia noluisti, precibus inclinari; quin imo extra uniuersum regnum tuum, cum  iam senex sit et decrepitus, pro cuius senectute debueras specialiter misereri, cogitur uite necessaria mendicare. Super quibus omnibus, in quantum Creatorem tuum offenderis, qui tibi tantam in terris tribuit potestatem, si diligenter attendis, timendum tibi est ne ipse qui in seruis suis se ipsum honorari asserit et contemni, iuxta uerbum euangelicum, ubi dicitur: Qui uos recipit, me recipit , qui uos spernit, me spernit , illatas iniurias seruis suis et ex parte uindicet in presenti, ut tibi saltem uexatio tribuat intellectum et etiam reseruet sibi uindictam aliam in futuro. Cupientes igitur, prout officii nostri sollicitudo deposcit, mansuetudinem regiam paternis commonitionibus et a malo retrahere et ad bonum propensius inuitare,  magnitudinem tuam rogamus, monemus et exhortamur in Domino, in remissionem tibi peccaminum iniungentes, quatenus quid te facere deceat uel uitare, magis quam hactenus feceris diligenter attendens, Romanam Ecclesiam que constitutione diuina uniuersorum fidelium mater est et magistra, et te tanquam specialem filium sinceris in Domino caritatis brachiis amplexatur, studeas attentius uenerari, sicque uniuersas Ecclesias et personas ecclesiasticas regni tui diligas et honores et ab ipsorum molestatione desistas, ipsis satisfaciens competenter in quibus eos dignosceris offendisse, quod et Deum, per quem reges regnant et temporum momenta decurrunt tibi reddas propitium et placatum et in Ecclesiis  regni tui pro salute regia et incremento regni tui ad eum offerantur orationes assidue ac deuote. Sciturus quod  , [nisi premissas offensas corrigere curaueris per te ipsum et a consimilibus abstinere, nos, qui forsan in his ultra quam oportuerit nostrum pro te distulimus officium exercere, propter quod de taciturnitate nostra diuinam offensam incurrisse timemus, nullatenus negligemus, quin post exspectationem diutinam et admonitionem paternam nostrum, sicut conuenit officium exsequamur.

Datum Laterani, X Kal. Martii] anno quinto.



CLXI  . EXERCITUI CRUCESIGNATORUM. De captione Iadere.


[Dolemus non modicum et mouemur quod iis quibus remissionis impendere gratiam solebamus et eterne polliceri retributionis augmentum, nunc, quod sine merore multo non dicimus, nostre salutationis alloquium et apostolice benedictionis presidium cogimur denegare.] Ecce etenim aurum uersum est in scoriam et pene penitus eruginauit argentum, cum a puritate uestri propositi recedentes et in inuium declinantes a uia, quasi manum retraxistis ab aratro et retrorsum cum Loth coniuge respexistis. Cum fugientes Aegyptum festinare debuissetis ad terram melle ac lacte manantem, errantes ad solitudinem  diuertistis, ubi reducentes ad animum qualiter in Aegypto super ollas carnium sederatis, non solum esuristis allia et pepones, sed fraternum sanguinem sitiuistis. Sane, rememorans serpens antiquus qualiter inter semen mulieris et eum inimicitias Deus posuerit, post hominis primi lapsum, quia in caput preualere non potuit, insidiatus calcaneo, se ipsum occultauit in uia, ut uel equorum ungulas tangeret et cum equo prosterneret ascensorem, consueta fraudis astutia et solite nequitie malignitate procurans ut saltem modicum fermenti corrumperet totam massam et omnium facti rei, cum offenderetis in uno, totius laboris uestri meritum perderetis. Attendens siquidem ipse hostis antiquus, qui est diabolus et Satanas, qui seducit uniuersum orbem,  quod maiorem caritatem nemo habet quam ut animam suum ponat quis pro amicis suis, ut uos tante caritatis affectu et mercede priuaret, contra fratres uestros bellum mouere uos fecit et signa uestra primum contra fideles populos explicare, quatenus sic ei peregrinationis uestre solueritis primitias et tam uestrum quam fratrum uestrorum sanguinem demonibus fuderitis. Habentes igitur faciem non euntis in Hierusalem, sed descendentis potius in Aegyptum, in Hierico ab Hierosolymis descendistis et incidistis ideo in latrones, qui et uos uirtutum spoliarunt amictu et peccatorum plagas imposuerunt spoliatis, nec abire tamen uoluerunt hactenus nec relinquere semiuiuos, cum adhuc  apud uos immissiones per angelos malos fiant, ut tanquam pro necessitatibus uestris diuertatis ad insulas et in sumptus uestros Christianorum spolia conuertatis, sicut nuper Iaderam accepimus uos fecisse. Cum enim illuc nauigio uenissetis, signa uestra contra ciuitatem protinus expandentes, tentoria in obsidione fixistis, uallauistis undique ciuitatem, et muros ipsius non sine multa effusione sanguinis suffodistis. Cumque ciues subire cum uenetis iudicium nostrum uellent, nec in hoc etiam apud uos potuissent misericordiam inuenire, circa muros suos Crucis imagines suspenderunt. Sed uos  in iniuriam Crucifixi non minus ciuitatem impugnastis et ciues, sed eos ad deditionem uiolenta dextera cegistis. Debuerant autem uos a tam nequissimo proposito uel reuerentia crucis assumpte, uel karissimi in Christo filii nostri Henrici, regis Hungarorum illustris, et nobilis uiri Andree ducis, fratris eius, deuotio, qui pro terre sancte subsidio crucis signaculum assumpserunt, uel saltem apostolice sedis auctoritas, que uobis curauit districtius inhibere ne terras Christianorum inuadere uel ledere tentaretis, nisi uel ipsi uestrum iter nequiter impedirent, uel alia causa iusta uel necessaria forsan occurreret, propter quam aliud agere, accedente consilio legati, possetis. Ne uero premissa inhibitio segniter audiretur, si qui contra  eam uenire presumerent, cos denuntiauimus excommunicationis uinculo innodatos et beneficiis indulgentie quam apostolica sedes crucesignatis indulsit, immunes. Ceterum licet dilectus filius noster Petrus, tituli Sancti Marcelli presbyter cardinalis, apostolice sedis legatus, prohibitionis nostre tenorem quibusdam ex uobis exponere curauisset et tandem littere nostre uobis fuissent publice presentate, nec Deo nec sedi apostolice detulistis, sed ut se redderent cegistis miseros Iadertinos. ueneti ergo in oculis uestris subuerterunt muros ciuitatis eiusdem, spoliauerunt ecclesias, edificia destruxerunt et uos cum eis Iadertinorum spolia diuisistis. Ne igitur addatur peccato peccatum, et  in uobis quod legitur impleatur: Peccator contemnit cum in profundum uenerit uitiorum , uniuersitatem uestram monemus et exhortamur attentius et per apostolica uobis scripta mandamus et sub interminatione anathematis districte precipimus quatenus Iaderam nec destruatis amplius quam hactenus est destructa, nec destrui faciatis, aut quantum in uobis fuerit permittatis, sed nuntiis regis eiusdem ablata omnia restituere procuretis. Alioquin, uos excommunicationis sententie subiacere noueritis et a promissa uobis uenia remissionis immunes.



CLXII. COMITIBUS, BARONIBUS ET ALIIS CRUCESIGNATIS . De eodem argumento.


Tacti sumus dolore cordis intrinsecus et non modico merore turbati, quod qui a propriis laribus Christi milites recessistis in uia, imo in inuio potius Satane satellites facti estis, et qui miseratis manum ad aratrum, conuersi retrorsum iam apti non estis, iuxta sententiam euangelicam, regno Dei. Cum enim ab Aegypto in Hierusalem ascendere nonouissetis, ab Hierosolima descendistis potius in Aegyptum et retro cum Loth coniuge respexistis; propter quod cum eadem estis in salis statuam immutati, non illius quod in omni sacrificio iubetur apponi, sed illius uerius de quo Dominus: Si sal  euanuerit, inquiens, in quo salietur? ad nichilum ualet ultra, nisi ut mittatur foras, et ab omnibus conculcetur. Sane, cum crucem tuleritis propter Christum in eum arma postmodum conuertistis; et qui debueratis Sarracenorum prouinciam expugnare, Christianorum Iaderam occupastis. Accepimus enim quod cum illuc nauigio uenissetis, signa uestra, etc., in eumdem modum usque Iadertinorum spolia diuisistis. Licet autem super hoc fuerimus non modicum conturbati, gaudemus tamen in Domino quod culpam uestram cognoscitis et eam proponitis per penitentiam expiare, sicut uenerabilis frater noster Suessionensis episcopus  , et alii qui uenerunt cum eo, ex parte uestra nobis humiliter intimarunt, qui etsi uestrum apud nos extenuarint  excessum, noluerunt tamen, quia nec poterant, contumaciter excusare. Intelleximus namque per eos quod non inducti propria uoluntate, sed quasi quadam necessitate coacti, ad expugnationem Iadere processistis, licet hoc tante crudelitatis audaciam non excuset, cum in huiusmodi necessitate induxeritis uosmetipsos, et cum pellem pro pelle ac cuncta que habet homo debeat dare pro anima sua. Ut igitur crimen uestrum penitus expurgetur, monemus uniuersitatem uestram et exhortamur attentius, et per apostolica uobis scripta districte precipiendo mandamus quatenus de tanto penitentes excessu et satisfacientes congrue de peccato, per penitentiam placare Dominum, et per  satisfactionem, proximum studeatis, uniuersa reddentes, que ad uos de Iadertinorum spoliis deuenerunt et a similibus de cetero penitus abstinentes. Quia uero sententiam sedis apostolice quam pro facto proprio incurristis, preter auctoritatem nostram nullus ualuit relaxare, cum inauditum sit hactenus ut quisquam eos quos Ecclesia Romana ligasset absoluere attentaret, nisi, forsan in mortis articulo constitutos, sicut ipsa permittit, ideoque absolutio illa nulla fuerit quam uobis exhibuerunt episcopi uobiscum in exercitu constituti, dilecto filio, P . . . tituli Sancti Marcelli presbytero cardinali, apostolice sedis legato, dedimus in mandatis ut uel per se, uel per alium uirum discretum, ab eis qui nondum iurauerunt nostris stare mandatis huiusmodi  exigant et recipiant iuramentum, a iuratis autem exposcant ut se iurasse taliter in eorum presentia recognoscant, et sic uobis auctoritate nostra suffulti iuxta formam Ecclesie munus absolutionis impendant. Deinde saluo in aliis mandato nostro uobis iniungant sub debito iuramenti ut uos, comites et barones, per litteras uestras apertas cum sigillis pendentibus, tam uos quam successores uestros sedi apostolice obligetis, quod ad mandatum eius de tanta presumptione satisfactionem curabitis exhibere, omnibus autem precipiant in communi ut a similibus de cetero penitus caueatis, nec inuadentes terras Christianorum, nec  ledentes in aliquo, nisi forsan illi uestrum iter nequiter impedirent uel alia iusta, siue necessaria causa forsan occurreret, propter quam aliud agere interueniente apostolice sedis consilio ualeretis. Ceterum uerba quedam in ore posuimus episcopi memorati que ipse uobis poterit fideliter explicare.  Monemus igitur uniuersitatem uestram et exhortamur in Domino, et per apostolica scripta mandamus quatenus predicto regis Hungarie humiliter supplicetis ut de innata sibi regali clementia super offensa quam commisistis in eum, pro Deo et propter Deum uobis dignetur misericordiam exhibere.



APPENDIX LIBRI QUINTI.



CLXIII. DILECTIS FILIIS MATTHAEO ABBATI ET FRATRIBUS SANCTI LAURENTII DE AuERSA, TAM PRAESENTIBUS QUAM FUTURIS, REGULARITER SUBSTITUENDIS IN PERPETUUM. 


Commisse nobis Sancte et apostolice sedis hortatur auctoritas ut locis et personis ipsius auxilium deuotione debita implorantibus tuitionis presidium impendere debeamus; quia sicut iniusta poscentibus nullus est tribuendus assensus, sic legitima et iusta desiderantium nulla est differenda petitio, presertim eorum qui cum honesta et laudabili morum compositione gaudent omnipotenti Deo deseruire, Eapropter, dilecti in Christo filii, uestris iustis postulationibus  clementer annuimus, et predecessorum nostrorum Romanorum pontificum uestigiis inherentes, cenobium sancti Laurentii de Auersa, in quo diuino estis obsequio mancipati, sub beati Petri et nostra protectione suscipimus et presentis scripti priuilegio communimus, atque ab omni tam ecclesiastice quam secularis persone iugo ita omnino liberum manere decernimus ut soli sancte et apostolice Romane Ecclesie nullo medio perenniter sit subiectum. Statuimus quoque ut illa monasteria, ecclesie siue celle que cenobio uestro concessa sunt, firma uobis uestrisque successoribus et illibata permaneant; que quidem his nominibus annotantur, uidelicet cenobium Sancti Laurentii de Auersa predictum, situm extra menia ciuitatis  Auerse, cum ecclesia Sancti Petri sistente prope portam eiusdem monasterii, cum burgo quod est iuxta dictum monasterium, ac cum alio burgo quod dicitur uerzalus, cum omnibus iuribus, rationibus et pertinentiis,  et plures alias ecclesias quas breuitatis causa pretermitto. Quas quidem Ecclesias siue parochiales siue populum non habentes, cum suis iuribus uobis et eidem cenobio auctoritate apostolica confirmamus; ipsas, et si quas alias cum suis hominibus et parochianis poteritis in futurum canonice adipisci, in fauorem religionis uestre et ut quietius et tranquillius omnium Creatori pro salubri statu uniuersalis Ecclesie seruiatis, ab omni iure episcopali eximimus de speciali gratia et plenitudine potestatis, ita quod in nullo episcopali iure seu  contentiosa iurisdictione monachi seu clerici seculares et parochiani in uestris ecclesiis siue cellis commorantes respondere diecesanis episcopis teneantur neque coram eorum ordinariis conueniri ualeant, etiamsi in loco non exempto delinquant forsitan, contrahant uel res litigiose existant. Et in maiorem uestre religionis fauorem similiter indulgemus ne quisquam episcopus uel archiepiscopus monasterii uestri monachos et homines domesticos, seruitores ipsius laicos pro ulla causa ulloue modo sine Romani pontificis licentia suspendere aut excommunicare presumat. uolumus etiam ac perpetua stabilitate firmamus ut nullus episcoporum uel archiepiscoporum audeat edificare Ecclesiam siue  capellam in locis quibus possit uestro monasterio, Ecclesiis siue cellis, uel earum parochianis aliquod preiudicium uel scandalum generari. Confirmamus etiam uobis et iamdicto cenobio priuilegia donationis ipsarum ecclesiarum, siue a laicis siue uiris ecclesiasticis facte sint; quarum Ecclesiarum instrumenta nostro conspectui ut authentica et legitima presentastis apostolico iudicio approbanda; quibus uisis et intellectis, ipsa approbauimus et ratificauimus et ex certa scientia confirmauimus; quibus etiam etsi quod forte iniuria seu negligentia minus firmitatis insertum est, uires plenissime notionis ex hac nostra suscipiant auctoritate. Nihilominus etiam confirmamus uobis et prelibato cenobio priuilegium centenarie prescriptionis quod felicis memorie Urbanus   papa eidem cenobio de benignitate apostolica indulsit decernentes eos qui possessiones libertatesque eiusdem cenobii, uassallorumque suorum iura seu redditus detinuerint occupatos, exinde fore penitus amouendos, ipsisque nullum omnino ius per detentionem uel possessionem huiusmodi se posse acquirere uel habere ac nullum uobis propter hoc uel iuri ipsius cenobii super his preiudicium, factum esse uel posse in aliquo generari, nisi legitime constiterit detentores ipsos prescriptione centenaria fore munitos. Statuimus etiam ut idem monasterium et uniuerse eius Ecclesie et omnia que ad ipsum pertinent, quieta semper et ab omni iugo mortalium libera sub solius sancte Romane Ecclesie iure ac perpetua defensione permaneant et consistant,  ita quod super his nullo unquam tempore debeatis impeti uel modo quolibet molestari. Quod si aliquis contra hoc salubre preceptum ire tentauerit et possessiones et iura, libertates, uel alias res mobiles seu stabiles monasterii uestri uel eius ecclesiarum, obedientiarum, oblatorum seu etiam aliquorum hominum uestro monasterio subiectorum abstulerint, siue ablata retinuerint, postquam ipsorum ordinarii a uobis tertio admoniti iustitiam ecclesiasticam de his facere noluerint, a uobis admoniti semel, bis et tertio si non satisfactione congrua quod male egerint emandare studuerint, ex indulgentia sedis apostolice duximus eoncedendum ut liceat tibi, Matthee abbas, tibique canonice succedentibus apostolica auctoritate super eosdem impetitores  canonicam excommunicationis proferre sententiam et illos uiciniis episcopis excommunicatos fore uestris denuntiare apicibus; qui episcopi illos pro excommunicatis habeant et omnibus sibi commissis ut excommunicatos a sacratissimo corpore et sanguine Christi separatos euitare iubeant eisque ecclesiasticam denegent sepulturam. Quod si ausu temerario, transactione seu arbitrio aliquo interueniente, per uos uel successores uestros seu per quemuis alium contra tenorem huiusmodi decreti absque licentia sedis apostolice non faciente de immunitate huiusmodi mentionem fuerit attentatum, ex nunc illud decernimus uiribus omnino carere et prefatum cenobium cum omnibus suis membris habitis et habendis pleno iure sedi apostolice sit  subiectum. De abundantiori quoque gratia sedis apostolice concedimus uobis et successoribus uestris ut si aliquam de uestris Ecclesiis, possessionibus uel redditibus alicui uiro ecclesiastico siue in beneficium siue ad annuum censum canonice concesseritis, quod licitum sit uobis uestrisque successoribus bono uestri cenobii post obitum eiusdem persone ecclesiastice, uel cum beneficium ipsum uacauerit, a quoquam uiro ecclesiastico concessum fuerit, beneficium ipsum siue redditus ad utilitatem uestram retinere, nonobstante super hoc aliquo iure communi a nobis uel a nostris successoribus edito uel edendo, seu litteris a sede apostolica aut a nostris legatis cardinalibus super hoc impetrandis,  nisi de huiusmodi priuilegio expressam fecerint mentionem. Preterea quecunque bona concessione pontificum, liberalitate principum uel oblatione fidelium uestrum hodie cenobium legitime possidet, uel in futurum canonice possidebit, uobis uestrisque successoribus et eidem cenobio auctoritate apostolica nichilominus confirmamus. Chrisma, oleum sanctum, consecrationes altarium siue basilicarum, ordinationes monachorum seu clericorum tam in ipso cenobio quam in adiacentibus uillulis ac in ecclesiis ciuitatis et diecesis Auersane, a quocunque malueritis catholico accipiatis episcopo. In aliis uero monasteriis et obedientiis uestris hec a diecesano episcopo prius postulabitis; siquidem gratiam et communionem sedis apostolice habuerit et ea gratis  et absque prauitate uoluerit impertiri. Alioquin, liceat uobis quemcunque malueritis adire antistitem, qui nostra fretus auctoritate quod postulatur indulgeat. Baptismum uero ac infirmorum oleum, uisitationes per uos et per clericos uestros seu monachos in oppidis uestris, castellis seu uillis habeatis. Missas autem publicas ab aliquo episcopo tam in cenobio quam in adiacentibus eius Ecclesiis celebrari, stationes fieri, processiones deduci absque licentia abbatis et priorum seu rectorum locorum uoluntate omnimode prohibemus, ne in seruorum Dei recessibus secularibus occasio prebeatur ulla conuentibus. Si quis autem aduersus predictum cenobium iustam se putat habere querelam ac apud eiusdem cenobii abbatem uel monachos litem  per sententiam decidere aut diffinire noluerit, statuimus ut ante legatos nostros querimonia deferatur, quatenus equitate iudicii sine personarum acceptione sua cuique iustitia, Deo auctore, seruetur. Sepulturam quoque cenobii uestri et omnium ecclesiarum seu obedientiarum uestrarum liberam esse omnino censemus, ut eorum deuotioni et extreme uoluntati qui se illic sepeliri deliberauerint, nisi forte excommunicati uel interdicti sint, nullus obsistat. Salua tamen iustitia illarum ecclesiarum a quibus mortuorum corpora assumuntur. Obeunte uero te nunc eiusdem loci abbate uel tuorum quolibet successorum, nullus ubi qualibet subreptionis astutia seu uiolentia preponatur nisi quem fratres communi consensu uel fratrum pars consilii sanioris  secundum Dei timorem et beati Benedicti regulam preuiderint eligendum. Electus autem ad Romanum pontificem benedicendus accedat. Decernimus ergo ut nulli omnino hominum liceat prefatum cenobium temere perturbare aut eius possessiones auferre uel ablatas retinere uel iniuste datas suis usibus uindicare, minuere, uel temerariis uexationibus fatigare; sed omnia integre conseruentur eorum pro quorum sustentatione et gubernatione concessa sunt usibus profutura: salua in omnibus apostolice sedis auctoritate. Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita  si non presumptionem suam digna satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat et a sacratissimo corpore et sanguine Dei et Domini nostri Iesu Christi aliena fiat atque in extremo examine districte ultioni subiaceat. Cunctis autem eidem loco iusta seruantibus sit pax eiusdem Domini nostri Iesu Christi; quatenus et hic fructuum bone actionis percipiant et apud districtum iudicem premia eterne pacis inueniant. Amen.

Datum Laterani per manum Blasii S. R. E. subdiaconi et notarii Idibus Iulii, indictione u, incarnationis Dominice anno 1202, pontificatus uero domini Innocentii pape III anno quinto.



CLXIu. AD ROGERUM ABBATEM MONASTERII BB. PETRI ET PAULI DOROBERN. De confirmatione priuilegiorum.


INNOCENTIUS episcopus, seruus seruorum Dei, dilectis filiis ROGERO abbati monasterii Beatorum Petri et Pauli Sanctique Augustini quod iuxta metropolim Dorobernie situm est, eiusque fratribus tam presentibus quam futuris regularem uitam professis in perpetuum.

Licet omnes Ecclesias ex iniuncto nobis diuinitus apostolatus officio diligere atque honorare generaliter debeamus et suam eis iustitiam conseruare, illis tamen propensiori cura nos conuenit imminere que ad ius et proprietatem Ecclesie Romane  specialiter pertinere noscuntur, cui auctore Domino deseruimus. Hoc nimirum intuitu, dilecti in Domino filii, uestris iustis postulationibus clementer annuimus, et monasterium in honore beatorum apostolorum Petri et Pauli a gloriose memorie Aethelberto Anglorum rege ad orientem Dorobernie ciuitatis in suam sibique succedentium regum, eiusdemque urbis presulum sepulturam a fundamento constructum, et sub iurisdictione sedis apostolice sine medio constitutum, ad exemplar predecessorum nostrorum felicis memorie Bonifacii, Adeodati, Agathonis, Ioannis, Calixti, Innocentii, Lucii, Eugenii, Alexandri, et Celestini Romanorum pontificum sub beati Petri et nostra protectione suscipimus  et presentis scripti priuilegio communimus, statuentes ut quascunque possessiones quecunque bona monasterium ipsum in presentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis prestante Domino poterit adipisci, firma uobis uestrisque successoribus et illibata consistant. Libertatem quoque ab eisdem predecessoribus nostris per authentica priuilegia eidem uenerabili loco concessam nos auctore Deo ratam et inconcussam in posterum uolumus conseruari; et sicut monasterium ipsum in initiis nascentis Christiane religionis apud regnum Anglorum in monastice religionis obseruantia exstitit primum, ita nichilominus cum omnibus ad  ipsum pertinentibus perpetuis futuris temporibus ab omni seruitio liberum, ab omni mundiali strepitu maneat inconcussum, scilicet nec ecclesiasticis conditionibus siue angariis quibuslibet obsequiis secularibus aliquo modo subiaceat, neque ullus omnino in eiusdem monasterii dominium quolibet modo se ingerat, uel quamlibet imperandi sibi uindicet potestatem, uel aliquas molestias inferat, consuetudinem imponat, aut etiam in eo Missarum solemnia, nisi ab abbate et fratribus inuitatus, celebrare presumat. Obeunte uero te nunc eiusdem loci abbate uel tuorum quolibet successorum, nullus ad eiusdem loci regimen extraneus assumatur; nisi forte, quod absit, in loco ipso idonea persona ad huiusmodi officium non poterit reperiri; sed  de congregatione ipsa, et quem communis consensus fratrum seu pars consilii sanioris propria sibi elegerit uoluntate, sine aliqua professionis exactione in monasterio benedicatur eodem. Hec igitur omnia, sicut a iamdictis predecessoribus nostris constituta et priuilegiorum suorum sunt munimine roborata, ita et nos uobis uestrisque successoribus et per uos eidem monasterio in perpetuum presentis scripti pagina confirmamus. Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita nisi reatum suum congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate  cognoscat, et a sacratissimo corpore et sanguine Dei ac Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen. Amen. Amen.

Datum Laterani, per manum Blasii S. R. Ecclesie subdiaconi et notarii, II Non. Nouembris, indictione u, Incarnationis Dominice anno 1202, pontificatus uero Domini Innocentii pape III, anno quinto.





ACTA uARIA. Acta que sequuntur, cum multum utilia sint ad intellectum epistole 100, et nondum edita sint, uisum est hic edere, descripta ex ueteri chartulario episcoporum Parisiensium.





Littera abbatis et conuentus Sancte Genouefe Parisiensis facta inter ipsos et episcopum Parisiensem super iure parochiali Sancte Genouefe et super procurationibus episcopi super ecclesia Sancte Genouefe in ciuitate et aliis ecclesiis Sancte Genouefe predicte.


Omnibus Christi fidelibus ad quos littere presentes peruenerint, IOANNES abbas totusque conuentus beate Genouefe Parisiensis, salutem in Domino.

 Cum inter nos et Ecclesiam nostram ex una parte et uirum uenerabilem dominum Odonem episcopum, et Ecclesiam Parisiensem ex altera, super iure parochiali in parochia de Monte controuersia uerteretur et questione possessionis per examen sedis apostolice iam decisa, proprietatis questio superesset delegatis iudicibus ab apostolica sede commissa; cum etiam tam super ecclesia Sancte Genouefe  in ciuitate Parisiensi sita, in qua unum de canonicis  nostris institui petebamus, quam super procurationibus quas ab Ecclesiis nostris parochialibus in Parisiensi diecesi constitutis memoratus episcopus exigebat, inter nos et ipsum contentio fuisset orta, tandem ad unitatem aspirantes et pacem de querelis premissis, uidelicet tam super possessione quam proprietate iuris parochialis seu episcopalis in parochia supradicta, Ecclesia quoque Sancte Genouefe de ciuitate necnon et procurationibus supradictis, in uiros uenerabiles Fulconem camerarium et Hugonem Forre canonicum Ecclesie nostre, Gaufridum de Lenda canonicum Parisiensem et magistrum Nicolaum Carnotensem, aut magistrum Bernardum canonicum Parisiensem loco magistri Nicolai, si dominus episcopus maluerit, absolute compromisimus et precise, quidquid super pretaxatis querelis statuerint sine contradictione pro nobis et Ecclesia nostra, non obstante sententia, priuilegio seu instrumento alio suscepturi et perpetuo  seruaturi, ita quod nec duorum nec trium ex ipsis sine consensu quarti sententia robur habebit, sed quod pariter ab ipsis quatuor fuerit ordinatum, firmum et stabile permanebit. De aliis uero rebus ac redditibus nostris uel episcopi memorati pro bono pacis eisdem arbitris addere uel subtrahere, dare seu commutare licebit. Prefixum est etiam tempus infra quod arbitrium proferetur, octaue uidelicet Pentecostes instantis, ita quod nisi infra eumdem terminum fuerit prolatum arbitrium, ex tunc compromissio non tenebit, sed ad iudices a summo pontifice constitutos litigaturi coram ipsis libere reuertemur. Hanc itaque compromissionem dominus episcopus in uerbo episcopi et ego Ioannes abbas in uerbo sacerdotis et periculo anime mee nos bona fide promisimus et concessimus seruaturos. Pena est insuper ducentarum marcarum adiecta memorato episcopo soluendarum a nobis, si nos, quod absit! a compromisso resilire contingeret. In huius itaque firmitatem et euidentiam presentes litteras  fieri fecimus et sigillorum nostrorum impressione muniri. Actum anno incarnati uerbi 1202, u Kalendas Iunii.





Littera archidiaconorum Parisiensium super eodem.

Omnibus Christi fidelibus presentes litteras inspecturis, MAURICIUS et HAMERICUS archidiaconi Parisienses, salutem in Domino.

Nouerit caritas uestra quidquid uenerabilis pater et dominus noster Odo Parisiensis episcopus super querelis que uertuntur inter ipsum et nos ex una parte, et uirum uenerabilem Ioannem abbatem et Ecclesiam Sancte Genouefe ex altera, iudicio uel compositione seu transactione fecerit nos ratum habituros et firmiter seruaturos. In cuius rei euidentiam sigillorum nostrorum testimonium presentibus litteris apposuimus.





Littera Odonis Parisiensis episcopi de presentatione facta per abbatem Sancte Genouefe ad presentandum Theobaldum canonicum Sancte Genouefe episcopo Parisiensi, et de iuramento facto a dicto Theobaldo predicto episcopo.


ODO Dei gratia Parisiensis episcopus, omnibus presentes litteras inspecturis, in Domino salutem.

Notum facimus quod per Amauritium canonicum Sancte Genouefe de Monte, qui nobis tradidit litteras Ioannis abbatis Sancte Genouefe apertas, ex parte eiusdem abbatis nobis fuit presentatus Theobaldus canonicus Sancte Genouefe ad curam animarum de Monte, et idem Theobaldus curam animarum eiusdem parochie suscepit a nobis et presentibus sacrosanctis Euangeliis et deosculatis ab eodem promisit nobis sicut episcopo Parisiensi in uerbo sacerdotis et super ordinem suum iustitiam, obedientiam et fidelitatem, quamdiu regeret parochiam memoratam. Hoc autem totum factum est Parisius in capella nostra superiori, presentibus Archembaldo  decano Bituricensi et magistro Iordano socio eius, Gaufrido de Lenda, magistro Lotherio, magistro Bernardo, magistro Gaufrido de Pissiaco, magistro Nicolao Gregorio Radulpho de Lineriis, Guidone archipresbytero et Leodegario clerico eius, Odone presbytero de uiceour, Petro nepote Engolismensis episcopi, Roberto Bituricensi, Petro de Lineriis clerico, Niuelone Ioanne clerico magistri Lotherii, Odone de Sancto Mederico, Willelmo Escuacol, Ioanne Maurino, tunc etiam presentato ab eodem Willelmo, fratre Otranno et fratre Petro de Sancto Lazaro. In cuius rei memoriam presentem chartam sigilli nostri fecimus impressione muniri. Actum anno gratie 1202, mense Iunio, pontificatus nostri anno quinto.





Littera G. abbatis sancti Benedicti Floriacensis, cantoris Carnotensis et I. magistri scholarum Aurelianensium, iudicum a Domino papa datorum super quadam sententia ab ipsis data inter episcopum Parisiensem et abbatem Sancte Genouefe Parisiensis.


G. Dei gratia Sancti Benedicti Floriacensis abbas, G. cantor Carnotensis, et I. magister scholarum Aurelianensium, omnibus ad quos littere iste peruenerint, salutem in Domino.

Mandatum summi pontificis ad nos sub hac forma descendit: INNOCENTIUS episcopus, seruus seruorum Dei, dilectis filiis Floriacensi abbati, magistro scholarum Aurelianensium et cantori Carnotensi, salutem et apostolicam benedictionem.---Inter uenerabilem fratrem nostrum Parisiensem episcopum et dilectum filium abbatem Sancte Genouefe super possessione iuris parochialis in parochia de Monte controuersia quondam mota et per delegatos apostolice sedis ad nos instructa causa remissa, eam, salua questione proprietatis, curauimus sententialiter definire, sicut ex rescripto apostolico perpenditur euidenter. Ne autem uideamur inutiliter laborasse si sententia nostra non fuerit adimpleta, exsecutionem ipsius uobis de consensu partium  duximus committendam, per apostolica uobis scripta mandantes quatenus utramque partem ad parendum legitime inducentes, monitione premissa, per censuram ecclesiasticam, appellatione remota, compellere procuretis; contradictores, si qui fuerint, uel rebelles ut a sua presumptione desistant, districtione simili compellentes; nullis obstantibus litteris, si que apparuerint preter assensum partium a sede apostolica impetrate. Quod si non omnes iis exsequendis potueritis interesse, tu ea, fili abbas, cum eorum altero nichilominus exsequaris.---Datum Anagnie IX Kal. Ianuarii, pontificatus nostri anno quarto. Inspecta igitur sententia summi pontificis, intelleximus inter Parisiensem episcopum et Ecclesiam suam ex una parte et abbatem et Ecclesiam de Monte ex altera, super possessione iuris parochialis in parochia de Monte controuersiam emersisse, talem scilicet: Dicebat enim episcopus quod presbyter qui parochianis de Monte diuina pro tempore ministrabat, etiamsi  esset canonicus regularis, a Parisiensi episcopo curam parochie recipiebat, et parochianos de Monte ad nutum episcopi uel archidiaconi citabat, uocabat, ligabat pariter et soluebat, et si quis excommunicatus esset ab episcopo uel archidiacono uel etiam interdictus, presbyter ipse eum non admittebat aliquatenus ad diuina; et in possessione totius iuris parochialis se et predecessores suos integre fuisse dictus episcopus asserebat. Cum itaque dominus papa possessionem iuris episcopalis seu parochialis tam in predictis quam in omnibus aliis in tota parochia de Monte adiudicasset episcopo memorato, exceptis duntaxat interdicto burgi et institutione et destitutione sacerdotis, in quibus duobus articulis abbas fuerat absolutus, conuenientes in Ecclesia Sancte Genouefe, populo parochie conuocato, deinde in capitulo Sancte Genouefe presentibus abbate et canonicis, taliter sumus mandatum apostolicum exsecuti. Precepimus siquidem predicto Parisiensi episcopo auctoritate  apostolica ne burgum Sancte Genouefe interdicto supponeret et ne presbyterum in predicta parochia institueret uel destitueret; abbati uero et canonicis ne impediant episcopum uel archidiaconum Parisiensem, qui in omnibus que supra petita dicuntur et aliis parochialibus, exceptis duobus supradictis, in quibus abbas fuerat absolutus, possessione sibi a domino papa adiudicata et eidem episcopo presenti a nobis auctoritate apostolica assignata libere utantur. De presbytero etiam, quicunque ipsi parochie diuina pro tempore ministrabit, precepimus ut in his que supra diximus fuisse petita et omnibus aliis ad ius episcopale uel parochiale spectantibus, exceptis supradictis duobus, episcopi uel archidiaconi mandatum adimpleat et fideliter exsequatur. Salua utrique partium questione proprietatis, sicut in apostolica sententia continetur. Ut autem mandatum apostolicum et exsecutionis nostre series in omnibus supradictis inuiolabiliter obseruetur, tam  predictos episcopum et archidiaconum quam abbatem et canonicos de Monte, presbyterum etiam qui pro tempore illi parochie ministrabit et omnes alios tam clericos quam laicos qui predicte sententie apostolice uel huic exsecutioni nostre rebelles seu contradictores exstiterint excommunicauimus.

Actum Parisius anno incarnati uerbi 1201, mense Martio.





Littera forme pacis et compositionis inter dominum Odonem episcopum Parisiensem et abbatem et ecclesiam Sancte Genouefe.

In nomine sancte et indiuidue Trinitatis. Amen. Hec est forma compositionis et pacis inter dominum Odonem episcopum et Ecclesiam Parisiensem ex una parte, et Ioannem abbatem et Ecclesiam Sancte Genouefe ex altera, super querelis quas dictus episcopus mouebat de iure parochiali in parochia de Monte et procurationibus quas in parochialibus Ecclesiis canonicorum de Monte petebat, et e contra  canonici de Monte aduersus episcopum super capella Sancte Genouefe sita in ciuitate Parisiensi, scilicet quod Parisiensis episcopus habebit omne ius episcopale seu parochiale in tota parochia de Monte, et presbyter qui illi parochie spiritualia pro tempore ministrabit, etiamsi sit canonicus regularis, presentabitur episcopo et ab eo curam recipiet animarum, et parochianos ipsius parochie ad mandatum episcopi uel archidiaconi citabit, uocabit, ligabit pariter et soluet, chrisma et oleum ad opus parochie ab Ecclesia Parisiensi recipiet, ad synodum etiam ueniet, nec tamen circatam uel synodaticum reddet. Item licebit episcopo et archidiacono in singulos de predicta parochia et in omnes interdicti et excommunicationis ferre sententiam; que si lata fuerit, presbyter qui illi parochie deseruiet excommunicatos seu interdictos de ipsa parochia non admittet; tamen, illis exclusis, in altari parochiali quod est intra maiorem ecclesiam nichilominus celebrabit. Sed nec  alios interdictos uel excommunicatos ab episcopo uel archidiacono, undecunque fuerint, nullo unquam tempore ipse uel alius in altari parochiali recipiet aliquatenus ad diuina. Ab hac autem generalitate excepte erunt ab omni interdictione episcopi et archidiaconi uiginti persone inter seruitores et garciones infra ambitum canonicorum habitantes, comedentes, cubantes et leuantes, scilicet unus ianitor, duo quadrigarii, duo cursores, unus hostelarius, unus carpentarius, unus hortolanus, quatuor in seruitio furni, quatuor in seruitio coquine, unus sarcinator, unus uigil, unus matricularius, unus infirmarius et extra septa canonicorum sex seruitores, scilicet, tres escuerii abbatis, unus seruiens capicerii, unus clauserius uinearum, unus tolonearius. Nullus autem uiginti sex predictorum uiarius poterit esse uel maior burgi, ita ut predicta gaudeat libertate. In his siquidem predictis uiginti sex personis, aut in illis que in locum earum per  abbatem fuerint subrogate, nullam episcopus uel archidiaconus potestatem habebit, nisi de earum matrimonio separando agatur. Illa etenim causa pleno iure ad episcopum et archidiaconum pertinebit. Uxores autem predictorum sex seruitorum in parochia de Monte extra canonicorum septa manentium iurisdictioni episcopi et archidiaconi in omnibus spiritualibus subiacebunt; eo saluo ut pro forefactis maritorum suorum interdici uel excommunicari non possint, et quando in parochia positum fuerit interdictum, liceat ipsis sicut et uiris earum in altari parochiali audire diuina. In predicta autem parochia de Monte neque episcopo sine consensu canonicorum, neque canonicis sine episcopo, nouam ecclesiam seu capellam edificare licebit. In augmentum uero predicte parochie dedit episcopus ad habitandum uineam suam de brunello, ita ut omnes qui in loco illo habitauerint, cum aliis parochianis de Monte a presbytero parochie supradicte diuina percipiant sacramenta,  et ad episcopum et archidiaconum pleno iure pertineant. Similiter et illi qui habitabunt in clauso quod dicitur mali uicini, si quando illud inhabitari contigerit. Preterea ecclesiam de Roissiaco dedit episcopus canonicis memoratis ad eorum usum perpetuo possidendam, cum additamento uille que dicitur uallis Derlandi; in qua uilla licebit predictis canonicis de Monte, si uoluerint, edificare capellam, episcopi tamen iurisdictioni subiectam et tam in ecclesia de Roissiaco quam in ipsa capella, sicut et in aliis eorum ecclesiis parochialibus, ad curam animarum recipiendam presbyterum episcopo presentabunt. De procurationibus autem quas episcopus in eorum ecclesiis exigebat ita statum est, ut ecclesie de Iausseigny, de Espinolio, de uaunis, de Nanturra, de Rooneyo, et Sancti Medardi, a procurationibus episcopi libere sint penitus et immunes. uerum in ecclesia de Roissiaco quatuor libras Parisiensis monete accipiet predictus episcopus annuatim; de quibus procurationem sibi parabit episcopus  unam uel plures in ipsa ecclesia de Roissiaco uel in qua uoluerit predictarum. Predicti quoque canonici Sancte Genouefe, ut omnis amoueatur annuente Domino materia seditionis et scandali, capellam Sancte Genouefe sitam in ciuitate Parisiensi dederunt episcopo et successoribus eius in perpetuum liberam et quietam, nullo sibi in ea iure retento, ut possit ipse uel eius successores de predicta capella pro sua uoluntate disponere. Prebendam quoque et uicariam quas predicti canonici in ecclesia Beate Marie Parisiensis habebant, predicto episcopo et eius successoribus quietauerunt, nichil omnino sibi iuris in predicta prebenda seu uicaria reseruantes. Hec autem omnia ita in perpetuum seruabuntur, non obstante sententia summi pontificis quam pro se Parisiensis episcopus inducebat, uel aliis quibuslibet munimentis ab alterutra partium impetratis uel in posterum impetrandis. In huius rei testimonium et perpetuam firmitatem duo scripta in eumdem tenorem  confecta sunt; quorum alterum habebit Ecclesia Parisiensis sub sigillis duobus, abbatis uidelicet et capituli Sancte Genouefe; et reliquum habebit ecclesia de Monte similiter sub duobus sigillis, episcopi scilicet et capituli Beate Marie Parisiensis.

Actum anno incarnati uerbi 1202, mense Iunio.





Littera Elie abbatis Sancte Columbe Senonensis et Ioannis magistri scholarum Aurelianensium commissariorum sedis apostolice super confirmatione compositionis et pacis predicte.

Uniuersis Christi fidelibus ad quos presens scriptum peruenerit, ELIAS abbas Sancte Columbe Senonensis et IOANNES magister scholarum Aurelianensium, eternam in Domino salutem.

Cum rescriptum ad nos apostolicum emanasset ut compositionem que inter uenerabiles uiros dominum Odonem Parisiensem episcopum et Ioannem Sancte Genouefe abbatem et eorum ecclesias  ac capitula intercessit, sicut sine prauitate facta fuerat et a partibus sponte recepta, dummodo non uergeret in preiudicium sedis apostolice, confirmaremus, nos adhibito nobis consilio peritorum, formam compositionis ipsius tam episcopi quam abbatis et capitulorum suorum munitam sigillis diligenter inspeximus; cuius tenorem de uerbo ad uerbum presenti pagine duximus inserendum; uidelicet quod Parisiensis episcopus habebit omne ius., etc., ut in precedenti usque ad finem. Facta igitur inquisitione plenaria super iis de quibus summus pontifex mandauerat a nobis inquiri, compositionem ipsam sine prauitate factam et a partibus sponte receptam inuenimus, et Ecclesiam Sancte Genouefe in nullo damnificatam, nichilque quod in preiudicium sedis apostolice uergeret inuenimus attentatum. Ideoque eamdem compositionem, sicut in scriptis authenticis continetur et superius est expressa, auctoritate apostolica confirmamus.

 Actum, anno Domini 1202.





Littera forme compositionis et pacis inter dominum Odonem episcopum et Ecclesiam Parisiensem ex una parte et Ioannem abbatem et Ecclesiam Sancte Genouefe ex altera.


In nomine sancte et indiuidue Trinitatis. Amen.

Hec est forma compositionis et pacis inter dominum Odonem episcopum et Ecclesiam Parisiensem ex una parte, etc., ut in precedenti compositione usque ad finem. Ego Ioannes abbas Pontiniacensis authenticum scriptum inspexi munitum sigillis abbatis Sancte Genouefe et capituli, in quo idem de uerbo ad uerbum continebatur quod superius continetur. Et in huius rei testimonium presenti pagine sigillum meum apposui. Ego Girardus abbas Sacri Portus, Cisterciensis ordinis, authenticum scriptum inspexi munitum sigillis abbatis Sancte Genouefe et capituli, in quo idem de uerbo ad uerbum continebatur quod superius continetur. Et in huius rei testimonium presenti pagine sigillum meum apposui. Ego Sebonius abbas Sancti Sulpitii Cisterciensis ordinis authenticum scriptum inspexi  munitum sigillis abbatis Sancte Genouefe et capituli, in quo de uerbo ad uerbum continebatur quod superius continetur. Et in huius rei testimonium presenti pagine sigillum meum apposui.





Sequentem quoque epistolam Innocentii III, qua, post relationem Elie abbatis Sancte Columbe Senonensis et I. magistri scholarum Aurelianensium, quos in hac causa delegauerat, compositionem istam confirmat, uisum est isthic addere, quamuis data sit anno sexto pontificatus. Addentur etiam littere Odonis episcopi Parisiensis, ex quibus constat eum decano et capitulo Parisiensi concessisse prebendam et uicariam quam abbas et capitulum Sancte Genouefe habebant antea in cathedrali ecclesia Parisiensi.


 INNOCENTIUS episcopus, seruus seruorum Dei, uenerabili fratri episcopo Parisiensi et dilectis filiis abbati Sancte Genouefe eorumque capitulis, salutem et apostolicam benedictionem.

Cum inter uos super iure parochiali in parochia de Monte, super  capella Sancte Genouefe sita in ciuitate Parisiensi, et super procurationibus quas tu, frater episcope, in parochialibus ecclesiis tue diecesis ad predictam ecclesiam Sancte Genouefe  de Monte spectantibus requirebas, fuisset questio diutius agitata, et post labores uarios et expensas multiplices quas propter hoc sustinuistis utrinque, mediantibus bonis uiris, salua tamen apostolice sedis reuerentia, amicabili fuerit compositione sopita, tandem uobis humiliter postulantibus ut eidem compositioni uobis et ecclesiis uetris nostre manum confirmationis apponere dignaremur, dilectis filiis Elie abbati S. Columbe Senonensis et I. magistro scholarum Aurelianensium  nostris dedimus litteris in mandatis ut si compositionem ipsam sine prauitate prouide factam cognoscerent et hinc inde sponte receptam, nec in preiudicium apostolice sedis, ad quam ecclesia Sancte Genouefe nullo mediante pertinere dignoscitur, redundaret, uice nostra eam auctoritate apostolica confirmarent, id nobis postmodum per suas litteras insinuantes, ut et nos confirmaremus eamdem cum essemus plenius per eorum relationem instructi.  Qui, sicut obedientie filii, legitime in commisso sibi negotio procedentes, forma compositionis eiusdem et priuilegiis ecclesie Sancte Genouefe diligenter inspectis, compositionem ipsam inuenientes secundum quod premisimus factam et hinc inde receptam, eam auctoritate nostra confirmare curarunt, sicut in eorum litteris plenius perspeximus contineri. Unde pari desiderio et unanimi uoluntate nobis humiliter supplicastis ut eidem compositioni  manum confirmationis nostre de benignitate sedis apostolice apponere dignaremur. Nos igitur quod per delegatos eosdem secundum formam mandati nostri factum est ratum et firmum habentes, sepedictam compositionem sine prauitate prouide factam et a uobis sponte receptam, ut in scriptis authenticis exinde confectis plenius continetur, auctoritate apostolica confirmamus. Nulli ergo, etc.

Datum Laterani, uII Kal. Aprilis, pontificatus nostri  anno sexto.

ODO Dei gratia Parisiensis episcopus, omnibus Christi fidelibus ad quos presens scriptum peruenerit, eternam in Domino salutem.

Ad uniuersorum notitiam uolumus peruenire quod cum uenerabiles uiri abbas et capitulum Sancte Genouefe prebendam et uicariam quam in ecclesia Beate Marie Parisiensis habebant, nobis et successoribus nostris ratione compositionis que inter nos et ipsos intercesserat contulissent penitus et quitassent, nos postmodum tam prebendam quam uicariam memoratam dilectis fratribus nostris Hugoni decano et capitulo Parisiensi concessimus et quittauimus perpetuis temporibus possidendam, ut tam de prebenda quam uicaria eisdem prout uoluerint liceat ordinare; ita tamen quod capitulum supradictum, preter decem libras Parisiensis monete quas matriculariis sacerdotibus in Ecclesia nostra a nobis nouiter institutis habendas  perpetuo contulerunt, eisdem matriculariis septem libras Parisienses, et post cessionem uel decessum magistri Alberti sexaginta solidos eiusdem monete annuatim soluere tenebuntur. Ut igitur donatio ista et concessio perpetuo robore conualescat, presentem chartam sigilli nostri fecimus impressione muniri.

Actum anno incarnati uerbi 1204, pontificatus nostri anno septimo.





Supra, in epistola 128, legitur Willelmum dominum Montispessulani postulasse ab Innocentio III uti liberos quos ex superinducta susceperat legitimationis dignaretur titulo decorare, exemplumque adductum fuisse Philippi Aug. Francorum regis, cuius liberos ex superinducta susceptos idem pontifex restituerat natalibus. Puto autem gratum me facturum studiosis istarum rerum si litteras Innocentii de legitimatione prolis regis hic data occasione edidero, simulque que ab episcopis Gallicanis gesta apud nos sunt post acceptas illas Innocentii litteras.


 INNOCENTIUS episcopus, seruus seruorum Dei, uenerabilibus fratribus uniuersis archiepiscopis et  episcopis per regnum Francie constitutis, salutem et apostolicam benedictionem.

 Apostolica sedes, que Deo disponente cunctorum fidelium mater est et magistra, predecessorum nostrorum temporibus diuersis causis inspectis, cum quibusdam minus legitime genitis dispensauit etiam ex adulterio procreatis; quos ad actus spirituales legitimans, in pontifices quoque promoueri concessit. Cum igitur maior idoneitas in spiritualibus quam in secularibus requiratur, dubitari non debet quin ipsa tales ad actus legitimare ualeat seculares, presertim ad petitionem eorum qui preter Romanum pontificem alium inter homines superiorem minime recognoscunt habentem huiusmodi potestatem. Quoniam ergo carissimus in Christo filius noster, Philippus rex Francorum, preter primogenitum suum, quem de coniuge prima suscepit, aliorum prolem non habet nisi puerum et puellam quos ei nobilis mulier quondam filia nobilis uiri ducis Meranie peperit nuper defuncta, de sua posteritate prouide cogitans a nobis humiliter postulauit  ut eos legitimare per fauorem sedis apostolice curaremus, uehementer affirmans quod postquam uenerabilis frater noster Guillelmus Remensis archiepiscopus, Sancte Sabine cardinalis, tunc apostolice sedis legatus, inter eum ac carissimam filiam nostram Ingeburgem reginam Francorum illustrem diuortii sententiam promulgauit, licet ipsa sententia per sedem apostolicam postmodum fuerit reuocata propter iudiciarium ordinem non seruatum, nulla tamen ad ipsum de alia non ducenda prohibitio facta peruenit, et propter probationes affinitatis exhibitas coram eodem archiepiscopo, quas idem rex ueras esse credebat, inter eum ac prefatam nobilem putabat esse uinculum coniugale, quanquam nostra fuerit auctoritate compulsus ut et ipsam dimitteret et reginam reciperet memoratam. Nos igitur attendentes in eo deuotionis constantiam et fidei puritatem quam a progenitoribus erga Romanam Ecclesiam quasi quodam hereditario  iure contraxit, ut tam honori regie dignitatis quam utilitati et necessitati regni Francie prouide consulamus, predictos puerum et puellam de speciali gratia legitimationis titulo de communi fratrum nostrorum consilio decoramus, ut nullus eis in naturalibus defectus obsistat; ita uidelicet ut per hoc nullum eidem regi uel prefate regine in  matrimoniali causa preiudicium generetur. uos ergo quod super hoc a nobis est prouida deliberatione statutum, et uos ipsi firmiter obseruetis, et ab aliis faciatis per censuram ecclesiasticam inuiolabiliter obseruari; et cum ab eodem rege fueritis requisiti, secundum formam prescriptam solemniter publicetis.

Datum Anagnie Iu Nonas Nouembris, pontificatus nostri anno quarto.





Littere episcoporum Gallicanorum.

ODO Dei gratia Parisiensis Ecclesie minister humilis, omnibus ad quos presentes littere peruenerint, tam clericis quam laicis, in perpetuum.

Nouerit uniuersitas uestra quod nos uidimus authenticum sanctissimi Patris nostri Innocentii pape, in quo continetur quod ipse filium et filiam excellentissimi domini nostri Philippi regis Francorum, quos ipse susceperat de Agnete filia nobilis ducis  Meranie, legitimationis titulo decorauit, ut nullus ex natalibus eis defectus obsistat. Nos uero, tanquam sacrosancte Romane Ecclesie deuoti filii, mandatum apostolicum humiliter suscipientes, eosque legitimos habentes, auctoritate apostolica, cuius in hac re mandatum suscepimus, excommunicauimus et anathematizauimus et a liminibus sancte matris Ecclesie sequestrauimus omnes illos qui aliquo modo huic sanctioni apostolice attentauerint contraire uel in aliquo derogare.

Actum publice Senonis, anno gratie 1201, mense Ianuario.

In eumdem modum Petrus archiepiscopus Senonensis, Garnerius episcopus Trecensis, Ansellus Meldensis, Guillermus Niuernensis, Hugo Aurelianensis, Hugo Autissiodorensis, ita quod unusquisque seorsim. Datum, ut supra.

In eumdem modum Guillelmus archiepiscopus Bituricensis et Robertus episcopus Claromontensis, ita  quod unusquisque seorsim. Datum Biturigis, anno 1201, mense Ianuario.

In eumdem modum Robertus episcopus Laudunensis, Philippus Bellouacensis, Stephanus Nouiomensis, Lambertus Morinensis, et Aymarus Suessionensis, ita quod unusquisque seorsim. Datum Remis anno 1210, mense Februario.
[1Kb]



uolume back matter






ORDO RERUM QUAE IN HOC TOMO CONTINENTUR.

     PROLEGOMENA.
    Baluzii epistola nuncupatoria. I
    Eiusdem prefatio. III
    Brequigny et Laporte Dutheil monitum. uII
    Notitia ex Conciliis. XI
    Gesta Innocentii III. Xu

INNOCENTII III REGESTA SIuE EPISTOLAE.
    LIBER PRIMUS.---Pontificatus anno I, Christi 1198.
    I.---De legitima sui electione, que ut fausta reipubliceque salutaris existat, omnes Deum orare iubet.  1
    II.---Regi Francorum.---Ut in religione catholica et Romane Ecclesie obseruantia permaneat. 2
     III.---Abbatibus, prioribus et aliis religiosis in regno Francie constitutis.---Ut pro recens electo pontifice Deum orent. 3
    Iu.---Parisiensi episcopo.---Ut illustrem Francorum regem moneat et inducat ad recipiendam reginam uxorem suam, quam eiecerat. 3
    u.---Strigoniensi archiepiscopo.---De dilatione uoti sui pro negotio regni Hungarie. 5
    uI.---Eidem.---De reformatione monasterii de Telequi. 5
    uII.---Abbati sancti Martini.---De conspiratione facta contra Henricum regem Hungarie. 6
    uIII.---Ferrariensi episcopo.---De obseruatione constitutionum factarum ab ipso in monasterio de Nonantula.  6
     IX.---Illustri regi Hungarie.---De tranferendo monasterio, quod B. quondam comes de Bichor edificare incepit, ad loca tutiora. 7
    X.---Nobili uiro A. duci.---De prosecutione uoti regis Hungarie patris sui defuncti.  8
    XI.---Hierosolymitano patriarche et suffraganeis eius.---De promotione Domini nostri pape, et negotio terre sancte. 9
    XII.---Ad Maguntinum archiepiscopum. 10
    XIII.---Duci Lauannie, lantgrauio Duringie, et aliis de regno Alemannie in ultramarinis partibus constitutis.---Ut sint feruentes in seruitio Iesu Christi. 10
    XIu.---Electo et decan. et mag. Nicolao de Leuennes can. Cameracen.---Super cognitione cause que inter Premonstratensem et Prumiensem Ecclesias uertitur super possessionibus de Hanapia.  12
    Xu.---P. basilice XII Apostolorum et B. tituli sancti Petri ad uincula presbyteris card. ap. sedis legatis.---Super colligationibus factis cum episcopis et consulibus ciuitatum Tuscie. 13
    XuI.---Capitulo S. Anastasii.---Ut electus per potentiam laicalem intrusus cassetur, et alius de licentia apostolica deligatur.  14
    XuII.---Capuano, Reginensi, et Panormitano archiepiscopis.  15
    XuIII.---Illustri Romanorum imperatrici semper Auguste.---Ut in ipsa electione impedimentum non prestet.  15
    XIX.---Parisiensi episcopo.---Ut liceat presbytero Micheli in sacerdotii officio ministrare, non obstant. quod ad euitandum lepre periculum, uirilia sibi fecit abscindi.  15
    XX.---Episcopo et abbati S. Lupi Trecensis.---Ut recepta a G. presbyt. canonica purgatione de crimine homicidii sibi obiecto, ipsum absoluat; si legitimus accusator non comparuerit, et crimen notorium non existit.  16
    XXI.---Archiepiscopo et archid. Tranensi.---Super transactione habita inter episcopum et canonicos uestanenses, de quadam episcopali capella et rebus aliis. 16
    XXII.---Mediolanensi archiepiscopo.---Ut liceat ei illos in sua ecclesia ad diaconatum et sacerdotium promouere, qui a summo pontifice ordinem susceperunt.  18
    XXIII.---Iuramentum fidelitatis exhibitum domino Innocentio, successoribus eius, et Romane Ecclesie, a Petro prefecto Urbis, Oddone de Palumbaria, Oddone de Monticillo. 18
    XXIu.---Spirensi, Argentinensi, et Wormatiensi episcopis.---Pro liberatione Salernitani archiepiscopi. 19
    XXu.---Sutrinensi episcopo et abbati S. Anastasii.---Pro reconciliatione Philippi ducis Sueuie et liberatione archiepiscopi Salernitani. 20
    XXuI.---Eisdem.---Pro liberatione nobilis mulieris Sibilie, filii et filiarum eius, et aliorum captiuorum regni Sicilie detentorum in Teutonia. 20
    XXuII.---Rauennati archiepiscopo et suffraganeis eius.---Ut Carsendino subdiacono domini pape legato in exarchatu Rauen. et comitatu Brittinorii diligenter assistant. 21
    XXuIII.---Remen. sancte Sabine cardin. et Senonen. archiepiscopis, et episcopo Meldensi.---Super consolatione comitisse Campanie de morte filii sui.  22
    XXIX.---Ferentinati episcopi.---Consultatio super causa matrimonii inter L. uirum et P. mulierem, quam primo iurauerat, et aliam postmodum desponsauit.  23
    XXX.---Canonicis Argentinen.---Super questione cuiusdam prebende, que inter Arnulfum et F. sancti Thome prepositum uertitur.  23
    XXXI.---Terraconen. archiep. et sacriste uicensi.---De confirmatione R. electi sancti Benedicti de Bages, et irritatione intrusi per potentiam laicalem.  24
    XXXII.---Colocen. archiepiscopo.---Confirmatio super quibusdam ecclesiis prepositure Colocen. ecclesie de capituli consensu collatis. 25
    XXXIII.---Hug. comiti et Marsucto Pisanis canonicis.---Super questione cuiusdam pignoris, que inter R. et Gallicianum Pisanos uertitur. 25
    XXXIu.---Potestati et consiliariis uiterbiensibus.---Quod in tractatu habito inter ipsos, Perusinos et rectores Tuscie sine mandato apostolico non procedant. 26
    XXXu.---P. basilice XII Apostol. et B. Sancti Petri ad uincula presbyteris cardinalibus, apostolice sedis legatis.---Super eodem 26
    XXXuI.---Episcopo et capitulo Tragurien.---Quod B.  presbyter non teneatur ad obseruantiam habitus monachalis, ex eo quod cum graui egritudine laboraret, a quodam monacho indutus est habitu monachali. 27
    XXXuII.---Mediolan. archiepiscopo.---Super questione que inter ipsum et monasterium sancti Donati de Scozula.  28
    XXXuIII.---Uniuersis episcopis per Marchiam constitutis.---De confirmatione sententie late per legatos Rom. curie contra Marcoualdum. 31
    XXXIX.---Lauden. episcopo.---Super questione cuiusdam prebende que inter Nouariense capitulum et Iacobum clericum uertitur.  32
    XL.---Lauden. episcopo.---De questione cuiusdam prebende que inter Nouariense capitulum et Albertum Siccum uertitur.  35
    XLI.---G. Lunen. episcopo eiusque successoribus canonice substituendis in perpetuum.---Super concessione et confirmatione Abolensis monasterii, ad Romanam Ecclesiam pertinentis.  37
    XLII.---Abbati et conuentui monasterii Abolensis.---Ut episcopo Lunen. debeant obedientiam et reuerentiam exhibere. 38
    XLIII.---Knesnen. archiepiscopo et suffraganeis eius.---Ut impugnatores B. ducis Polonie, nisi ab ipsius molestatione destiterint, ecclesiastica censura percellant.  38
    XLIu.---Wormatien. episcopo.---Ut festum conuersionis B. Pauli celebret, et faciat per suam diecesim solemniter celebrari.  39
    XLu.---Uniuersis presbyteris per decanatum de Sparnon. in Carnotensi diecesi constitutis.---De confirmatione priuilegii eisdem concessi ab episcopo Carnotensi. 40
    XLuI.---Archipresbytero et canonicis Perusinis.---De confirmatione constitutionis inter se mutuo assensu facte.  41
    XLuII.---Littere consulum et populi Montis belli.---De fidelitate Romane Ecclesie facienda. 43
    XLuIII.---Marsicanensi episcopo.---Super causa matrimonii inter B. uirum et O. mulierem, quam prius desponsauit, et aliam postmodum in uxorem duxit.  44
    XLIX.---Abbati et fratribus S. Prosperi Reginensis.---Ut omnes alienationes seu obligationes, quas Guido quondam ipsius monasterii abbas fecerat, irrite sint et inanes. 44
    L.---Antiocheno patriarche.---Quia Apamien. electum in Tripolitan. Ecclesiam sine licentia domini PP. transtulit, ipse a confirmatione episcoporum a domino PP. suspenditur quousque ab eo aliud statuatur.  45
    LI.---Dicto Tripolitan. episcopo.---Quia in Apamien. Ecclesia in archiepiscopum electus in Tripolitan. se fecit transferri, a pontificalis officii exsecutione suspenditur. 46
    LII.---Suession. episcopo.---De concessa sibi licentia recipiendi ius patronatus cuiusdam capelle a P. preposito Compendiensi.  46
    LIII.---Eidem.---Ut capellam sibi a preposito Compendien. collatam dedicare ualeat et de parochia disponere episcopi Atrebaten.  46
    LIu.---Atrebatensi episcopo.---Ut si ei constiterit quod parochia castri Compendien. ad episcopum Suessionen. pertineat, disponendi de ipsa liberam ei tribuat facultatem.  47
    Lu.---Burdigalensi archiepiscopo.---De sententia lata pro canonicis Lemouicen. per dominum Celestinum et de ipsius reuocatione ueritate cognita per eumdem, et quod dominus Innocent. precipit exsecutioni mandari, quod factum est per dominum Celestinum.  47
    LuI.---Hubaldo Pisano archiepiscopo eiusque successoribus canonice substituendis in perpetuum.---De confirmatione Turitanen., Calaritan. et Abonen. prouinciarum primatus. 49
    LuII.---uicentin. episcopo.---Ut feuda et beneficia interfectoribus uicentin. episcopi per sententiam sublata non restituantur eisdem, nec alia conferantur.  50
    LuIII.---Zamoren. episcopo.---De relaxatione sententie quam legatus Ecclesie Rom. in ipsum et Ecclesiam tulerat Zamoren.  51
    LIX.---Sancte Marie et S. Petri decanis, et W. cancellario Laudunensi.---De cause cognitione, que inter archidiac. Laudunen. et magistrum R. Balbum super donatione ecclesie de Ascheri.  51
    LX.---Lucen. episcopo, abbati de Melon. et Petro Ioanni archidiac. Astoricen.---Super cause cognitione  que inter Aurien. episcopum et abbatem Celle Noue uertitur, quem dicebat sibi lege diecesana subiectum.  52
    LXI.---Senonen. archiepiscopo.---De irritatione cuiusdam indulgentie, quam episcopus Carnoten. a domino Celestino in ipsius archiepiscopi preiudicium impetrarat.  53
    LXII.---Electo, decan. et magistro Nicolao de Leuennes can. Cameracen.---Ut in litteris transmissis eisdem de cause cognitione que inter Premonstraten. et Prumien. ecclesias uertitur super possessionibus de Hapania, subsequens clausula precedenti clausule preponatur.  54
    LXIII.---Armachano archiepiscopo.---Quod mulieri post partum acture gratias non est ecclesie aditus denegandus. 55
    LXIu.---Auersan. episcopo.---Ut quidquid in Ecclesia uel diecesi Auersan. in promissionibus uel concessionibus prebendarum et beneficiorum factum est per potentiam laicalem, cassetur. 55
    LXu.---Abbati Luce, magistro Gerardo, G. archipresb. S. Seuerini procuratoribus ecclesie Salernitan. abbati Barch. Caputaquen. ecclesie preceptori.---Ut quidquid in ecclesia uel diecesi Salern., archiepiscopo in uinculis detento, in concessionibus prebendarum, beneficiorum, ecclesiarum attentatum est, per potentiam laicalem, cassetur. 55
    LXuI.---Abbati et monachis de Galdo.---Ut liceat eis monasterium et habitationem circumpositam ad tutiora loca transferre. 56
    LXuII.---Pictauen. episcopo.---Super correctione monasterii, tam in capite quam in membris.  56
    LXuIII.---Lauden. episcopo.---Ut litteras cassationis super electione canon. in ecclesia Nouarien. in iudicio non recipiat. 57
    LXIX.---Trecens. episcopo.---Quod liceat ei uotum redimere per alium religiosum.  58
    LXX.---Leodiensi episcopo, abbati de Bron., et preposito Traiectensi.---Ut inquirant contra archiepiscopum Treuirensem, sub obiectis criminibus; et si culpabilis erit, suspendent. 61
    LXXI.---Zamoren. episcopo, abbati Saltus Noual. et priori S. Marci.---Ut restituta Legionensi ecclesie archidiaconatus possessione, curam iure finiant.  62
    LXXII.---Alifano episcopo.---Quod clericos presumentes ipsum ad tribunal seculare trahere possit per excommunicationis sententiam cercere. 63
    LXXIII.---Magistro et fratribus hospitalis Hierosolymitani.---Ut ecclesie Tripolitane ecclesiam de Nephin una cum decimis, iuxta decretum pontificis resignent. 64
    LXXIu.---Anagnino episcopo.---Quod liceat ei, pro emptione Castri, Ecclesie bona cum uoluntate capituli pignori supponere. 65
    LXXu.---Adem. Pictauen. episcopo.---De confirmatione electionis sue in episcopum Pictauiensem.  65
    LXXuI.---Zamoren. episcopo.---Ut sine titulo ordinato clerico prouideatur.  68
    LXXuII.---Decano Astoricensi.---Ut sit decessorum suorum iure atque priuilegiis contentus, nec grauet suum capitulum.  68
    LXXuIII.---Magdeburgensi archiepiscopo.---Ut a laicis intrusum amoueat, aliumque Pragensem episcopum canonice eligi curet.  69
    LXXIX.---Auxitan. archiepiscopo.---Ut clerici qui se a laicis intrudi curant, puniantur.  70
    LXXX.---Eidem.---Ut uagi monachi ad cenobium reuocentur.  70
    LXXXI.---Eidem archiepiscopo.---Ut hereticis obsistat et gladio cerceat.  71
    LXXXII.---Eidem archiepiscopo.---Ut habentes plures dignitates, retenta una, reliquas resignare cogantur.  72
    LXXXIII.---Uniuersis archiepiscopis, episcopis, et aliis ecclesiarum prelatis, ad quos littere iste peruenerint. 72
    LXXXIu.---Archiepiscopo, preposito S. Andree, et Scholastico S. Petri Coloniensis---Ut fraudulenta priuataque beneficiorum permutatio rescindatur. 72
    LXXXu.---Mediolanensi archiep.---De citatione Passaguerre causidici ad dicendam causam Rome.  73
    LXXXuI.---Archiepiscopo Senonen.---Ut decretum priuilegii et exemptionis cleri a talliis et exactionibus obseruetur.  74
    LXXXuII---Archiepiscopo Senonensi.---Ut ipse illos instituat quos Carnotensis instituere recusabat.  75
    LXXXuIII.---Rectoribus Tuscie.---Quod arcem Assisii aliasque terras nolint ab Ecclesia alienare.  75
    LXXXIX.---Petro canonico S. Hilarii Pictau. nepoti, quondam magistri Aimerici de Partiniaco.  77
    XC.---G. archidiacono, cantori et cancellario Tornacensi.---De collatione cuiusdam prebende in Ecclesia Antuerpiana.  78
    XCI.---Episcopo Alifano.---Quod pro templi reparatione aliquid locare queat.  79
    XCII.---Dilecto filio fratri Rainerio.---De reuocandis incestis nuptiis, et seruando federe pacis.  79
    XCIII.---Fratri Rainero.---De eodem fere argumento.  81
    XCIu.---Aquen. archiepiscopo et suffraganeis eius.---Ut contra hereticos commissariis apostolicis auxilio sit.  81
    XCXu.---Uniuersis archiepiscopis et episcopis, et aliis ecclesiarum prelatis.---Ut religiosos nec ipsi perturbent, nec perturbantes ferant.  83
    XCXuI.---Archiepiscopo Tranen. Iuuenat. et Bitontino episcopis.---Ut ablata Ecclesie bona restitui curent. . 84
    XCXuII.---Guidoni fundatori hospitalis Sancti Spiritus, eiusque fratribus tam presentibus quam futuris regularem uitam professis in perpetuum.---De confirmatione et priuilegiis eiusdem.  85
    XCXuIII.---Clugiensi episcopo.---Ut ultra antiquum numerum receptis canonicis Ferrariensibus faciat prouideri de excrescentibus fructibus.  86
    XCIX.---Illustri regi Portugalie.---Ut centum bizantios et quatuor uncias auri Romane Ecclesie debitas persoluat.  87
    C.---Capellanis S. Ioannis de Persiceto.---Ut episcopo et archipresbytero non negetur uisitationis procuratio.  88
    CI.---Archiepiscopo, et abbati S. Petri foris Portam, et magistro Borno subdiacono nostro archidiacono uiennensi.---Ut si abbas Case Dei eius eligendi abbatem Fauerniacensem habet, per ipsum electus confirmetur. 89
    CII.---Capitulo Spoletano.---Utrum meretricem ducere possit post mortem uxoris, cui uiuente uxore adheserat.  90
    CIII.---Archiepiscopo Senonensi.---Ut compellat decanum et capitulum Laudunense M. Petrum in canonicum recipere.  90
    CIu.---Abbati, et conuentui S. Benedicti in Edera.---Ut in alio ordine monachorum legitime ad sacros ordines promotus, ministrare non prohibeatur.  92
    Cu.---Archiepiscopo Montis Regalis.---Ut omnia de bonis Ecclesie illicite alienata, reuocentur.  92
    CuI.---Eidem.---Ne res et bona Ecclesie alienentur, presertim que sunt de mensa episcopi.  93
    CuII.---Waltero Rothomagensi archiepiscopo.---Ut clerici ad residentiam personalem apud suas ecclesias compellantur.  93
    CuIII.---Eidem.---De permutationis cuiusdam cum Anglorum rege inite confirmatione.  93
    CIX.---Atrebatensi, Tornacensi et Morinensi episcopis et electo Camerac.---De electionis negotio super electione prepositi Sicliniens. terminando. 96
    CX.---Remensi archiepiscopo, cardinali S. Sabine.---De eodem argumento.  100
    CXI.---Cantuariensi archiepiscopo.---Ne in lesionem aliarum Ecclesiarum nouam capellam edificare pergat.  101
    CXII.---Uniuersis Christi fidelibus ad quos littere iste peruenerint.---Meretrices in uxorem ducere, pium et meritorium est.  102
    CXIII.---Abbati Cluniacensi.---Omnes alienationes Balmensium monachorum reuocantur, et ipsi abbati Cluniacensi subiiciuntur. 103
    CXIu.---Archiepiscopo Bisuntin. et suffraganeis eius.---Ut Cluniacensibus ad corrigendos Balmenses et subiiciendos auxilio sint. 103
    CXu.---Episcopo et priori S. Petri Matisconensis.---Eiusdem argumenti. 103
    CXuI.---Preposito et fratribus S. Iuuenci de Papia---Ut Carnelum clericum recipiant in canonicum.  104
    CXuII.---Bituricensi archiepiscopo.---Quod episcopos ad aliam Ecclesiam transferre absque licentia pape non liceat.  106
     CXuIII.---Episcopo, cantori, et magistro P. de Corbolio Parisiensi canonico.---Ut Bernardus de Insula in canonicatu Tornacensi per illos defendatur.  107
    CXIX.---Lamecen. episcopo, et G. monacho quondam episc. Lamecen. et priori de Ecclesiola.---Ut causam inter Bracarensem archiepiscopum et canonicum S. Martini de Castro, de exemptione institutam, definiant. 109
    CXX.---Archiepiscopo Mediolanensi.---Ut cancellariam dignitatem in Ecclesia Mediolanensi uacantem subdiacono pontificis conferat. 110
    CXXI.---Episcopo et clero Placentin.---Ut Palauicinum compellat ad restituendum ablata cardinali S. Marie.  111
    CXXII.---Episcopo et capitulo Parmen.---De eadem re. 113
    CXXIII.---Rauennati archiepiscopo.---De eadem re. 114
    CXXIu.---Oueten. episcopo.---Ut ex collegio canonicorum iterum fiat monasterium.  114
    CXXu.---Fratri Rainerio.---Ut curet Ouetensem episcopum a rege Legionens. eiectum restitui. 115
    CXXuI.---Terraconensi archiepiscopo.---Ne intra septennium proxime uacatura beneficia conferantur, sed redditus conuertantur in usus creditorum.  115
    CXXuII.---Preposito, decano et capitulo Cameracens---Ut a decessore suo et a se institutum recipiant in canonicum. 116
    CXXuIII.---Mattheo abbati et conuentui S. Spiritus de Arenulis.  117
    CXXIX.---Oxomensi, Oscensi, et Dertusen. episcopis.---Ut causam archiepiscopi et capituli Terraconensis contra monasterium Riuipollense determinent.  117
    CXXX.---Philippo illustri regi Francie.---De confirmatione federis inter ipsum regem et comitem Flandrie. 117
    CXXXI.---Cisterciens. et Clareuall. abbatibus.---Ut per archiepiscopum Rothomagensem, post interpositam a Philippo Gallorum rege appellationem, attentata reuocent. 119
    CXXXII.---Odoni Terdon. episcopo---Quod omnes religiosos sibi subiectos liceat ad obseruationem interdicti compellere, saluis priuilegiis Romanorum pontificum. 120
    CXXXIII.---Gradensi patriarche.---Ut decimas a sibi subiectis parochianis recipiat, etsi hactenus sub aliis episcopis habitarunt.  120
    CXXXIu.---Abbati et conuentui Belleuille.---Quod liceat ipsis, cum consensu episcopi, et sine detrimento alterius, oratoria exstruere.  121
    CXXXu.---Eisdem.---De procuratione exhibenda fratribus S. Irenei. 121
    CXXXuI.---Abbati et conuentui S. uedasti.---Statuta et Laudabiles cenobii istius consuetudines pontifex confirmat et approbat.  122
    CXXXuII.---Gerardo abbati et conuentui uirziliacensi.---ueteres consuetudines laudabiles approbat, et noua iis priuilegia confert. 122
    CXXXuIII.---Eisdem.---De priuilegio in fraudem aliorum, et quo priuilegiati abutuntur, impetrato, reuocando. 124
    CXXXIX.---Gerardo abbati uirziliacensi.  124
    CXL.---Abbati et conuentui uirziliacensi.---Ne prelati uisitantes, multitudine ministrorum ecclesias grauent. 124
    CXLI.---Eisdem---Concordiam super procuratione cum comite Niuernensi approbat. 125
    CXLII.---Senonensi archiepiscopo, Eduensi, Lingonensi, Antisiodorensi et Niuernensi episcopis.---Ut concordiam, de qua epistola precedenti, comitis heredes atque successores obseruare cogant. 125
    CXLIII.---Archipresbytero S. Andree de Pallian.---Ut uxorem, quam maritus ob prauam suspicionem abiecerat, recipere cogat, et clericum de suo crimine gloriantem suspendat.  126
    CXLIu.---Brixinensi electo. 126
    CXLu.---Decano, cantori, et S. Morelli canonico Xantonen.---Ut Willielmum scriptorem pape curent in canonicatu Pictauiensi pacifice tueri.  127
    CXLuI.---A Pictauien. et R. Petragoricen. episcopis, et Arnaldo archidiac. Petragor. Ecclesie.---Ut Caduniense deformatum monasterium instaurent.  128
    CXLuII.---Episcopo, archidiacono Petragoricensi, et R. archipresbytero, de Marmuntes in Petragoricensi diecesi constitutis.---Ut latam contra abbates intrusos sententiam tueantur atque defendant.  128
    CXLuIII.---uenerabilibus fratribus archiepiscopis et  episcopis ad quos iste littere peruenerint. 130
    CXLIX.---Archiepiscopis, et episcopis, et aliis ecclesiarum prelatis, ad quos littere iste peruenerint.---De immunitate et priuilegiis monasterii beate Marie uirziliacensis. 131
    CL.---Gerardo abbati monasterii B. Marie Magdalene uirziliacen. eiusque fratribus tam presentibus quam futuris regularem uitam professis in perpetuum.---De eodem argumento. 132
    CLI.---Willielmo Remen. archiepiscopo, S. Sabine cardinali.---Ut electo Cameracensi liceat resignare iuri, et ut eligatur alius idoneus a capitulo, intra mensem, uel instituantur auctoritate apostolica.  135
    CLII.---Eidem.---Quod nouam cathedram ipsi erigere liceat. Cenobia tamen in illos usus non conuertantur, sed permaneant. 136
    CLIII.---Eidem.---Quod ipsi in nouo suo episcopatu dignum aliquem uirum preficere liceat.  136
    CLIu.---Magistro Guiselin. subdiacono nostro, cancellario Tornacen.---Sententia cardinalis Remensis a papa confirmatur. 137
    CLu.---Tornacensi episcopo.---Ut a decessoribus alienata reuocet.  137
    CLuI.---Canonicis ecclesie B. Marie Tornacen.---Ut fructus altarium uicariis equaliter diuidantur.  138
    CLuII.---Canonicis et clericis Tornacen. ecclesie.  138
    CLuIII.---Canonicis ecclesie B. Marie Tornacen.---Quod fructus maioris altaris possint diuidere. 138
    CLIX.---Canonicis ecclesie B. Marie Tornacen.---Confirmatio constitutionis cuiusdam, super fructibus beneficii Iuonis.  138
    CLX.---Electo Cameracensi, S. Auberti et S. Gilleni abbatibus.---Ut iniustam interdicti sententiam reuocent.  139
    CLXI.---Atrebaten. episcopo et Cameracen. electo.---Ut concordia inita et bona fide interposita transactio obseruetur. 140
    CLXII.---Remensi archiepiscopo, S. Sabine cardinali et abbati S. Remigii et decano Remen.---Ut Nouiamensem episcopum tertia decimarum parte contentum esse et uexatione monasterii S. uedasti abstinere iubeant. 140
    CLXIII.---Electo Cameracensi, S. Auberti et S. Gilleni abbatibus in Cameracen. diecesi constitutis.---Ut episcopos per censuras compellant monasterium S. uedasti contra suos aduersarios iure tueri. 141
    CLXIu.---Graden. patriarche.---Ut causam archidiaconi Taruisini contra clericos de quinto iure definiat.  141
    CLXu.---Archiepiscopis et aliis ecclesiarum prelatis, marchionibus, comitibus, baronibus, et aliis nobilibus uiris, et uniuersis Christi fidelibus ad quos littere iste peruenerint.---Ut commissariis apostolicis contra hereticos auxilio sint.  142
    CLXuI.---Abbati Sancti uedasti.---Approbat eius uoluntatem, quod ex collegio seculari factum olim cenobium, ad collegium reuocare laboret.  143
    CLXuII.---B. magistro scholarum et ualberto canonico Taruisinis.---Episcopi trucidatores a solo papa absolui, excepto articulo mortis. 144
    CLXuIII.---Archiepiscopo et capitulo Turonens.---Citantur ad audiendum sententiam proferre in causa ipsorum contra ecclesiam Dolensem. 144
    CLXIX.---Bituricensi archiepiscopo.---In eumdem fere modum. 145
    CLXX.---Archiepiscopo Tarentasien. et episcopo Augusten. et abbati Bonimontis.---Committitur eis causa episcopi et capituli Lausannensis.  146
    CLXXI.---Philippo illustri Francorum regi.---Ut repudiata pellice, legitimam uxorem recipiat.  148
    CLXXII.---Willielmo Remens. archiepiscopo, S. Sabine cardinali.---Ut existat conseruator priuilegiorum ecclesie S. Germani de Pratis Parisiis.  151
    CLXXIII.---Roberto abbati S. Germani Parisiensis, eiusque fratribus tam presentibus quam futuris, regularem uitam professis, in perpetuum.---Quod eos recipiat sub protectione apostolica, ueteraque priuilegia, non paucis additis, confirmet.  151
    CLXXIu.---Hugoni abbati S. Dionysii eiusque fratribus, tam presentibus quam futuris regularem uitam professis in perpetuum---Quod eorum iura priuilegiaque confirmet.  154
    CLXXu.---Abbati et conuentui S. Dionysii.---Ut beneficia nondum uacantia, uel petantur uel etiam conferantur. 158
    CLXXuI.---Abbati et conuentui Cistercien.---Ut pro  grauissimis omnium Ecclesiarum negotiis occupato Deum orent.  158
    CLXXuII.---Ardmachan. archiepiscopo.---Ut post acceptam episcopi Rathobotensis resignationem, electionem alterius confirmet.  160
    CLXXuIII.---P. presbytero canonico S. Michelis maioris Papiensis.---Quod confirmetur sententia lata per cardinalem S. Marie in causa P. et Iacobi clerici Papiensis.  160
    CLXXIX.---Abbati S. Dionysii.---De electionis sue in abbatem confirmatione apostolica.  162
    CLXXX.---Agrigentin. episcopo.---Quod ipsi liceat monasteria transferre ad loca tutiora.  162
    CLXXXI.---Abbati et conuentui sancti Germani Antisiodorensis.---Indulgetur iis quod sacrum chrisma et oleum atque conseruationes ab alio catholico episcopo accipere liceat, si Antissiodorensis gratis impertire nolit  163
    CLXXXII.---Lingonensi episcopo.---Quod controuersiam inter ipsum et suum capitulum exortam grauate audierit, et utrique parti certum agendi terminum prefigit. 163
    CLXXXIII.---Atrebatensi et Syluanect. episcopis. 164
    CLXXXIu.---Abbati et conuentui S. Germani Antisiodorensis.---Quod excommunicatio episcopi Antisiodor. iniusta et contra iuris ordinem inflicta, non obliget.  164
    CLXXXu.---Eisdem.---Quod liceat archiepiscopum Senonensem pro iustitia adire, si Antisiodorensis eam administrare negligat 165
    CLXXXuI.---Episcopo et decano Matiscon.---Eis committitur causa ecclesie Eduensis et cenobii Balmensis.  165
    CLXXXuII.---Capitulo Mediolanensi.---Ut prebendam et domum episcopo Terdonensi suo college restituant.  166
    CLXXXuIII.---Archiepiscopo Senonensi.---Ut cogat episcopum Eduensem cum abbate Flauiniac. initam concordiam obseruare.  167
    CLXXXIX.---Hugoni abbati uirziliacens. Ecclesie.---Confirmat electionem ipsius, hortaturque ut magno et forti animo tantum opus aggrediatur. 168
    CXC.---Archiepiscopo et archidiacono Senonen.---Clericus, qui casu puerum occiderat, absoluitur. 169
    CXCI.---Trecensi episcopo---Ut plura beneficia habentes, resignare cogantur; et quod clericos suos, quando publica salus postulat, ad maiores ordines suscipiendos compellere queat. 169
    CXCII.---Senonensi archiepiscopo et Trecensi episcopo.---Ne quid in proprium commodum et successorum detrimentum canonici constituant. 170
    CXCIII.---Trecensi episcopo.---Inite concordie confirmatio apostolica. 171
    CXCIu.---Xanctonen. episcopo.---Ut prior de Prato dilapidator deponatur.  171
    CXCu.---Xanctonen. et Mag. P. Petragoricen. archidiac., eiusdem fere argumenti.  172
    CXCuI---Abbati et fratribus Premonstratensibus.---Ut disciplina monastica obseruetur, et quod pontifex eam non uelit turbare  172
    CXCuII.---P. abbati Premonstrat. et eiusdem ordinis abbatibus.---Confirmatur constitutio quod Premonstratenses non debeant uti mitra et chirothecis.  173
    CXCuIII.---P. abbati Premonstrat. et ceteris eiusdem ordinis abbatibus---Confirmatur constitutio quod Premonstratenses conuersas non teneantur recipere, nec bona sua alienare possint.  173
    CXCIX.---Decano, cantori et magistro P. canonico Remens.---Ut ablatum contumeliose equum abbati restitui curent.  174
    CC.---Uniuersis archiepiscopis et episcopis, in quorum parochiis grangie Premonstraten. ordinis site sunt.---Ne procurationis pretextu contra apostolica priuilegia Premonstratenses grauentur. 174
    CCI.---Episcopo, decano et archidiacono Suessionen.---Ut ob turpe et illicitum iuramentum puniantur nec tamen seruare debeant.  175
    CCII.---P. abbati Premonstratensi.---Ut dissoluti atque rebelles monachi puniantur serueturque monastica disciplina.  176
    CCIII.---Uniuersis abbatibus et prepositis Premonstraten. ordinis in Saxonia et confinio Saxonie constitutis.---Ut omnes abbates atque prepositi Premonstratenses iuxta regule constitutionem certis temporibus Premonstratum ueniant, nullo priuilegio excusante.  177
     CCIu.---Archiepiscopis, episcopis, abbatibus, prioribus et ceteris Ecclesiarum prelatis.---Ut Premonstratenses monachos ab iniuriis et contumeliis defendant.  178
    CCu.---Syluanecten. episcopo.---Ne alicui dimidia prebenda conferatur, nec prebende secentur.  179
    CCuI.---Illustri regi Anglie.---Quatuor aureorum annulorum mysterium explicat.  179
    CCuII.---Episcopo Lexouiensi.---Ut pensiones ad uerum moderamen reducantur.  180
    CCuIII.---Eidem.---Ut frustratorie appellationes non recipiantur, et relique debito tempore finiantur.  180
    CCIX.---R. et R. archidiacono Baiocensi et H. archidiacono Constantiensi.---De cuiusdam decani audacia cercenda, et ne absoluatur, nisi lesis prius satisfecerit.  181
    CCX.---Episcopo Ebroicensi et archidiacono Lexouiensi.---Ut a Radulpho milite constructam ecclesiam consecrent et dedicent.  181
    CCXI.---Illustri regi Nauarre.---Ut regi Anglorum quedam castella tradat. 182
    CCXII.---Priori et conuentui Burgulien.---Quod abbas ipsorum et cenobii bona obligare non possit.  182
    CCXIII.---Bracharen. archiepisc. et abbati de Burio.---Ut causam Ecclesie S. Christine de Longos et Hospitalariorum ratione decimarum audiant. 182
    CCXIu.---Bituricen. archiepiscopo abbati S. Eparchii, et decano Petragoricen.---Ut causam inter episcopum et capitulum Engolismense, super numero canonicorum audiant. 183
    CCXu.---Egid. canonico uastinen.---De causa ipsius contra Hugonem et pro ipso iudicatur.  187
    CCXuI.---Besuensi abbati.---Quod ipsi liceat aliquos ex aliis cenobiis ad instaurandum suum euocare et ex suo quosdam ad alia remittere.  189
    CCXuII.---Bergensi episcopo.---Quod mercatores Ecclesie decimas persoluere cogantur.  189
    CCXuIII.---Orchad. et Rosmarchn. episcopis.---De annatis et decimis promissisque eleemosynis Romane Ecclesie persoluendis.  189
    CCXIX.---Archiepisc. Lugdunensi et abbati Athanacensi.---Ut littere apostolice, que subreptitie erant, impetrate, reuocentur.  190
    CCXX.---Abbati de Iugo Dei et priori de Seillin.---Ne pro mortuorum sepultura et coniugum copulatione pecunia exigatur.  191
    CCXXI.---Decano Ulixbonensi, prioribus S uincentii et de Alcobatia.---Ut causam episcopi Colimbriensis et militum Templi audiant.  191
    CCXXII.---Abbati de Alcobatia F. Menendi et P. Exod. monachis Alcobatie.---Ut fratres S. Crucis reuerentiam et episcopalia iura Colimbriensis episcopo suo reddant, et quod matrix ecclesia cathedralis uocetur.  192
    CCXXIII.---Episcopo et priori Elborensi.---Eiusdem fere argumenti.  193
    CCXXIu.---Decano Ulixbonensi priori et P. Frodiz monacho de Alcobatia.---Priuilegium in graue detrimentum alterius impetratum reuocatur.  193
    CCXXu.---De Sazeta et de Manzenera abbatibus et P. Frodiz monacho de Alcobatia.---Ut Ecclesia Golimbriensis suo iure et priuilegio non spolietur.  194
    CCXXuI.---De Alcobatia et de Seiza abbatibus et priori de Alcobatia.---Eiusdem argumenti cum precedenti.  194
    CCXXuII.---De Sazeta et de Manzenera abbatibus, et F. Menendi monacho de Alcobatia---Eiusdem argumenti.  195
    CCXXuIII.---Rothomagensi archiepiscopo et suffraganeis eius.---Ab episcopis suis excommunicati non facile sunt ab aliis absoluendi.  195
    CCXXIX.---Lexouiensi episcopo.---Ne coram suspectis iudicibus, etiam delegatis, respondere teneatur. 196
    CCXXX.---Regi Anglie.---Que honeste facere licuit, in iis se regi gratificatum dicit, hortaturque ad pacem seruandam cum rege Francie.  196
    CCXXXI.---Bituricensi archiepiscopo.---Ut inquirat contra Engolismensem episcopum, dilapidatorem ecclesie sue. 199
    CCXXXII.---Abbati et conuentui Cariloci. 200
    CCXXXIII.---Abbati Ungiacensi.---In causis Ecclesie et cenobii, Ecclesie membra testantur.  201
     CCXXXIu.---Eduensi episcopo, Ungiacensi et S. Margarite abbatibus.---De restaurandis cenobiis et reformanda monastica disciplina.  201
    CCXXXu.---W. Remensi archiepiscopo, S. Sabine cardinali, et suffraganeis eius.---Ut per quosdam falsarios confictas bullas intercipiant.  202
    CCXXXuI.---Magdeburgensi archiepiscopo.---Ut ducem Sueuie cogat Anglie regi ablatam pecuniam restituere.  203
    CCXXXuII.---Tarentasien. archiepiscopo.---De incendiariis absoluendis.  204
    CCXXXuIII.---Euerardo Nitrien. episcopo---Ut oblata Ecclesie bona retineat, et de prediis que ipse colit decimas non persoluat.  204
    CCXXXIX.---Burgen. et Palen. episcopis.---Qui spoliatus est, non potest aliis soluere antequam restituatur.  205
    CCXL.---Lexouiensi episcopo.---De officio archiepiscopali ad suum suffraganeum, et suffraganei ad suum archiepiscopum. 205
    CCXLI.---Lexouiensi episcopo.  206
    CCXLII.---Nobili uiro filio ducis Austrie.---Imperat ut regi Anglie ablatam a patre pecuniam restituat.  206
    CCXLIII.---Garnero priori Locheien.---Quod liceat ipsi terrarum quarumdam firma retinere, salua capitulo antiqua pensione.  207
    CCXLIu.---Episcopo et capitulo Engolismen.---Canonici apud Ecclesiam non residentes, non possunt infringere que iis absentibus recte statuuntur.  208
    CCXLu.---Cantuariensi archiepiscopo, et Lincolnien. et Wigornien. episcopis, et abbati de Theoches.---Ut eiecti ex cenobio monachi in pristinum statum restituantur.  208
    CCXLuI.---Burdegalensi archiepiscopo, S. Eparchii et Nantolien. abbatibus.---Committitur causa P. Engolismensis contra Ar. de Mairinac super archidiaconatu Engolismensi.  209
    CCXLuII.---Niuernensi episcopo, et S. Benigni Diuionensis et theologi abbatibus.---Committitur iis causa episcopi Eduensis contra abbatem de Buxeria, super testamento et bonis cuiusdam defuncti, quem abbas monachum fuisse aiebat.  210
    CCXLuIII.---Abbati S. Eucarii, decano et L. canonico Treueren.---Committitur illis causa litigantium super prebenda in collegio uerdunensi.  212
    CCXLIX.---Fratri Rainerio.---Ut Portugalli et Castelle reges percussum et iureiurando confirmatum fedus seruare cogat. 214
    CCL.---Neocastrensi episcopo.---Quod a decessoribus alienata reuocare liceat.  214
    CCLI.---Strigoniensi archiepiscopo.---Priuilegia Ecclesie Strigon. confirmantur.  215
    CCLII.---Fratri Ioanni et aliis fratribus domus Sancte Trinitatis Ceruifrigidi.---Data iis bona, in pios usus conferenda, auctoritate apostolica confirmantur.  215
    CCLIII.---Episcopo et archidiac. Zamorensi, et Didaco priori de Morerola.---Ut causam capituli Legionensis contra monasterium S. Facundi cognoscant.  216
    CCLIu.---Alphonso Auriensi episcopo.---Statutum aliquod nouum confirmatur.  216
    CCLu.---Cupersano episcopo et archidiacono Oritan. Ut contra episcopum Mutilensem, dilapidatorem et aliorum criminum reum inquirant, et archidiaconum, quem spoliarat, restituant. 216
    CCLuI.---Consulibus et populo Beneuent.---Ne unius iudicis testimonio credatur in causis.  217
    CCLuII.---Consulibus iudicibus, et populo Beneuent.---De palatio iudicum et tabellionum statutum confirmat.  218
    CCLuIII.---Archiepiscopo et capitulo Beneuentan.---Ut Albertum subdiaconum in canonicum recipiant.  218
    CCLIX.---ualtero archiepiscopo et capitulo Rothomagen.---De reparanda Ecclesia decretum maioris et sanioris partis obtinet.  219
    CCLX.---ualtero archiepiscopo Rothomagensi.---Ut audacter sua iurisdictione utatur et regum minas non pertimescat, pontificis auxilio confisus.  219
    CCLXI.---Wigorniensi episcopo---De Simoniacis puniendis.  220
    CCLXII.---Episcopo et canonicis Oscensibus.---Ut falsarius quidam puniatur.  221
    CCLXIII.---Ambianensi episcopo.---Ut admonito et  negligente abbate, ipse monasterium instauret.  221
    CCLXIu.---ualtero Rothomagensi archiepiscopo.---Quod nullus possit seipsum presentare ad beneficia.  222
    CCLXu.---Eidem.---Sententie interdicti ab episcopo prolate omnes obedire tenentur. 222
    CCLXuI.---Eidem.---Eiusdem fere argumenti. 222
    CCLXuII.---Episcopo, archidiacono et sacriste Magalonen.---De archidiaconatu Magalonensi copiose disserit.  223
    CCLXuIII.---Arelatensi, Aquensi, et Ebredunen. archiepiscopis et eorum suffraganeis.---Ut monasterium S. uictoris Massilie tueantur et defendant.  225
    CCLXIX.---Episcopo Waradien.---Ut ad sedem apostolicam ueniat absoluendus.  226
    CCLXX.---Illustri regi Hungarie.---Quod uiginti uiros, ad terre sancte limina profecturos, ad sui regni pacem conseruandam retinere liceat.  227
    CCLXXI.---Nobili uiro A. duci.---De regni Hungarie laudibus; et ne regi bellum moueat.  227
    CCLXXII.---Ultrasyluano episcopo.---A Gregorio sibi concessa priuilegia confirmantur.  228
    CCLXXIII.---Arelaten. archiepiscopo.---De reformando monasterio Lirinensi.  229
    CCLXXIu.---Arelaten. archiepiscopo.---Ut in Arearum insula monachi de episcopi consensu et uoluntate instituantur.  230
    CCLXXu.---Archiepisc. et archidiac. Narbonen.---Ut post appellationem rite interpositam attentata reuocent, excommunicatumque absoluant.  230
    CCLXuI.---Capitulo S. Ioannis Bisuntinensis.---Ut nouum illis collegium erigere de archiepiscopi uoluntate liceat.  231
    CCLXXuII.---Bisuntino archiepiscopo.---Illum, indicta tamen purgatione, ab accusatione capituli absoluit.  232
    CCLXXuIII.---Cistercii et Tullei abbatibus.---Ut thesaurarius Bisuntinus ad personalem residentiam uocetur.  233
    CCLXXIX.---Mediolanensi archiepiscopo.---Pontificis littere sunt recipiende et exsequende, nisi obreptitie existant.  233
    CCLXXX.---Preposito et canonicis ecclesie Colocen.---Confirmat ius percipiendi decimas ex certis uillis.  234
    CCLXXXI.---Colocen. archiepiscopo.---Committitur illi instauratio cenobii sancti Stephani. 234
    CCLXXXII.---Graden. patriarche.---Ut concordia inter Ecclesiam S. Saluatoris et Ecclesiam S. Bartholomei de uenitiis inita seruetur.  235
    CCLXXXIII.---Hugoni abbati et conuentui S. Zenonis ueronensis.---Per sententiam decidit causam ipsorum contra Ecclesiam S. Proculi, de subiectione.  237
    CCLXXXIu.---Radulfo abbati Ecclesie sancte Osyte de Chuc, eiusque fratribus tam presentibus quam futuris regularem uitam professis in perpetuum.---De ordinis priuilegiorumque confirmatione et norma uiuendi.  240
    CCLXXXu.---Segobiensi episcopo.---Absentium uel etiam temere repugnantium sententiis neglectis, preualeant maiora et saniora suffragia reliquorum.  241
    CCLXXXuI.---Abbati monasterii S. Germani Antissiodorensis eiusque fratribus, tam presentibus quam futuris, regularem uitam professis in perpetuum.---De eorum priuilegiis, et quod recipiantur sub protectionem apostolicam.  241
    CCLXXXuII.---Pampilonensi episcopo.---Quod tempore generalis interdicti ipsi liceat clausis ianuis, nec pulsatis campanis, celebrare.  244
    CCLXXXuIII.---Regin. episcopo.---De causa decani S. Quintini contra suum capitulum.  245
    CCLXXXIX.---Archiepiscopo Remen. S. Sabine cardinali, et episcopo Atrebatensi.---De eodem argumento. 245
    CCXC.---Siffredo Augusten. preposito.---Quod uariis de causis electionem suam confirmet. 246
    CCXCI.---Bituricensi archiepiscopo.---Ut contra abbatem Stirpensem diffamatum inquirat 249
    CCXCII.---G. Aquinati episcopo.---Ut a decessore suo alienata et uendita rescindantur.  250
    CCXCIII.---B. Watien. episcopo.---Constitutio quadam de synodo seruanda confirmatur.  251
    CCXCIu.---Nicolao Militen. episcopo.---Ut a decessoribus alienata reuocentur.  251
     CCXCu.---Tranen. archiepiscopo, et Brundusin. archidiacono.---Committitur, eis causa Philippi notarii sui contra Thomam uI super cantoria Hydruntina.  252
    CCXCuI.---Canonicis basilice principis apostolorum, tam presentibus quam futuris, canonice substituendis in perpetuum.---Quod eorum Ecclesiam, in qua ipse canonicus fuerat, in honorem apostolorum ditiorem reddere uelit.  254
    CCXCuII.---Episcopo, Gautero et Ioanni archidiaconis Exoniensibus.---Furioso ablata beneficia reddi mandantur, et ne inuitus coactusque tonsuratus in monasterio contra uoluntatem retineatur.  255
    CCXCuIII---Archidiacono Mediolanensi.---Quod heretici ad nullas dignitates nec eligi nec eligere possint.  256
    CCXCIX.---Niuernensi episcopo, uirziliacensi et de Maceriis abbatibus.---Iis committitur causa abbatis Flauiniacensis contra priorem de Sinemuro. 257
    CCC.---Magdeburgensi archiepiscopo et suffraganeis eius.---Ne pro terre sancte recuperatione laborantibus iniurie inferantur.  261
    CCCI.---Episcopo Lexouiensi et abbati uallis Richerii.---Causa abbatis de Conchis eis committitur. 261
    CCCII.---Syracusano episcopo et abbati Sambuciensi.---Ut crucem predicent et homines ad terre sancte recuperationem adhortentur. 263
    CCCIII.---Conuentui S. Saluatoris de Tilesio.---De electione digni et utilis abbatis.  266
    CCCIu.---Episcopo et capitulo Lemouicensi.---Ut quemdam M. Petrum in canonicum recipiant.  266
    CCCu.---Episcopo et decano Matisconens.---Maior et sanior capituli pars in statuendo preualeat. 267
    CCCuI.---Aymoni decano Matisconensi.---Ut sacrilegi et raptores bonorum Ecclesie cerceantur. 267
    CCCuII.---Militensi episcopo.---Abbas ob grauem corporis defectum amouetur.  268
    CCCuIII.---Senonensi archiepiscopo.---De penitentia et absolutione archidiaconi Lugdunensis.  268
    CCCIX.---Paduano episcopo.---Ut clerici laicos uita et moribus bonis superent quos dignitate precellunt.  269
    CCCX.---Archiepiscopo Montis Regalis.---De illorum absolutione qui uiolentas manus in clericos iniiciunt  269
    CCCXI.---Abbati et monachis Burguliensibus.---De officio abbatis et de restituenda disciplina monastica.  270
    CCCXII.---Episcopo, P. archidiacono, et decano de Wirchia Redonen.---Eiusdem argumenti cum precedenti. 271
    CCCXIII.---R. archipresbytero, R. magistro scholarum, et P. de uico canonico S. Austregisili Bituricensis.---Ut decime sue ecclesie soluantur.  272
    CCCXIu.---Midran. presbytero.---Cardinalis sententiam sese pontifex confirmare ait.  273
    CCCXu.---Mediolanensi archiepiscopo.---Ut Bonacosam clericum et nuntium suum canonicum efficiat.  274
    CCCXuI.---Charo archiepiscopo Montis Regalis eiusque successoribus canonice substituendis in perpetuum.---A decessoribus suis indulta priuilegia confirmat.  275
    CCCXuII.---Abbati et conuentui de Pigauia.---De causa ipsorum quam habebant contra episcopum Mersburgensem.  279
    CCCXuIII.---De Nouo Burgo et de ualle S. Georgii abbatibus, et preposito S. Seueri de Effordia.---Eiusdem fere argumenti cum superiore.  283
    CCCXIX.---Archiepiscopo, decano et precentori Lugdunens.---Committitur causa archidiaconatus Cabilonensis. 283
    CCCXX.---P. Schalaholtden. et B. Holen. episcopis et aliis ecclesiarum prelatis et clericis uniuersis per Islandiam constitutis.---Significat eis grauia quedam uitia que per Islandiam corrigere debeant.  286
    CCCXXI.---Principibus et populis per Islandiam constitutis.---Eiusdem argumenti. 288
    CCCXXII.---Hydruntino archiepiscopo.---Quod filius ex ea susceptus qua putabatur esse concubina, et post apparuit quod esset legitima uxor, sit legitimus.  288
    CCCXXIII.---Oscenensi et Tirasonensi episcopis.---De diacono cuius amici abbatem trucidarant.  289
    CCCXXIu.---Atrebatensi episcopo et decano Cameracensi.---Ut  regem Francorum cogat duci Lotharingie dotem reddere.  290
    CCCXXu.---Corrado et Petro quondam filiis Malabrance.---Puella ante annum septimum sponsalia contrahere non potest. 290
    CCCXXuI.---Fauentinensi episcopo.---Licentiam indulget transeundi ad ecclesiam Papiensem.  291
    CCCXXuII.---Alfonso episcopo et capitulo Aurien.---Confirmatur illorum statutum de numero canonicorum. 293
    CCCXXuIII.---R. sanctorum Marcellini et Petri presbytero cardinali, abbati et conuentui Cassinen.---Ipsis commendat episcopum S. Georgii, ut eum liberaliter, donec conualescat, alant. 293
    CCCXXIX.---Calaritan. archiepiscopo, episcopo Soran. et electo Turritanensi.---Eis committitur causa archiepiscopi Arborensis contra suum capitulum.  294
    CCCXXX.---Lemouicensi episcopo.---Quod clericorum uitia libere et audacter corrigere possit.  297
    CCCXXXI.---Petro abbati Premonstratensi et ceteris abbatibus et canonicis Premonstratensis ordinis, tam presentibus quam futuris, regularem uitam professis in perpetuum.---De illorum approbatione deque priuilegiis et uiuendi ratione.  297
    CCCXXXII.---Decano Ulixbonensi, De Alcobatia et sancte Marie de Carcadi prioribus.---Committitur eis causa episcopi Colimbriensis et monasterii Sancte Crucis.  302
    CCCXXXIII.---Arelatensi archiepiscopo.---Quod mutus et surdus possint matrimonium contrahere.  304
    CCCXXXIu.---Tarentasiensi archiepiscopo, et episcopo Augustensi, et abbati Bonimontis.  305
    CCCXXXu.---Bambergensi episcopo, et Petro scholastico Maguntinensi.---Suspenditur Hildesemensis episcopus quod sine auctoritate pontificis ad ecclesiam Herbipolensem transierat.  306
    CCCXXXuI.---Narbonensi archiepiscopo eo suffraganeis eius, abbatibus quoque, prioribus et aliis prelatis.---Hortatur ad sacrum bellum contra Saracenos pro recuperatione Terre sancte.  308
    CCCXXXuII.---Episcopo et capitulo Taruisin.---De collatione prepositure Taruisine que iam erat ad sedem deuoluta.  313
    CCCXXXuIII.---Archiepiscopo Senenensi et P. S. Marie in uia lata diacono cardinali apostolice sedis legato.---Ut certus canonicorum numerus iuramento firmatus non augeatur.  313
    CCCXXXIX.---Episcopo et canonicis Hyporien.---De receptione Ioannis pape subdiaconi ad archidiaconatum.  315
    CCCXL.---Canonicis Burgi sancti Domini.---De priuilegio et exemptione illorum, ne ab episcopo Parmensi uexentur  316
    CCCXLI.---Acheruntino archiepiscopo.---Ut a laicis res ecclesiastice non administrentur, sed exstructa monasteria ab episcopis consecrentur.  316
    CCCXLII.---Priori ecclesie S. Nicolai de Monte secus Narniam constitute.---De priuilegiis et immunitate illorum.  317
    CCCXLIII.---Episcopo Liddensi.---Ut Siculum armet ad bellum sacrum pro recuperanda terra sancta.  317
    CCCXLIu.---Eidem.---Eiusdem plane argumenti.  318
    CCCXLu.---Archiepiscopis, episcopis, abbatibus, prioribus, et uniuersis ecclesiarum prelatis per totum regnum Francie constitutis.---Ut legatum apostolicum, qui pacem inter Gallie et Anglie regem facere et contra Saracenos armare debet, humaniter accipiant. 319
    CCCXLuI.---Petro sancte Marie in uia Lata diacono cardinali apostolice sedis legato.---Datur illi potestas cogendi episcopos Anglie ut ipsi consilio et auxilio sint. 320
    CCCXLuII.---Eidem.---Ut regem Gallorum per censuras ecclesiasticas cogat suam uxorem recipere. 320
    CCCXLuIII.---Ph. illustri regi Francorum.---Ut reginam uxorem recipiat et cum rege Anglorum pacem seruet. 321
    CCCXLIX.---Archidiacono, archipresbytero, et canonicis Mediolanensibus.---Quot modis crimen falsi circa bullas apostolicas committi possit.  322
    CCCL.---De Fauresham, S. Augustini et S. Georgii  prioribus, in Cantuariensi diecesi constitutis.---Ne ad sedem apostolicam rite appellantes impediantur.  324
    CCCLI.---S. Augustini et S. Georgii prioribus Cantuariensibus.---Eiusdem argumenti.  324
    CCCLII.---Arianensi episcopo---De electione et confirmatione abbatis Beneuentani.  325
    CCCLIII.---Illustri Constantinopolitani imperatori.---Ut Saracenis fortiter resistat, et Grecam Ecclesiam ad Latinam, tanquam matrem redire cogat. 325
    CCCLIu.---Patriarche Constantinopolitano.---Quod Romana Ecclesia sit mater omnium ecclesiarum, a qua Greci nullo iure discedere possint. 327
    CCCLu.---Illustri regi Francorum.---Ut cum rege Anglorum pacem faciat, et contra Saracenos bellum sacrum gerat. 329
    CCCLuI.---Potestati et populo Spoletano, baronibus, nobilibus, et uniuersis fidelibus nostris in Spoletan. diecesi constitutis.---Ut cardinali Romani pontificis magistratui obtemperent. 331
    CCCLuII.---Illustri regi Anglorum.---De capella quadam Cantuariensi, propter quam pontificem rex adierat per litteras. 332
    CCCLuIII.---Uniuersis abbatibus Cisterciensis ordinis in generali capitulo constitutis. Ut pro pontifice ardenter orent, et abbatem de Sambucino Siculis uerbum Dei predicantem habeant pro excusato.  334
    CCCLIX.---Octauiano Hostiensi episcopo, uicario nostro. De consecratione altarium, ex mandato D. Petri apostoli. 336
    CCCLX.---Consulibus Mediolanensibus.---Quod Passaguerra iuste fuerit excommunicatus. 337
    CCCLXI.---Hominibus de Monteflascone fidelibus nostris.---De traditione castri et bonorum quorumdam ut pro Ecclesia decertent. 339
    CCCLXII.---Abbati S. Proculi, et magistro Lafranco canonico Bononiensi.---De causa quadam matrimoniali.  340
    CCCLXIII.---Lemouicensi episcopo et abbati S. Eparchii Engolismensis.---Ut ablata Ecclesie bona detentique reditus restituantur.  341
    CCCLXIu.---Armachan. et Cassellen. archiepiscopis, et episcopo Laomensi.---Quod in causa contra electum Roscensem procedant.  342
    CCCLXu.---Hominibus S. Agathes.---Confirmantur consuetudines eorum rationabiles et antique.  344
    CCCLXuI.---Capitulo, clero et populo tam ciuitatis quam diecesis Lethglennensis.---De electione et consecratione episcopi Lethgiennensis. 344
    CCCLXuII.---Nobili uiro comiti de Mauritania.---Ut ecclesiasticam libertatem et priuilegia non perrumpat.  345
    CCCLXuIII.---Mediolanensi archiepiscopo.---De collectione cancellarie Mediolanensis.  346
    CCCLXIX.---Consulibus et populo Castellan. nobilibus uiris et aliis per Castellanensem diecesim constitutis.---Ut pontifici fidelitatis iuramentum prestent. 352
    CCCLXX.---Huberto Cantuariensi archiepiscopo.---De recuperandis Ecclesie bonis.  352
    CCCLXXI.---Huberto Cantuariensi archiepiscopo.---Confirmat decretum quoddam regis Anglorum.  352
    CCCLXXII.---Absaloni Lunden. archiepiscopo.---De bonorum quorumdam presertim castri Hasii donatione.  353
    CCCLXXIII.---Petro Arusiensi episcopo.---Confirmat statutum de sex prebendarum institutione.  354
    CCCLXXIu.---Upsalensi electo.---Qualiter pallio utendum sit.  354
    CCCLXXu.---Ioanni Potestati et populo Perusin.---In suam protectionem Perusinos recipit, saluis eorum antiquis priuilegiis.  355
    CCCLXXuI.---Prelatis et clericis Lombardie.---Ne iustitiam uendant, aut cum clientibus de mercede paciscantur.  356
    CCCLXXuII.---Narniensi episcopo.---Ut causam abbatis de Ferentillo cognoscat.  356
    CCCLXXuIII.---Nobilibus uiris Uguit et Guidoni Marchioni, fidelibus nostris.---Recipit illos cum ipsorum subditis in protectionem apostolicam. 359
    CCCLXXIX.---Nobili uiro Spalagran.---Indulgetur ei ut cenobium et ordinem S. Benedicti intrare possit.  359
     CCCLXXX.---Episcopo Lincolnien. et decano de Huntedon.---Ut celebrent diuortium inter P. et T. cum processerit inter eos cognatio spiritualis  360
    CCCLXXXI.---Nidrosiensi archiepiscopo.---Respondetur illius consultationibus.  360
    CCCLXXXII.---Nidrosiensi archiepisco, uniuersis episcopis et aliis ecclesiarum prelatis in Norwagia constitutis, in fidelium communione manentibus.---De compescendo tyranno, qui eos misere excruciabat.  362
    CCCLXXXIII.---Illustri regi Dacorum.---Eiusdem argumenti. 363
    CCCLXXXIII.---Nidrosiensi archiepiscopo.---Ut Bergensem episcopum tyranni fautorem deponat. 363
    CCCLXXXu.---ueronensi episcopo S. Romane Ecclesie cardinali.---De homicida deponendo ab ordine sacro.  364
    CCCLXXXuI.---R. tituli SS. Marcellini et Petri presbytero cardinali, monasterii Casinensis abbati.---Ut et suos fluxos mores et cenobii sui corrigat.  365
    CCCLXXXuII.---Nobilibus uiris Henrico, Leonardo et Marco Mauricen. ciuibus uenetis.---Ut seuerius quoddam contra Andream iurisconsultum editum mandatum reuocent.  367
    CCCLXXXuIII.---Strigonien. et Colocen. archiepiscopis suffraganeis suis.---Ut ecclesiarum libertas immuninitasque conseruetur.  368
    CCCLXXXIX.---Magistro Apollinari clerico uenerabilis fratris nostri archiepiscopi Strigoniensis.---A iuramento quod Ecclesie iura defendere quis uelit, per appellationem non liberatur. 568
    CCCXC.---Littere Regin. archiepiscepi ad dominum papam.---Quod causa tribus coniunctim delegata, a duobus, excluso tertio, recte definiri nequiuerit.  369
    CCCXCI.---Littere archiepiscopi et conuentus Montis Regalis ad dominum papam.---De eodem argumento. 370
    CCCXCII.---Regin. archiepiscopo et episcepo Cephaludensi.---Causa de qua due precedentes loquuntur epistole, ipsis committitur.  371
    CCCXCIII.---Episcopo, consulibus et populo Parmen.---De ablata per uim cardinali in itinere pecunia.  372
    CCCXCIu.---Episcopo ciuitatis Castellan.---Rationem perscribit obseruandam circa sepulturam mortuorum, inter episcopum et Cistercienses.  372
    CCCXCu.---Fratri Rainerio.---Datur facultas reformandi ecclesias per quas transitum fecerit.  373
    CCCXCuI.---Aquen. archiepiscopo. Ut resignationem episcopi Foroiuliensis recipiat et alium idoneum episcopum elegi curet. 374
    CCCXCuII.---Nobili uiro R. comiti Tolosano.---Ut contra paganos arma suscipiat.  374
    CCCXCuIII.---Fratri Fulconi.---Ut cum aliis piis uiris ad militiam sacram proficiscatur  375
    CCCXCIX.---Archiepiscopis, episcopis, et aliis ecclesiarum prelatis in regno Francie constitutis.---Ut usurarii puniantur, non obstante aliqua appellatione.  376
    CD.---Sipontino archiepiscopo---De collegiata ecclesia in cenobium monachorum conuertenda.  376
    CDI.---Nobili uiro Acerbo priori et aliis rectoribus Thuscie et Ducatus.---Quod persistant in deuotione Ecclesie, et promittitur eis fauor et protectio ipsius.  377
    CDII.---Episcopo et capitulo Auersan.---Ut Neapolitano archiepiscopo obtemperent.  378
    CDIII.---Archipresbytero et clericis Burgen. ecclesie.---Ut Parmansi episcopo rursus obediant, tanquam absoluto et reconciliato.  378
    CDIu.---Ebredunensi, Arelatensi et Aquen. archiepiscopis et suffraganeis eorum.---Ut in concilio prouinciali constituant de acquirendo subsidio ad bellum sacrum contra Saracenos.  380
    CDu.---Episcopo Roffensi, archidiacono Bathoniensi et magistro uu. de sancta Fide canonice Wellen.---Qui allegat litteras falsas esse, hoc probare tenetur.  381
    CDuI.---Episcopo et S. Michelis et S. Epiphanii prepositis Papiensibus.---Ut de canonicorum bonis, numero et de B collatione inquirant.  382
    CDuII.---Nobili uiro W comiti Forcalcariensi.---Ut  ad bellum sacrum una cum aliis Christianis principibus proficiscatur. 384
    CDuIII.---Nobili uiro R. de Agout---Ut comitem Forcalcariensem ad sacrum bellum inuitet. 385
    CDIX.---Pisan. archiepiscopo, episcopo Urbinati, Camaldulen. et S. Fridiani prioribus. Quod collectam pecuniam non in suos usus, sed ad utilitatem publicam pontifex conuertere uelit.  386
    CDX.---Constancie imperatrici gloriose regine Sicilie ac carissimo filio Friderico illustri regi Sicilie et eorum heredibus in perpetuum.---De regum Sicilie erga Romanam Ecclesiam obseruantia, deque pontificis in illos uoluntate. 387
    CDXI.---Constancie imperatrici regine Sicilie ac carissimo filio illustri regi Sicilie.---De forma et modo in electionibus pontificum obseruandis. 388
    CDXII.---Archiepiscopis, episcopis et aliis ecclesiarum prelatis, et uniuerso clero in Sicilio constitutis.---Eiusdem argumenti cum epistola precedenti. 389
    CDXIII.---Archiepiscopis, episcopis, abbatibus, prioribus et uniuersis ecclesiarum prelatis in Sicilia constitutis.---Ut legato apostolico obtemperent et piam et illius uoluntatem adiuuent 390
    CDXIu.---An. Neapolitano archiepiscopo.---pluralitate beneficiorum restringenda.  392
    CDXu.---An. Neapolitano archiepiscopo.---Quod iuramentum bonis moribus et iuri repugnans non sit obligatorium.  392
    CDXuI.---Abbatibus, abbatissis et aliis ecclesiarum prelatis ecclesie Neapolitane subiectis.---Ne bona et res Ecclesie alienentur.  393
    CDXuII.---An. Neapolitano archiepiscopo.---Propter debita Ecclesie aliqua uendere licet.  393
    CDXuIII.---Decano et capitulo beati Hilarii Pictauiensis.---Ut Petro nepoti Aimerici de Partiniaco prebendam conferant.  394
    CDXIX.---Absaloni Lundensi archiepiscopo eiusque successoribus canonice substituensis in perpetuum.---De primatu archiepiscopi Lundensis.  395
    CDXX.---Preposito de Serand. et uniuersis ecclesiarum prelatis in Utlandia constitutis.---De grauibus quibusdam abusibus mature corrigendis.  396
    CDXXI.---Absaloni Lundensi archiepiscopo. 398
    CDXXII.---A. archiepiscopo Lundensi et capitulo.---De modo res Ecclesie donandi in Dacia.  398
    CDXXIII.---S. preposito de Strand.---Preposituram ipsi collatam confirmat.  399
    CDXXIu.---Absaloni Lundensi archiepiscopo.---Ut preposito de Strand. ablate ecclesie restituantur.  399
    CDXXu.---Ioffrido abbati monasterii de Sore eiusque fratribus tam presentibus quam futuris, regularem uitam professis in perpetuum.---Priuilegia ipsorum atque donationes confirmat.  399
    CDXXuI.---Consulibus et populo Tudert.---Recipit illos in protectionem apostolicam, confirmatque uetera ipsorum priuilegia. 400
    CDXXuII.---Abbati et monachis Montissacri.---Diuturnam litem de superioritate et obedientia inter cenobium Montissacri et Calanense definit.  401
    CDXXuIII.---Cameracensi capitulo.---Ut de ipsorum electi uitiis inquiratur statuaturque, antequam alium eligant. 405
    CDXXIX.---Parisiensi episcopo.---Committitur inquisitio et examen super uita et moribus electi Cameracensis. 405
    CDXXX.---Atrebatensi episcopo.---Ut ipse de electi Cameracensis uita et moribus sententiam ferat. 406
    CDXXXI.---Abbati et conuentui Compendiensi.---Episcopus Siluanectensis datur iudex in omnibus causis eorum  406
    CDXXXII.---Huberto Cantuariensi archiepiscopo.---Ut a constructione capelle de Lamhec cesset atque abstineat.  407
    CDXXXIII.---Cantuariensis ecclesie suffraganeis.---Ne archiepiscopo suo obtemperent, qui summo pontifici obedire contemnit.  413
    CDXXXIu.---Lincolniensi et Helien. episcopis et abbati S. Edmundi.---Ut ablata ab archiepiscopo Cantuariensi monachis restituant cum fructibus perceptis.  414
    CDXXXu.---Ricardo illustri regi Anglorum.---Ne rex istam restitutionem monachorum impediat.  415
     CDXXXuI.---Priori et conuentui Cantuariensi.---Consolatoria epistola in causa archiepiscopi et monachorum.  416
    CDXXXuII---Aimerico illustri regi et A. regine Hierosolymitane.---Regnum Hierosolymitanum sub protectione apostolica recipit.  417
    CDXXXuIII.---Comiti Tripolitano.---Ut regi Cypri contra Saracenos decertanti in conseruando et gubernando regno auxilio sit. 417
    CDXXXIX.---Uniuersis habitatoribus Hierosolymitane prouincie.---Ut hi quibus uotum adeundi Hierosolymam adimitur, aliquam pecuniam ad bellum sacrum nichilominus dare teneantur. 418
    CDXL.---Episcopi Acconensi.---Ne canonicorum numerus angeatur ultra facultates. 419
    CDXLI.---Sancio illustri regi Portugalensi.---Recipitur ipse et regnum et omnia bona sua sub protectione sedis apostolice. 419
    CDXLII.---Decano et capitulo Abrincen.---Ut lite et appellatione pendente attentata reuocentur.  419
    CDXLIII.---Rothomagensi archiepiscopo.---Eiusdem argumenti.  420
    CDXLIu.---Upsalensi episcopo.---De illegitimis non ordinandis, nec ad dignitates eligendis.  420
    CDXLu.---Episcopo Petragoricensi.---Datur illi potestas uisitandi cenobia et ecclesias constituendi, corrigendi abusus. 421
    CDXLuI.---Eidem.---Ut uagi monachi in cenobia retrudantur.  422
    CDXLuII.---Turonensi archiepiscopo.---Quod episcopos ad aliam ecclesiam transferre nemini liceat nisi Rom. pontifici.  422
    CDXLuIII.---Regi Portugallie.---Ut promissum Romane Ecclesie censum persoluat.  424
    CDXLIX.---Fratri Raynerio.---Ut regem Portugallie ad persoluendum Romane Ecclesie annuum censum adhortetur. 425
    CDL.---Archiepiscopo Lundensi.---Ut eleemosynarum collectores pii et boni ordinentur, reiectis illis qui populum offendebant. 425
    CDLI.---Canonicis Nouariensibus.---Significat se confirmasse sententiam pro ipsis latam contra Albertum Siccum.  426
    CDLII.---Urgellensi episcopo.---Renuntiationem episcopatus approbat. 427
    CDLIII.---Capitulo Urgellensi.---Ut nouum Ecclesie sue episcopum preficiat. 428
    CDLIu.---Terraconensi archiepiscopo.---Ut curet per canonicos Urgellenses dignum aliquem uirum eligi in episcopum. 429
    CDLu.---Pisano archiepiscopo.---De anno probationis monachorum et quatenus in cenobia coniuges recipiantur.  429
    CDLuI.---Sipontino archiepiscopo.---De pena eorum qui falsis litteris utuntur. 430
    CDLuII.---Abbati et conuentui Sancti Edmundi.---De consecratione Ecclesie ipsorum.  431
    CDLuIII.---Clericis S. Pauli de Castro Ceruarii.---Confirmat sententiam pro illis latam circa ius baptisterii.  432
    CDLIX.---Priori et conuentui ecclesie Dunelmensis.---Ut maioribus in rebus abbatis semper consensum requirant.  432
    CDLX.---Philippo Dunelmensi episcopo.---Quo tempore conferenda sint beneficia et quando ad superiorem deuoluantur. 433
    CDLXI.---Episcopo Cesenatensi.---De relaxando interdicto.  433
    CDLXII.---Rad. Petragoricensi episcopo.---Quod laici decimas a clericis exigere non possint.  433
    CDLXIII.---Capitulo Arelatensi.---Quedam statuta super uita illorum mittuntur.  434
    CDLXIu.---Arelatensi archiepiscopo.---Ut abbatem S. Geruasii ad obedientiam atque officium reducat.  435
    CDLXu.---Ricardo abbati et capitulo Compendiensi.---Ipsorum iurisdictio et priuilegia confirmantur.  435
    CDLXuI---Arelatensis ecclesie suffraganeis.---Ut archiepiscopo suo obediant.  435
    CDLXuII.---Archiepiscopo et capitulo Arelaten.---Ut in ecclesia Arelatensi nullus recipiatur in canonicum, nisi qui profiteri uoluerit ordinem canonicorum S. Augustini.   436
    CDLXuIII.---Cenadiensi episcopo.---De infirmis excommunicatis ad cautelam absoluendis, donec reualescant.  436
    CDLXIX.---Eidem.---Ut clerici in maioribus ordinibus constituti, assumptas mulieres abiiciant. 436
    CDLXX.---Dunelmensi episcopo.---Confirmatur institutio prebendarum facta in ecclesia sua. 437
    CDLXXI.---Archiepiscopo Arelatensi.---De cauenda beneficiorum pluralitate.  437
    CDLXXII.---Archiepiscopo et capitulo Arelaten.---No prepositus absque consensu capituli mutuum recipiat, uel fide iustitionem prestet. 438
    CDLXXIII.---Archiepiscopo et capitulo Arelaten.---Ut prepositus accepti et expositi rationem reddat. 438
    CDLXXIu.---Archiepiscopo Arelatensi.---Ut de personatibus pro sua uoluntate ordinare possit. 439
    CDLXXu.---Preposito S. Ioannis de Cimiterio, eiusque fratribus tam presentibus quam futuris canonice substituendis in perpetuum.---Suscipit eos sub protectione apostolica.  439
    CDLXXuI.---Arelatensi archiepiscopo.---Ut monasterium sancti Geruasii instauret.  440
    CDLXXuII.---Abbati Auree uallis, archidiacono Pictauiensi et magistro G. decano Asianensi.---Ut precarios pontificis in beneficiorum suorum possessione defendant, nisi statutum de certo canonicorum numero repugnet.  440
    CDLXXuIII.---Decano et capitulo Eboracensi.---Ut M. Petro de Corbolio prebende et archidiaconatus possessio tradatur.  442
    CDLXXIX.---Eliensi episcopo.---Eiusdem argumenti. 443
    CDLXXX.---Ricardo illustri regi Anglorum.---Eiusdem argumenti. 443
    CDLXXXI.---Ioanni magistro et fratribus. S. Trinitatis.---Conceditur regula iuxta quam uiuere debeant.  444
    CDLXXXII.---G. preposito Albensi.---Datur illi potestas conferendi custodiam Albensem.  449
    CDLXXXIII.---Pictauiensi episcopo.---Ut monasteria per suam diecesim uisitet atque reformet. 449
    CDLXXXIu.---Fulconi abbati monasterii S. Petri Corbeiensis, eiusque fratribus in perpetuum.---Recipit eos in protectionem, et elegantia uite atque morum precepta relinquit.  450
    CDLXXXu.---R. illustri regi Anglorum.---Ne Cantuarienses monachos contra ius contraque rem iudicatam et Romani pontificis auctoritatem opprimat.  451
    CDLXXXuI.---Rothomagensi archiepiscopo et episcopo Eliensi.---Ut pontificis litteras Anglorum regi offerant et interpretentur causamque monachorum commendent. 453
    CDLXXXuII.---Aimerico illustri regi Hierosolymitano.---Illum ad pietatem et modestiam hortatur, auxiliaque sua promittit.  454
    CDLXXXuIII.---Nouiomensi episcopo, S Medardi Suessionens. et Compendien. abbatibus.---Ut iniurias monasterii Corbeiensis prosequantur et priuilegia defendant. 455
    CDLXXXIX.---Episcopo et capitulo Tornacens.---Ut ab iniuriis dicto monasterio inferendis abstineant. 455
    CDXC.---Mauricio episcopo Nannetensi.---Ipsum transfert ad ecclesiam Pictauiensem. 456
    CDXCI.---Burdegalensi archiepiscopo.---De eadem re. 457
    CDXCII.---Decano et capitulo Pictauien.---Eiusdem argumenti. 457
    CDXCIII.---Abbatibus et prioribus, prepositis et aliis ecclesiarum prelatis, et uniuersis clericis Pictauien. ecclesie diecesana lege subiectis.---Ut episcopo suo obtemperent. 457
    CDXCIu.---Narbonensi archiepiscopo, et fratri Rainerio.---Episcopo Carcassonensis resignationem approbat.  457
    CDXCu.---Archiepiscopo et decano Senonen.---Ut ecclesiam S. Martini Turonensis ab iniuriis defendant. 458
    CDXCuI.---Pictauiensi et Cenomanensi episcopis et abbati de Fontana.---Eiusdem argumenti. 459
    CDXCuII.---Conuentrensi episcopo.---De pena Simoniacorum. 459
    CDXCuIII.---Littere Guidonis comitis Aluernie ad Dominum papam.---Romane Ecclesie castrum donat, fratrisque sui causam commendat pontifici. 460
    CDXCIX.---Colocen. Archiepiscopo.---De reformatione monasterii S. Stephani de Keu.  460
     D.---Illustri regi Hungarie.---Ut compellat Sclauos decimas persoluere. 461
    DI.---Abbati et conuentui S. Petri Carnotensis.---Beneficia ecclesiastica nemini promittenda ante quam uacent.  461
    DII.---Episcopo Tripolitano.---Eum transfert ad ecclesiam Tripolitanam.  462
    DIII.---Patriarche Antiocheno.---Eiusdem fere argumenti. 464
    DIu.---Lingonensi episcopo.---Ipsum ab officio suspendit, donec capitulo suo super dilapidatione bonorum Ecclesie respondeat. 464
    Du.---Patriarche Hierosolymitano et canonicis Dominici sepulcri.---Hierosolymitanum patriarcham hortatur ut Antiocheno patriarche de certis querelis satisfaciat, uel causam coram pontifice Romano prosequatur.  466
    DuI.---Fratribus militie Templi.---Certorum bonorum emptionem auctoritate apostolica confirmat.  467
    DuII.---Commendatori et fratribus domus militie Templi site apud Montem Pessulanum.---Transactionem inter ipsos et prepositum atque capitulum Magalonense olim initam confirmat.  467
    DuIII.---Syracusano episcopo et abbati de Sambucino.---De subsidio Terre sancte.  470
    DIX---Syracusano episcopo.---Ut pullulantes hereses exstirpare conetur. 471
    DX.---S. Colocen. archiepiscopo, u. Geurien. et D. Zagabrien. episcopis.---Cassatur electio archiepiscoporum Hydruntin. et Spalat.  472
    DXI.---Archiepiscopis, episcopis, et ceteris ecclesiarum prelatis in Hungaria constitutis.---Ne quis in Ungarie regis consiliarios facile excommunicationis sententiam proferat.  473
    DXII.---Patriarche Antiocheno.---De conseruanda ecclesiastica libertate et ne a laicis Ecclesie exactiones imponantur et tallie.  474
    DXIII.---Tyren. archiepiscopo.---Quatenus testes ad exceptionem probandam adhibiti, in causa principali testimonium dicere cogantur.  474
    DXIu.---Archiepiscopo et capitulo Tyren.---Ne infideles, coniuncti gradu prohibito, post baptismum separentur  475
    DXu.---Tyren. archiepiscopo.---Quod patriarche et primates archiepiscoporum et episcoporum subditos Iudicare in prima instantia non debeant.  475
    DXuI.---Episcopo Sidoniensi, Beriten. et Biblien. episcopis.---De decimarum solutione.  476
    DXuII.---Acconen. Episcopo.---Ut professus religionem eam ingredi et seruare compellatur. 476
    DXuIII.---Hierosolymitano patriarche.---Illum officii sui pie admonet et propter sua delicta in ipsum iure animaduersurum significat. 477
    DXIX.---Fulconi abbati Corbeinsi.---Conceditur usus annuli.  478
    DXX.---G. Conuentren. episcopo.---Ut a decessoribus alienata reuocet.  478
    DXXI.---Eidem.---Ut patronis in presentando clericum idoneum discordantibus, episcopus uicarium durante lite instituat.  478
    DXXII.---Arelatensi archiepiscopo.---Iniungitur illi ut inquirat de statu episcopi Regensis qui episcopatui renuntiare cupiebat. 479
    DXXIII.---Bisuntino Archiepisc. et suffraganeis eius.---Ne quis in abbatem Luxouiensem eligatur, nisi fuerit monachus istius cenobii.  480
    DXXIu.---Abbati de Flore.---Quod professio absque habitu edita obliget. 480
    DXXu.---Capellano et S. subdiacono nostris, apostolice sedis legatis.---Illos ad regem Dalmatie legatos facit.  480
    DXXuI.---uulcano illustri regi Dalmatie et Dioclie.---Ut legatos apostolicos reuerenter accipiat et officium suum exsequi permittat. 481
    DXXuII.---Dioclien. archiepiscopo.---Eiusdem argumenti. 482
    DXXuIII.---Omnibus per Dalmatiam et Diocliam prelatis et clericis.---Eiusdem argumenti. 482
    DXXIX.---Episcopo et capitulo Tripolitan.---Ut Raimundo primo uacaturum canonicatum et prebendam conferant.  482
    DXXX.---Uniuerso clero et populo Cremonensi.---De S. Homoboni uita, miraculis et canonizatione.  483
    DXXXI.---Archiepiscopo Sipontino.---Habens Litteras  falsas ignoranter uenia dignus est.  485
    DXXXII.---Decano et capitulo Andegauen.---Translatio episcoporum ad solum Romanum pontificem iure pertinet.  486
    DXXXIII.---Montanario subdiacono nostro.---Ipsi prioratum Sancti Sauini ad quem electus erat confirmat.  489
    DXXXIu.---Petro Colimbriensi episcopo.---Ea que decessores iuste hactenus possederant, ipsi confirmat.  490
    DXXXu.---I. Capellano et S. subdiacono, familiaribus nostris, apostolice sedis legatis.---Pallium non conceditur nisi metropolitanis.  490
    DXXXuI.---Archipresbytero et canonicis basilice principis apost.---Suam erga illos beneuolentiam et munificentiam declarat.  490
    DXXXuII.---Pharen. episcopo.---Ut cum aliquot canonicis Romam, causam sue translationis dicturus, ueniat.  492
    DXXXuIII.---Canonicis Iadertinis.---Eiusdem argumenti. 492
    DXXXIX.---Duci et populo uenetorum.---Ne Sarracenis arma et subsidium subministrent pretextu mercature. 493
    DXL.---Episcopo Geuricensi et abbati de Boccan.---De pena eorum qui crimen falsi commiserunt.  493
    DXLI.---P. de Castronouo archidiacono Magalonensi.---Ipsi archidiaconatum confirmat.  494
    DXLII.---Priori et fratribus de Grandimonte.---Ipsos ad concordiam et mutuam caritatem hortatur.  496
    DXLIII.---Constantiensi episcopo.---Nisi appellatio intra decem dies interponatur. sententia transit in rem iudicatam.  497
    DXLIu.---Waciensi et Cenadiensi episcopis, et abbati Siricensi.---Committit cognitionem controuersie inter episcopum et abbatem.  497
    DXLu.---Canonicis S. Laurentii de Spello.---Confirmat sententiam cardinalis super prioratu S. Laurentii.  499
    DXLuI.---Strigoniensi archiepiscopo, Patauien. et Cenadien. episcopis.---Ut cognoscant de accusatione capituli Waradiensis contra suum episcopum.  500
    DXLuII.---Abbati monasterii Francarum uallium eiusque fratribus, tam presentibus quam futuris, regularem uitam professis in perpetuum.---De confirmatione priuilegiorum et bonorum.  501
    DXLuIII.---Priorisse cenobii de Curto Riuo, eiusque sororibus tam presentibus quam futuris regularem uitam professis in perpetuum.---De eodem argumento.  502
    DXLIX.---Hen. illustri regi Hungarie.---Ne testes super falsitate cuiusdam examinandi impediantur uerum dicere.  502
    DL.---Lincolnien. et Winton. episcopis et abbati S. Edmundi.---Ut cognoscant causam episcopi Conuentrensis et monasterii  503
    DLI.---Gaudemario abbati Boscaudonensis monasterii, eiusque fratribus, tam presentibus quam futuris, regularem uitam professis in perpetuum.---De confirmatione priuilegiorum.  504
    DLII.---Ioanni ministro domus Sancte Trinitatis Cerui Frigidi, eiusque fratribus, tam presentibus quam futuris, regularem uitam professis in perpetuum.---Ipsos et ipsorum domum recipit sub protectione apostolica.  504
    DLIII.---Episcopo et magistro P. de Corbolio canonico Parisiensi.---Ut controuersiam capituli Lingonensis contra suum episcopum pertractent.  505
    DLIu.---Colimbriensi et aliis episcopis in regno Portugallie constitutis---Differentiam inter edictum  generale et particulare declarat.  506
    DLu.---Archiepiscopo et capitulo Pisano.---Ut ciues suos hortentur illam pacem atque concordiam seruare, quam reliqui ordines Tuscie seruabant. 507
    DLuI.---Illustri regi Nauarre.---Quod exortum et in honestum iuramentum non sit seruandum.  509
    DLuII.---Panormitano, Reginensi, Capuano, Montis Regalis archiepiscopis et episcopo Troiano, familiaribus regiis.---Ut necessariam contra hostes regni pecuniam sine mora transmittant.  510
    DLuIII.---Clero, Baronibus, iudicibus, militibus et  uniuerso populo Capuano.---Ut pro patria contra hostes fortiter decertent. 513
    DLIX.---Archiepiscopis, episcopis, abbatibus, prioribus et uniuerso clero per Calabriam et Apuliam constitutis.---Eiusdem fere argumenti cum epistola precedenti. 514
    DLX.---Comitibus, baronibus, ciuibus et uniuerso populo in Apulia et Calabria constitutis.---Eiusdem argumenti. 516
    DLXI.---Archiepiscopis, episcopis, et uniuersis ecclesiarum prelatis in Sicilia constitutis.---De eodem argumento. 517
    DLXII.---G. Sancte Marie in porticu diacono cardinali, apostolice sedis legato.---Ipsi gubernationem regis minoris et regni Sicilie committit. 518
    DLXIII.---Nobili uiro L. de Aquila comiti Fundano.---Ut legatis apostolicis obtemperet et consilio atque auxilio sit. 518
    DLXIu.---Panormitano, Capuano, Regin. et Montis Regalis archiepiscopis et episcopo Troiano.---Eiusdem argumenti. 519
    DLXu.---Illustri regi Sicilie.---Consolatoria super morte patris et matris. 520
    DLXuI.---Panormitano archiepiscopo---Curam et instaurationem monasterii Panormitani committit.  521
    DLXuII.---Magistro et fratribus Hierosolymitani hospitalis.---Ut causam suam contra fratres militie Templi iure, non ui, prosequantur. 521
    DLXuIII.---Primicerio et clero Mediolanensi.---Quod legatis et nuntiis apostolicis ab omnibus iuxta procuratio debeatur.  523
    DLXIX.---Abbati de Cerreto.---Ut Mediolanensium causam, quare procurationem legatis negarint, cognoscat.  525
    DLXX.---Magistro et fratribus hospitalis quod Teutonicum uocatur.---Ordinationem nouam ab illis factam confirmat.  525
    DLXXI.---Patauiensi episcopo.---Ut praua iudicandi consuetudo rescindatur.  526
    DLXXII.---Patauiensi episcopo.---Datur illi potestas absoluendi incendiarios.  526
    DLXXIII.---Henrico diacono.---Ipsi ecclesiam litigiosam confert, aduersarioque silentium imponit.  526
    DLXXIu.---C. quondam Hildesemensi episcopo.---Ne quis propria auctoritate, sine consensu pape, ex una ecclesia in aliam migret. 527
    DLXXu.---Nobili uiro W. comiti Casertan.---Ut captos regis et regni Sicilie hostes diligenter custodiat, seque modeste gerat. 528
    DLXXuI.---Pe. Colimbriensi episcopo.---Ut omnes iura episcopalia suo episcopo persoluant.  529
    DLXXuII.---Iuramentum fidelitatis Innocentio III prestitum a Petro urbis prefecto. 529
    DLXXuIII.---Iuramentum comitis Ildebrandini. 529
    DLXXIX.---Oddoni episcopo et capitulo Pennensi.---Confirmat compositionem factam inter episcopum Pennensem et monasterium S. uiti de Furca. . 530
    DLXXX.---Regi Anglie.---Scribit pro monachis Cantuariensibus.  531
    DLXXXI.---Suffraganeorum Cantuariensis ecclesie ad Innocentium papam.---Rescribunt in causa capelle de Lamhee. 531
    DLXXXII.---Abbatum Cisterciensium regni Anglie ad papam.---De eodem argumento. 534
    DLXXXIII.---Monachorum ecclesie Cantuariensis ad papam.---Exponunt afflictiones suas. 536
    LIBER SECUNDUS.---Pontificatus anno II, Christi 1199.
    I.---Clero, consulibus, et populo uiterbiensi.---De persecutione et pena hereticorum.  537
    II.---Melfiensi episcopo.---Ut sponsalia inter impuberes contracta, si puberes facti consenserint, consummentur.  539
    III.---Guid. abbati monasterii S. Marie de Lundors, eiusque fratribus, tam presentibus quam futuris, regularem uitam professis in perpetuum.---De confirmatione priuilegiorum.  540
    Iu.---Consulibus et populo Esinis.---Ut in reducenda Marchia ad obedientiam pontificis diligenter laborent.  541
    u.---R. episcopo S. Andree.---Nisi intra tempus iuris ecclesiarum patroni presentent, deuoluitur ad superiorem.  542
    uI.---R. episcopo S. Andree.---Crescente numero  parochionorum, nouam licet exstruere ecclesiam.  542
    uII.---Mattheo Cenetensi episcopo.---Ne feuda et res Ecclesie alienentur absque ceremoniis iuris.  543
    uIII.---Aquilegiensi patriarche, et episcopo Ferrariensi.---Ut curam et instaurationem Cenetensis ecclesie auctoritate apostolica suscipiant.  543
    IX.---Illustri Miramolino regi Marrochetan. et subditis eius. Significatur institutio facta super redemptione captiuorum paganorum a Christianis et Christianorum a paganis.  544
    X.---Capitulo Xanctonensi.---Confirmatur constitutio de quadragenario numero canonicorum.  545
    XI.---Pictauiensi episcopo.---Ne monachis liceat sine abbatis licentia in alium ordinem transire.  545
    XII.---Martino priori et fratribus Camaldulen.---Quadraginta annorum possessio ualet.  546
    XIII.---Mutinensi episcopo.---Temerarie appellationes non sunt recipiende.  546
    XIu.---Argentinensi episcopo.---Ne incendiarii et excommunicati in ecclesia sepeliantur.  546
    Xu.---Priori et clericis S. Petri extra portam Spoleti.---Quod sententiam inter ipsos et episcopum Spoletanum a cardinali latam confirmarit.  547
    XuI.---R. abbati S. Iuliani, et I. priori S. Gregorii Spoletani.---Ut in possessionem rei adiudicate inducantur.  547
    XuII.---Donato Aladensi episcopo et eius successoribus canonice substituendis, in perpetuum.---De priuilegiorum confirmatione.  548
    XuIII.---Decano et capitulo Abrincensi.---Ut, propter commissum in electione priori uitium, nunc recte alium eligant episcopum.  549
    XIX.---Abbati S. Marie de Casanoua, eiusque fratribus, tam presentibus quam futuris, regularem uitam professis in perpetuum.---De confirmatione priuilegiorum.  550
    XX.---Lugdolfo Magdeburgensi archiepiscopo---Ipsi dat facultatem beneficia ecclesiastica conferendi et prelatos ad obsequium cogendi.  551
    XXI.---Decano maioris ecclesie Magdeburgensis.---Ipsi indulget ut decanatum Magdeburgensem retineat.  551
    XXII.---Abbati et conuentui sancti Rufi.---Ut sententia Lugdunensis archiepiscopi pro ipsis lata, firma rataque permaneat.  552
    XXIII.---P. Sancte Marie in uia Lata diacono cardinali, apostolice sedis legato.---Ipsius industriam in concordandis Gallorum et Anglorum regibus laudat  552
    XXIu.---Ph. illustri regi Francorum. Initas inter ipsum et Anglorum regem treugas approbat, et hortatur illum ut eas fortiter obseruet.  553
    XXu.---P. Sancte Marie in uia Lata diacono cardinali, apostolice sedis legato.---Declarat treugas per ipsum initas inter Gallorum et Anglorum reges sibi placere.  554
    XXuI.---Mantuano episcopo.---Quod capitulum Taruisinum decernat absolutum ab impetitione super prepositura.  554
    XXuII.---Potestati et populo Taruisinis.---Hortatur eos quod redeant ad Ecclesiam, et facinora corum emendent.  555
    XXuIII.---Illustri regi Aragonum.---De uera moneta et pondere precipit.  558
    XXIX.---Episcopo S. Andree.---De pena falsariorum.  559
    XXX.---De Cella S. Petri et Mitrensi abbatibus et preposito Uuerdensi.---Electio Scaffusensis abbatis ipsis committitur examinanda.  560
    XXXI.---W. abbati de Derefordia, eiusque fratribus, tam presentibus quam futuris, regularem uitam professis in perpetuum.---De priuilegium confirmatione.  564
    XXXII.---Corcaiensi episcopo, eiusque successoribus canonice substituendis in perpetuum.---De confirmatione priuilegiorum  565
    XXXIII.---Episcopi et potestatis Castellanensis ad papam.---Mittunt tributum pontificisque opem postulant aduersus Aretinos. 566
    XXXIu.---Ebredunensi archiepiscopo.---Ut uenciensem episcopum publice excommunicatum denuntiet.  566
    XXXu.---Auinionensi et Tricastrensi episcopis.---Ut  Templarios oratorium sibi construere patiantur.  567
    XXXuI.---Burdegalensi archiepiscopo, Agennensi episcopo et abbati Sylue Maioris.---Ut in Ecclesia uasatensi tot instituantur canonici quot licebit per facultates Ecclesie.  568
    XXXuII.---Ph. Mediolanensi archiepiscopo.---Questio inter eum et abbatem S. Donati de Scozula sententiando diffinitur.  568
    XXXuIII.---Conuentui de Conchis.---Questio inter eos et abbatem monasterii de Conchis sententiando diffinitur.  573
    XXXuIII bis.---Ioanni abbati S. Bertini, eiusque fratribus tam presentibus quam futuris, regularem uitam professis, in perpetuum.---De confirmatione priuilegiorum.  577
    XXXIX.---Locediensi abbati.---Ut pacem inter Placentinos et Parmenses facere laboret.  580
    XL.---W. Remensi archiepiscopo S. Sabine cardinali.---Quod absoluat comitem Flandrie ab excommunicatione, et terram eius ab interdicto.  582
    XLI.---Ambianen. et Tornacen. episcopis.---De eodem argumento. 583
    XLII.---Ph. illustri regi Francorum.---Super eodem. 584
    XLIII.---W. Remensi S. Sabine cardinali et Senonensi archiepiscopis, Antisiodorensi et Niuernensi episcopis.---Quod cogant comitem Flandrie ad obseruationem iuramenti prestiti.  584
    XLIu.---Ph. illustri regi Francorum.---Super eodem. 585
    XLu.---Balduino comiti Flandrino et Marie uxori eius.---Recipiuntur sub protectione apostolica.  585
    XLuI.---Theobaldo presbytero canonico Cameracensi.---Confirmatur sententia lata pro eo contra I. presbyterum super prebenda Cameracensi.  586
    XLuII.---Preposito et decano et capitulo Cameracensibus.---De eodem argumento. 587
    XLuIII.---Decano, u. cancellario, et C. canonico Laudunensibus.---In dubio semper presumitur pro iudice et pro illius sententia.  587
    XLIX.---Mar. episcopo Castellan.---Quod non liceat alicui presbytero absque suo consensu celebrare uel confitentes recipere ad penitentiam.  588
    L.---Ferrariensi episcopo.---An heresis matrimonium contractum dirimat.  588
    LI.---Aurelianensi episcopo.---Ut D. de Corbolio primo uacatura prebenda conferatur.  589
    LII.---Hugoni Nucerino episcopo.---Ut restauret monasterium de Waldo.  590
    LIII.---Magistro et fratribus ordinis de Calatraua, tam presentibus quam futuris, secundum ordinem Cisterciensem uiuentibus.---Recipiuntur sub protectione sedis apostolice.  590
    LIu.---Capitulo Hildeshemensi.---Quod eligant personam idoneam ecclesie eorum uacanti per translationem episcopi Hildeshemensis propria auctoritate.  593
    Lu.---Corbeiensi et de Herseuedensi abbatibus et decano Paderbornensi.---De eodem argumento. 594
    LuI.---Ci. Lubussensi episcopo.---Ex laxiori ordine monastico ad arctiorem transire licet, non contra.  595
    LuII.---R. Anglie regi illustri.---Quod restituat bona archiepiscopo Eboracensi, et permittat ipsum administrationis officium libere exercere.  595
    LuIII.---Rothomagensi archiepiscopo et abbati de Persagnia.---De eodem. 597
    LIX.---R. Anglie regi illustri.---De eodem argumento. 597
    LX.---P. Sancte Marie in uia Lata diacono cardinali, apostolice sedis legato.---Ut quicunque beneficia in archiepiscopatu Eboracensi contra archiepiscopi uoluntatem acceperunt, destituantur. 598
    LXI.---Abbati Sancti Andree.---Quod excommunicatus in quo fuerunt signa penitentie, et per eum non stetit quin reconciliaretur Ecclesie, habendus est pro absoluto.  599
    LXII.---Nobili uiro L. de Monte Longo, consobrino nostro.---Ut inuentum thesaurum couseruet, donec pontifex suam uoluntatem declaret.  601
    LXIII.---Senonensi archiepiscopo.---Ut decanus Niuernensis de heresi suspectus se purgare, eamque abiurare cogatur.  602
    LXIu.---Oxomensi episcopo.---Confirmantur statuta facta per eum in ecclesia sua.  604
    LXu.---Oxomensi episcopo.---Concubinarii publici  puniantur, clanculariis indicatur purgatio.  605
    LXuI.---Uratizlauiensi episcopo.---Consultanti respondetur super pluribus articulis.  605
    LXuII.---Hisp. decano Toletano.---Recipitur sub protectione B. Petri et sedis apostolice.  606
    LXuIII.---Hisp. archidiacono de Colera.---Confirmatur sibi dictus archidiaconatus.  607
    LXIX.---Ioanni abbati S. Michelis uille maioris, eiusque fratribus tam presentibus quam futuris, regularem uitam professis in perpetuum.---Recipiuntur sub protectione sedis apostolice.  607
    LXX.---Episcopo Abulensi.---Ut Saraceni soluant decimas ecclesie parochiali.  607
    LXXI.---Lincolniensi et Eliensi episcopis et abbati S. Edmundi.---Ut controuersiam inter archiepiscopum Cantuariensem et monasterium componere studeant.  608
    LXXII.---Abbati et conuentui de Certeseia.---De confirmatione decimarum.  609
    LXXIII.---Eisdem.---De priuilegiorum confirmatione. 609
    LXXIu.---Ugoni abbati monasterii S. Petri de Insula Arben. eiusque fratribus, tam presentibus quam futuris, monasticam uitam professis in perpetuum.---De confirmatione priuilegiorum.  610
    LXXu.---Compostellano archiepiscopo et uniuersis episcopis in regno Legionensi constitutis.---Ut per excommunicationis et interdicti sententiam rex Legionis et regis Castelle filia, in gradu prohibito copulati, separentur. 610
    LXXuI.---W. priori Ecclesie Sagiensi, eiusque fratribus, tam presentibus quam futuris, regularem uitam professis in perpetuum.---De confirmatione priuilegiorum.  615
    LXXuII.---Turonensi archiepiscopo.---Quod archiepiscopus suffraganeorum suorum consecrationem potest committere.  617
    LXXuIII.---Episcopo ciuitatis Castellane.---Ut ciuitas Castellana ab interdicti sententia liberetur.  617
    LXXIX.---Rainerio abbati et conuentui S. Petri Eugubini.---De confirmatione priuilegiorum.  618
    LXXX.---Abbati de Firmitate, G. et F. archidiaconis Gabilonensibus.---Committitur ipsis cognitio cause inter ecclesiam Eduensem et monasterium Balmense.  619
    LXXXI.---Conuentui monasterii S. Leufredi de Cruce.---Sententia secunda contra prima lata, si ab ea non appelletur, iure tenet.  621
    LXXXII.---Bartholomeo Turonensi archiepiscopo, eiusque successoribus canonice substituendis in perpetuum.---De subiectione episcopi Dolensis.  625
    LXXXIII.---Archiepiscopo et capitulo Turonensi.---De eodem.  634
    LXXXIu.---Regi Francorum.---De eadem re.  635
    LXXXu.---Comitisse Britannie et filio eius.---De eodem argumento. 636
    LXXXuI.---Clero et populo Dolensi.---De re eadem. 636
    LXXXuII.---Capitulo Dolensi.---In eumdem modum. 636
    LXXXuIII.---Archiepiscopo Rothomagensi et suffraganeis eius.---De eodem. 636
    LXXXIX.---Priori et conuentui de Nostlat.---De confirmatione priuilegiorum.  637
    XC.---Priori et canonicis de S. Oswaldo.---Eiusdem argumenti.  637
    XCI.---Massiliensi et Agatensi episcopis.---Ut curam suscipiant restaurandi monasteria in insulis Arearum.  637
    XCII.---Eisdem.---De confirmatione priuilegiorum.  640
    XCIII.---M. priori et canonicis de Nouo Burgo.---De confirmatione priuilegiorum. 640
    XCIu.---Magistro et fratribus militie Templi.---Pronuntiatur pro illis aduersus canonicos Sancti Quintini.  641
    XCu.---P. Sancte Marie in uia Lata diacono cardinali, apostolice sedis legato.---Electio Cameracensis episcopi cassatur.  642
    XCuI.---Illustri regi Hungarie.---Ut episcopo Watiensi de ablatis ex ecclesia thesauris satisfaciat.  643
     XCuII.---Archiepiscopo Colocensi.---De eodem argumento. 645
    XCuIII.---Abbati Sancte Crucis, et S. Leufredi confessoris, eiusque fratribus tam presentibus quam futuris, regularem uitam professis in perpetuum.---De confirmatione priuilegiorum.  645
    XCIX.---P. Sancte Marie in uia Lata diacono cardinali, apostolice sedis legato, et episcopo Parisiensi.---Ut Niuernensis abbas hereticus et depositus, carceribus monasterii includatur.  647
    C.---Abbati S. Marie de Canneto eiusque fratribus, tam presentibus quam futuris, regularem uitam professis in perpetuum.---De confirmatione priuilegiorum.  650
    CI.---Gostadigin. fundatrici et fratribus et sororibus ecclesie B. Marie de Rocca maiori site in loco qui dicitur Puteus de Chartariis.---De confirmatione priuilegiorum.  651
    CII.---Romano archipresbytero et clericis sanctorum martyrum Sergii et Bacchi, tam presentibus quam futuris in perpetuum.---De confirmatione priuilegiorum.  651
    CIII.---Petro Compostellano archiepiscopo.---Decernit episcopatus Ulixbonensem et Elborensem esse subiectos archiepiscopo Compostellano.  653
    CIu.---Cantuariensi archiepiscopo.---Aduersus Simoniacos.  657
    Cu.---Bracarensi archiepiscopo.---Quod sententia lata pro archiepiscopo Compostellano non preiudicet Bracarensi.  657
    CuI.---Martino Bracarensi archiepiscopo.---Concordiam inter ipsum et Compostellanum archiepiscopum initam confirmat.  663
    CuII.---Preposito S. Seuerini, Decano, et L. canonico Maioris ecclesie in Euphurdia.---Sectiones beneficiorum et successiones uetantur.  663
    CuIII.---Ermilinde abbatisse monasterii S. Marie Aquilegiensis, eiusque sororibus tam presentibus quam futuris, regularem uitam professis in perpetuum.---De confirmatione priuilegiorum.  664
    CIX.---Abbati et conuentui S. Crucis de Walthan.---De confirmatione priuilegiorum.  664
    CX.---Abbati et fratribus ecclesie Sancte Crucis de Walthan.---De eadem re.  665
    CXI.---Crim. Placentino electo.---Electionem eius confirmat.  665
    CXII.---Clero et populo Placentino.---De eadem re. 667
    CXIII.---Aldigerio decano et canonicis Aquilegiensibus.---Deciditur controuersia decini et Capitulo Aquilegiensis contra suum prepositum.  667
    CXIu.---Cantuariensi archiepiscopo.---Ut ecclesiis parochialibus iuste decime persoluantur.  672
    CXu.---Eidem.---Ut onera et pensiones ecclesiis imposite rescindantur.  672
    CXuI.---Simoni archiepiscopo Wellensi.---De confirmatione priuilegiorum. 672
    CXuII.---Episcopo Tudensi, decano Zamoracensi et priori S. Isidori Legionensis.---Committitur illis cognitio cause episcopi Auriensis et abbatis monasterii Celle Noue.  673
    CXuIII.---Abbati et conuentui de Walthan.---De presentatione clericorum.  673
    CXIX.---Eisdem.---De procurationibus immodicis reprimendis. 674
    CXX.---Eisdem.---De confirmatione priuilegiorum.  674
    CXXI.---Eisdem.---De eodem argumento. 675
    CXXII.---Fratri Rainerio, apostolice sedis legato.---Creat ipsum legatum apostolice sedis in nonnullis prouinciis Gallicanis.  675
    CXXIII.---Arelatensi archiepiscopo et suffraganeis eius.---Ut Rainerium sedis apost. legatum reuerenter et benigne tractent.  676
    CXXIu.---Decano et capitulo Aquilegiensi.---Ut prepositum suum spoliatum restituant.  677
    CXXu.---Popon. canonico Fridagensi.---Ut prebende sue fructus percipiat.  678
    CXXuI.---Abbati et conuentui de Walthan.  678
    CXXuII, CXXuIII, CXXIX.---Eisdem. 678
    CXXX.---Archiepiscopo Cantuariensi, de Ceresia et de Cirestria abbatibus.---Ut abbatem S. Crucis legitime constitutioni per papam approbate obedire cogant.  679
    CXXXI.---Cantuariensi archiepiscopo et episcopo Roffensi.  679
     CXXXII.---Abbati et conuentui de Walthan.---Ecclesia confirmatur monasterio.  680
    CXXXIII---Petro Compostellano archiepiscopo.---Ut inter ecclesiam Compostellanam et Bracarensem inita transactio obseruetur. 680
    CXXXIu.---Bracarensi archiepiscopo.---Eiusdem argumenti.  689
    CXXXu.---Ulixbonensi, Elborensi, et Lamecensis episcopis, et clero et populo Egitaniensi.---De eadem re.  689
    CXXXuI.---Lucensi, Astoricensi, Mindoniensi, Auriensi et Tudensi episcopis. 690
    CXXXuII.---Archiepiscopo et capitulo Compostellano.  691
    CXXXuIII.---Mart. Bracaren. archiepiscopo.---Datas a rege Bracarensi ecclesie decimas confirmat.  691
    CXXXIX.---Pretro Compostellano archiepiscopo eiusque successoribus canonice substituendis in perpetuum.---Ut Ecclesia Compostellana posthac metropolitana habeatur.  691
    CXL.---Martino Bracarensi archiepiscopo.---Quod sententiam Portugallensis episcopi in causa decimarum confirmet.  695
    CXLI.---Uniuersis Christi fidelibus tam in urbe Metensi quam in eius diecesi constitutis. 695
    CXLII.---Episcopo et Capitulo Metensibus.---De eodem argumento.  698
    CXLIII.---Archiepiscopo, decano, et capitulo Compostellanis.---Concordiam quamdam confirmat. 699
    CXLIu.---Petro Compostellano archiepiscopo.---Ut abbas et monasterium de Antealtaria Compostellano archiepiscopo subiectum sit.  700
    CXLu.---Petro Compostellano archiepiscopo.---Ut rusticos Legionenses uota persoluere cogat.  700
    CXLuI.---Toletano et Bracarensi archiepiscopis, et suffraganeis eorum Auriensi et Legionensi episcopis.---De eodem argumento.  701
    CXLuII.---Magistris et fratribus spatariis, et religiosis per Hispaniam constitutis.---Ut censum ecclesie Compostellane debitum soluant.  701
    CXLuIII.---Capitulo Balnearie.---Ne ex monachis quidquam restituatur, et de pena Simoniacorum.  702
    CXLIX.---Bracarensi archiepiscopo.---Ut concordiam inter ecclesiam Compostellanam et Bracarensem initam seruet.  703
    CL.---uimanensi, de Costa, et de S. Tornaco prioribus.---Ut archiepiscopo Bracarensi obediant.  704
    CLI.---Portugallensi et Lamecensi episcopis, et abbati de Burio.---Ut archiepiscopo Bracarensi priorem S. Martini de Castro obedire cogant. 704
    CLII.---Oxomensi, Portugallensi, et Placentinensi episcopis.---Ut causam Compostellani et Bracarensi archiepiscopi super ecclesia Zamorensi cognoscant. 705
    CLIII.---Clericis S. Chrysogoni, tam presentibus quam futuris, canonice substituendis in perpetuum.---De confirmatione priuilegiorum.  706
    CLIu.---Aimerico abbati Caduniensi.---Ut reformatio istic edita et a legato apostolico probata, seruetur.  709
    CLu.---Burdigalensi archiepiscopo, Agennensi et Pictauiensi episcopis.---De eodem argumento.  710
    CLuI.---Asissinati episcopo, et abbati S. Petri Perusini.---Et archipresbytero purgationem canonicam super Simonia indicant. 711
    CLuII.---Andree Acheruntino archidiacono.---Ipsi archidiaconatum cum omni iure tribuit. 711
    CLuIII.---ueronensi presbytero capellano S. Michelis de Trouald.---Ecclesiam S. Michelis recipit sub protectione apostolica.  712
    CLIX.---Suffraganeis Acheruntine ecclesie.---Quod ipsorum archiepiscopus breui ad ipsos sit uenturus, etsi pontifex illibenter eum dimittit. 712
    CLX.---Capitulo Anglonensi.---Ut suum archiepiscopum reuerenter excipiant, atque benigne tractent.  713
    CLXI.---Acheruntino archiepiscopo.---Ut affidationes hominum pro consuetudine istius loci recipiat.  713
    CLXII.---Capitulo et uniuersis clericis de Matera.---Ne a quoquam ad iudicium seculare trahantur.  714
    CLXIII.---Uniuerso populo de Matera.---Ut a cleri iniuriis abstineant. 714
     CLXIu.---Acheruntino archiepiscopo.---Ut ecclesia S. Petri de Matera ad mensam archiepiscopi Acheruntini restituatur.  715
    CLXu.---Eidem.---Ut decime ecclesiis integre persoluantur.  715
    CLXuI.---Assisinati episcopo.---Quod excommunicati absolutionis litteras exhibere teneantur.  716
    CLXuII.---Archiepiscopis, episcopis, comitibus, Baronibus, ciuibus, et uniuerso populo in regno Sicilie constitutis.---De absolutione Marcowaldi. 716
    CLXuIII.---Nobili uiro Marcowaldo imperii senescalco.---Gratulatoria de conuersione, et exhortatoria. 718
    CLXIX.---Petro Compostellano archiepiscopo---Quod episcopi absoluant eos qui manus in clericos iniecerunt, nisi sit enormis lesio. 719
    CLXX.---Petro archiepiscopo et capitulo Compostellano. 720
    CLXXI.---Priori et capitulo Sarensi.  720
    CLXXII.---Abbati Gemblacensi.---Non imputatur electo confirmato, si eo prohibente pro ipsius confirmatione pecunia data fuit.  720
    CLXXIII.---G. Archidiacono, cantori, et magistro scholarum Tornacensibus.---Definit controuersiam de prebenda ecclesie Insulensis.  721
    CLXXIu.---Clero et populo Reginensi.---Ut archiepiscopo suo per pontificem confirmato obediant.  724
    CLXXu.---Consulibus et populo Aretinis.---Castrum S. Marie prohibet reedificari. 725
    CLXXuI.---Littere regis uulcani Dioclie atque Dalmatie ad dominum Papam.---Se et regnum suum pontifici commendat, et hortatur ut ad Hungarie regem scribat de expulsione hereticorum. 725
    CLXXuII.---Littere B. magni Iupani totius Seruie.---Se pontifici offert atque commendat. 726
    CLXXuIII.---Littere Ioannis Diocliensis et Antibarensis archiepiscopi.---Gratias agit pro transmisso pallio, et quid legati apostolici in corrigendis moribus effecerint declarat. 727
    CLXXIX.---Comitibus, baronibus, ciuibus et uniuerso populo in regno Sicilie constitutis.---De absolutione Marcowaldi. 729
    CLXXX.---Antibarensi archiepiscopo.---De Soacensi episcopo, reo homicidii.  731
    CLXXXI.---Cantuariensi archiepiscopo.---Ut abusum quemdam in processionibus corrigat.  732
    CLXXXII.---Nobili uiro R. comiti Licii.---Recipit illum sub protectione apostolica. 733
    CLXXXIII.---Taruisino episcopo.---Ne clerici comam nutriant, aut laicali ueste utantur  734
    CLXXXIu.---Epistola Friderici regis Sicilie ad homines de Monteflascone---Hortatur eos ut sint obedientes summo pontifici.  734
    CLXXXu.---Capitulo Pennensi.---Quod ipsorum electus episcopus, qui ante confirmationem ministrarat, priuatus sit.  735
    CLXXXuI.---Fesulano episcopo.---Committitur ipsi cognitio cuiusdam cause.  735
    CLXXXuII.---Panormitanensi, Montis Regalis, et Messanensi archiepiscopis, et episcopo Traiano, regni Sicilie cancellario, et nobili uiro B. de Lucii.---Ut de regni bonis alienata restituant.  736
    CLXXXuIII.---Magdeburgensi archiepiscopo, et de Burgelim et de Cella S. Marie abbatibus.---De diuortio ducis Bohemie et uxoris eius. 737
    CLXXXIX.---Ierosolymitano patriarche, Liddensi episcopo, Ierosolymitani hospitalis et militie Templi magistris.---Ut collectam transmissamque eleemosynam fideliter distribuant et de statu Terre sancte rescribant. 737
    CXC.---Capitulo Capuano.---Ut mature nouum episcopum eligant non diu exspectatis his qui longius aberant. 738
    CXCI.---Uniuersis Christi fidelibus in Saxonia et Westphalia constitutis.---Ut Liuoniensem episcopum, clerum et Ecclesiam contra paganos defendant.  739
    CXCII.---Ciuitatensi episcopo, baronibus, militibus et uniuerso populo in comitatu Ciuitatensi constitutis---Ut Theatino prefecto obediant et obsequantur.  740
    CXCIII.---Capitulo Fundano.---De electione episcopi Fundani.  740
    CXCIu.---Abbati de Walchenrieth.---Ut Gerlacus monachus, qui indicem sibi precidit, a celebratione missarum arceatur.  741
     CXCu.---Episcopo, decano, et capitulo Pictauiensibus.---Ut W. camere apostolice scriptorem in canonicum recipiant.  741
    CXCuI.---Bracarensi archiepiscopo, et priori ecclesiole et F. Menendi monacho de Alcobatia.---Ut controuersiam episcopi Colimbriensis contra Templarios diiudicent.  743
    CXCuII.---Archiepiscopis, episcopis, abbatibus, prioribus et uniuerso clero in regno Francie constitutis.---Ut regem suum hortentur ut apostolicis mandatis obtemperet et repudiata pellice, legitimam uxorem recipiat. 745
    CXCuIII.---Archiepiscopo Hidruntino, et episcopo Liciensi.---Committitur illis causa archiepiscopi Tarentini contra ecclesiam S. Marie de Galeso.  748
    CXCIX.---De Lacu, de Hermenrod, et de Heisterbach abbatibus.---Ipsis committitur causa et lis super prepositura Coloniensi  749
    CC.---Uniuersis ad quos littere iste peruenerint.---De facultatibus archiepiscopi Tarentini, legati apostolici.  749
    CCI.---Conrado Maguntino archiepiscopo, episcopo Sabinensi.---Ut beneficia per Hildesemensem episcopum in diecesi Herbipolensi collata, ipsi aliis conferre liceat, priori collatione non obstante.  750
    CCII.---Castellano, Perusino, Clusino et Eugubino episcopis, et dilectis filiis abbatibus, prioribus et aliis ecclesiarum prelatis in eorum diecesibus constitutis.---Ut legatum apostolicum reuerenter excipiant.--- 750
    CCIII.---Consulibus et populo Sutrinis.---De eodem argumento. 751
    CCIu.---Magdeburgensi archiepiscopo et suffraganeis eius.---Ut Hildesemensis episcopus publice excommunicatus nuntietur. 752
    CCu.---Nobili uiro D. comiti Laureti. et Cupersan. magistro iustitiario Apulie et terre Laboris.---Ut promissionibus suis satisfaciat et pacem initam conseruet. 754
    CCuI.---Eduensi episcopo.---Ut Iudeis recens baptizatis beneuolentia exhibeatur.  754
    CCuII.---Potestati, consulibus, et iustitiariis uiterbiensibus.---Ut concordiam cum Romanis initam conseruent. 755
    CCuIII.---Epistola patriarche Constantinopolis ad Papam.---De primatu et prerogatiua Ecclesie Romane. 756
    CCIX.---Patriarche Constantinopolitano.---Respondet precedenti.  758
    CCX.---Alexii imperatoris C. P. epistola ad Papam.---De reuerentia et officio suo erga Romanam Ecclesiam, ac de recuperanda terra sancta.  765
    CCXI.---Alexio illustri Constantinopolitano imperatori.---Respondet epistole superiori.  769
    CCXII.---L. uicario nostro apud Constantinopolim.---Sacramentum confirmationis administrari non potest nisi ab episcopo.  772
    CCXIII.---Omnibus Latinis tam clericis quam laicis apud Constantinopolim constitutis.---Ut legato apostolico obtemperent.  772
    CCXIu.---Priori et fratribus Sancte Crucis.---Citantur ad audiendam sententiam inter ipsos et episcopum Colimbriensem.  773
    CCXu.---De Alcobatia . . . de Seiza abbatibus, et F. Menandi monacho Alcobatie.---De eodem argumento  774
    CCXuI.---Archiepiscopo Maguntino, episcopo Sabinensi.---Ut ab iniusto et illicito iuramento canonici Herbipolenses absoluantur.  775
    CCXuII.---Littere fideliter interpretate de Armenico in Latinum, quas catholicus Armeniorum domino pape Innocentio destinauit.---De coronatione regis Armenie. 775
    CCXuIII.---Gregorio catholico Armeniorum.---Respondet precedenti.  776
    CCXIX.---Littere Leonis regis Armenie ad papam Innocentium.---Petit subsidium aduersus paganos.  778
    CCXX.---Leoni illustri regi Armeniorum.---Respondet precedenti.  779
    CCXXI.---Nobilibus uiris comitibus, baronibus, ciuibus et uniuersis per Siciliam constitutis.---Ut Marcowaldum tyrannorum et Saracenorum socium opprimant.  780
    CCXXII.---Pipioni clerico. 782
    CCXXIII.---De Lucedio et S. Saluatoris abbatibus Papiensibus.---Ut monasterium S. Columbani instaurent. 782
     CCXXIu.---Bobiensi episcopo.---De libertate monasterii S Columbani.  783
    CCXXu.---Centio subdiacono et notario nostro, rectori, iudicibus, consulibus, et populo Beneuentanis.---De pena illius qui consulem interemit. 785
    CCXXuI.---Uniuersis Saracenis in Sicilia constitutis, in deuotione nostra et fidelitate regia permanere.---Ne contra uerum Sicilie regem adhereant Marcowaldo. 786
    CCXXuII.---Niuerniensi episcopo.---De absolutione sacerdotis, qui hostibus indicauerat hominem, quem illi laqueo strangularunt. 788
    CCXXuIII.---ueronensi episcopo, Romane Ecclesie cardinali.---Ut pertinaces heretici puniantur, et resipiscere uolentibus gremium Ecclesie non precludatur.  788
    CCXXIX.---B. Pistoriensi episcopo.---Qualiter decima persoluenda sint.  789
    CCXXX.---Leglennensi episcopo.---Quod non facile excommunicari possit.  790
    CCXXXI.---Leglennensi episcopo.---Ut iniuste spoliatus archidiaconus restituatur.  790
    CCXXXII.---Ulixbonensi et Colimbriensi episcopis.---Non facile qualiscunque metus et uis uotum rescindit.  790
    CCXXXIII.---Mannensi episcopo, archidiacono Bangorensi et priori de insula Glannauo.---Ne ante septennium sponsalia contrahantur.  791
    CCXXXIu.---Abbati et conuentui S. Marie de Prato de Leicestre.---Ut pauperem quemdam, ex Iudeo Christianum, alant.  792
    CCXXXu.---Cisterciensi, Morimundensi, et de Crista abbatibus.---Ut cum Metensi episcopo de heresi suspectos examinent.  793
    CCXXXuI.---Neapolitano archiepiscopo, et C. Sancti Laurentii in Lucina presbytero cardinali, apostolice sedis legato.---Ut contra Beneuentanum archiepiscopum inquirant. 795
    CCXXXuII.---Capitulo Chelcensi.---Ne in alios quam donata sunt usus bona Ecclesie sue conferantur.  796
    CCXXXuIII.---Episcopis, et aliis ecclesiarum prelatis per regnum Scotie constitutis.---Ut ab iniuria monasterii Chelcensis abstineant.  797
    CCXXXIX.---Stephano abbati et conuentui S. Syluestri.---Quod laici nullam in res, bona uel personas ecclesiasticas iuridictionem habeant.  797
    CCXL.---Oldeberto subdiacono nostro, preposito S. Gaudentii Nouariensis.---Ut habeat iurisdictionem in suos fratres.  802
    CCXLI.---uercellensi episcopo.---Excommunicati nec eligere possint nec eligi.  802
    CCXLII.---uercellensi episcopo.---Ut decime ab omnibus persoluantur. 802
    CCXLIII.---Cantuariensi archiepiscopo, episcopo Londoniensi, et magistro W. de Sumercote canonico Lincolniensi.---De pena illius qui in iudicem apostolicum manus uiolentas iniecit. 804
    CCXLIu.---Adriano Ultrasyluanensi episcopo.---A sententia et re iudicata non appellatur quidem, sed iudex suspectus semper recusari potest.  805
    CCXLu.---Clero, militibus, et populo Capuanis.---De negotio regni Sicilie. 805
    CCXLuI.---Canonicis Brundusinis et uniuerso clero Brundusine diecesis.---Ut electo suo, qui sese apud pontificem de obiectis criminibus purgarat, obtemperent  807
    CCXLuII.---Capitulo et clero Horitanensi. 808
    CCXLuIII.---Magistro Henrico archidiacono Clusiensi.  808
    CCXLIX.---Hilario archidiacono de Quiz. 809
    CCL.---Magistro Henrico canonico ecclesie sancti Michelis Ultrasyluanensis.  809
    CCLI.---Illustri regi Francorum.---Ut regi Hierosolymitano contra Sarracenos auxilia mittat, et Grecorum imperatori scribat ut ab intestinis contra Christianos bellis abstineat. 809
    CCLII.---Littere Leonis regis Armeniorum ad papam Innocentium.---Apostolicum auxilium implorat. 810
    CCLIII.---Leoni illustri regi Armenie.---Respondet precedenti.  813
    CCLIu.---Pagano et Arroni comitibus, uniuersis aliis baronibus, militibus et populo in regno karissimi in Christo filii nostri Leonis illustris regis Armenie constitutis.---Ut cum suo, rege contra Sarracenos fortiter se gerant.  814
    CCLu.---Illustri regi Armenie.---Transmittit uexillum B. Petri, quo contra crucis inimicos utatur.  815
    CCLuI.---Uniuerso populo Castellane ciuitatis.---Concedit rectorem iuxta ciuium postulata.  815
    CCLuII.---Patriarche Hierosolymitano, et Tyrensi archiepiscopo, et Aconensi episcopo.---Ut iniuste latam excommunicationis sententiam rescindant, temereque excommunicantem episcopum puniant.  816
    CCLuIII.---Clero et populo Ciuitatensi.---Ut comitem Theatinum in custodem suum recipiant.  818
    CCLIX.---Illustri regi Armeniorum.---Ut castrum Gaston Templariis restituat. 819
    CCLX.---Priori Sancti uictoris, magistris L. Bononiensi, et Uberto Modoicensi canonicis.---De criminibus et purgatione abbatis Pomposiani.  820
    CCLXI.---Rosanensi archiepiscopo.---Ipsi ad certas questiones respondet.  822
    CCLXII.---A. uicedomino Firmano.---Ipsi aliquot prefecturas committit. 823
    CCLXIII, CCLXIu.---Magistro Guidoni archipresbytero plebis de ciuitate.  824
    CCLXu.---Abbati S. uoldarici, scholastico, et . . . . custodi Augustensibus.---Ut dolus illi non prosit qui aliquid a sede apostolica falso impetrasse mentitur. 824
    CCLXuI.---Nobili uiro Ioannitio.---Ut legatum apostolicum reuerenter suscipiat. 825
    CCLXuII.---Preposito et fratribus S. Stephani in Brolio.---Ut Al. Marcellinum in canonicum recipiant.  825
    CCLXuIII.---Cisterciensi, Clareuallensi, Pontiniacensi, de Feritate, et uniuersis abbatibus Cisterciensis ordinis.---Ut quinquagesimam bonorum suorum partem in usus belli sacri conferant.  826
    CCLXIX.---Abbati Premonstratensi.---De eodem argumento. 828
    CCLXX.---Archiepiscopo Magdeburgensi et suffraganeis eius, abbatibus, et uniuersis clericis in Magdeburgensi prouincia constitutis.---Ut Christianos in Oriente pecunia et uiris contra Sarracenos adiuuent.  828
    CCLXXI.---Uniuersis Christi fidelibus per uiennensem prouinciam constitutis.---De eodem argumento.  832
    CCLXXII.---Abbatibus, prioribus, et uniuersis exemptarum ecclesiarum prelatis in Mediolanensi prouincia constitutis.---Ut quadragesimam omnium bonorum suorum ad sacrum bellum conferant.  835
    CCLXXIII.---Tyrensi archiepiscopo et episcopo Sydoniensi.---Committitur illis causa que uertebatur inter ecclesiam Tripolitensem et Hospitalarios. 836
    CCLXXIu.---Abbati S. Marie de Ferraria eiusque fratribus tam presentibus quam futuris, regularem uitam professis in perpetuum.---De confirmatione priuilegiorum.  837
    CCLXXu.---Episcopo Paduano.---Ut magistro G. primam uacaturam prebendam assignet. 838
    CCLXXuI.---Magistro Ioanni subdiacono et notario nostro---Sententiam pro ipso latam confirmat. 839
    CCLXXuII.---Archidiacono et capitulo Capuanis.---uaria de electione et postulatione prelatorum disserit. 841
    CCLXXuIII.---Bambergensi episcopo, et magistro Prepositino scholastico Maguntino.---Quod absque Romani pontificis auctoritate episcopi ab una ecclesia ad aliam transferri non possint.  845
    CCLXXIX.---Theobaldo episcopo Ambianensi.---Statutum et ordinationem quamdam ipsius confirmat.  847
    CCLXXX.---Comitibus, baronibus, baiulis, iudicibus, ciuibus et uniuerso populo in regno Sicilie constitutis.---Ut cum legato apostolico in regni conseruationem opes et consilia conferant.  848
    CCLXXXI.---Magistro et fratribus militie Templi in Sclauonia constitutis.---Transactionem quamdam confirmat.  849
    CCLXXXII.---Episcopo, decano et subdecano Lincolniensibus.---Quod ui aut metu extorta resignatio non obliget.  850
    CCLXXXIII.---Archipresbytero et canonicis Sutrinis.---De iure eligendi quoad possessorium et petitorium. 851
    CCLXXXIu.---Turonensi archiepiscopo.---Quod archiepiscopus, propter infirmitatem, suffraganeorum consecrationem committere possit. 852
    CCLXXXu.---Episcopo ciuitatis Castellan.---Ut ciues ab excommunicationis et interdicti sententia relaxentur. 852
     CCLXXXuI---Raynerio abbati et conuentui S. Petri Eugubin.---uetera ipsorum priuilegia confirmat. 852
    CCLXXXuII.---Abbati de Firmitate G. et F. archidiaconis Cabilonen.---Ipsis causam Eduensis ecclesie et Balmensis monasterii committit. 852
    CCLXXXuIII.---Episcopo et decano Patherburnensi et abbati de Helmuardeshusan.---Ut electo Hildesemensi episcopo auxilio sint.  852
    CCLXXXIX.---In Sichen. et de ualle B. Georgii abbatibus, et preposito S. Marie in Herfordia.---De prebendarum deuolutione, nisi intra statutum a iure tempus conferantur.  854
    CCXC.---Uniuersis prelatis et clericis diecesis Pinnensis.---Ut episcopo suo respondeant de decimis mortuariis et oblationibus.  857
    CCXCI.---Ildebrando episcopo uulterano.---De confirmatione priuilegiorum.  857
    CCXCII.---Willelmod Bieria presbytero.---Recipitur sub protectione apostolica.  858
    CCXCIII, CCXCIu.---uide notam. 858
    CCXCu.---Episcopo uercellensi et abbati de Lucedio.---Eis committitur causa quedam Mediolanensis.  859
    CCXCuI.---Ioanni priori de Mariadura eiusque fratribus, tam presentibus quam futuris.---De confirmatione priuilegiorum.  859
    CCXCuII.---Guillelmo domino de Montepessulano.---Recipitur sub protectione sedis apostolice.  861
    CCXCuIII.---Eidem.---Significat se mittere legatum aduersus hereticos.  861
    CCXCIX.---Tiniensi et Scardonensi episcopis et abbati Trag.---De electione episcopi Farensis.  862
    CCC.---Capitulo Spalatensi.---De eodem argumento.  863
    CCCI.---Episcopo, decano et capitulo Parisiensi.---Confirmatur compositio inita inter archidiaconum Paris. et abbatissam de Cala.  864
    CCCII.---Constitutio pro Iudeis.  864
    CCCIII.---Abbati et conuentui uirziliacensi.---Concedit indulgentiam quadraginta dierum.  865
    CCCIu.---Grumerio episcopo Placentino.---De confirmatione priuilegiorum.  865
    CCCu.---Abbatibus, prioribus, et uniuersis ecclesiarum exemptarum prelatis in prouincia Rothomagensi constitutis.---De subsidio terre sancte.  868
    LIBER TERTIUS.---Pontificatus anno III, Christi 1200.
    I.---N. . . . forte episcopo Eliensi. abbati S. Edmundi, et priori Cantuariensi.---De negotio, episcopi Glastoniensis cum monachis Glastoniensibus. 869
    II.---Archiepiscopo Spalatensi---Mandat ut Nicolaum, Farensem episcopum, qui duos nondum in sacris ordinibus constitutos, in episcopos in prouincia Spalatensi, eligi fecerat, excommunicatum publice nuntiet.  870
    III.---Hemmerado, regi Hungarorum.---Significat quas penas in hereticos statuerit, ac mandat ut eos et banum Culinum, hereticorum fautorem, insequatur, et ab Hungarie regno, bonis eorum publicatis proscribat.  871
    Iu.---. . . . .---Statuit ut abbas et monachi monasterii Laureacensis, ob excommunicationem, suspensi sint, ad pontificis beneplacitum.  873
    u.---Illustri regi Conactie.---Rescribit quid statuendum sit de confugientibus ad ecclesias. 875
    uI.---Consulibus et populo Nouariensibus.---Arguit Nouarienses quod eorum episcopum cegerint exsulare; monet ut resipiscant; alias, canonicas sententias in eos decernet.  876
    uII.---Capitulo et abbatibus et uniuerso clero Nouariensibus.---De eodem argumento.  878
    uIII.---Abbati Altiuillaris.---Mandat ei ut fraterne recipiat in monasterium I . . . . diaconum, qui, omisso acolythatu, ad sacros ordines promotus fuerat. Iubet, ut, suscepto acolythatus ordine, in presbyterum possit ordinari.  878
    IX.---Pisano archiepiscopo.---An illius consensus in electionibus metropolitanorum, qui ei, tanquam Sardinie Primati, subsunt, sit exquirendus.  879
    X.---Pennensi episcopo.  880
    XI.---Regine Francorum.---De negotio diuortii cum  rege Francorum.  881
    XII.---Regi Danorum.---De eodem argumento. 883
    XIII.---Littere Odonis Parisiensis episcopi ad papam.---Significat quid, in materia diuortii, intra regem et reginam actum sit. 884
    XIu.---Littere episcopi Suessionensis.---De eodem argumento. 885
    Xu.---Littere Octauiensi, episcopi Ostiensis.---Significat quid super negotio matrimonii inter regem et reginam Francorum egerit. 887
    XuI.---O. Ostensiensi episcopo, apostolice sedis legato.---Respondet superiori epistole, et quid ea in re agendum sit prescribit. 891
    XuII.---Littere Philippi II, regis Francorum---Significat se reuerenter legatum apostolicum recepisse; et de causa diuortii.  895
    XuIII.---Illustri regi Francorum.---Respondet epistole superiori et monet ut pareat mandatis legati apostolici. 896
    XIX.---Lincolniensi episcopo.---De eo qui equo puerum casu oppresserat et postea diuina mysteria non peregit.  898
    XX.---O. Hostiensi episcopo, apostolice sedis legato.---Autissiodorensem episcopum a suspensionis sententia absoluit; reiecta tamen ipsius ad Senonensem archiepiscopum electione.  898
    XXI.---Consulibus et populo Iadertino.---Monet et precipit ut appellationibus ad sedem apostolicam delatis non obsistant. 900
    XXII.---Nobili uiro S . . . . comiti Ragusie.---Eum laudat ob reuerentiam erga sedem apostolicam et fidem erga regem Sicilie. 901
    XXIII.---Archiepiscopis, comitibus, baronibus, ciuibus et uniuerso populo, per Apuliam constitutis---Hortatur ut Marcowaldo resistant. 901
    XXIu.---I. tituli S. Prisce presbytero cardinali, apostolice sedis legato.---Mandat ut hereticos, in prouincia Narbonensi, iuxta canonicas sanctiones puniat. 903
    XXu.---Petro Atrebatensi episcopo.---Indulget ut beneficia conferat idoneis et aliis ex mandato apostolico.  906
    XXuI.---Archipresbytero Paduano, Peregrino archidiacono Tridentino, et decano S. Felicis Aquilegiensis.---Pro episcopo Cenetensi, cui assignat preposituram S. Stephani Aquilegiensis et committit an iure sit ad eam admittendus.  907
    XXuII.---Pantaleoni, Compsano archiepiscopo.---Committit ut una cum suis suffraganeis, componat dissidia inter Latinos et Grecos sue dieceseos, nolentibus alteris interesse diuinis officiis alterorum.  909
    XXuIII.---Potestati et populo Firmanis.---De reditu prouincie Marchie et Firmanorum in fidem apostolice sedis; et de statuendis, pro bono pacis, a legato et procuratoribus eiusdem sedis. 910
    XXIX.---Consulibus et populo Fanensibus.---De eodem argumento, et de annuo censu soluendo. 912
    XXX.---Potestati et hominibus S. Helpidii.---De appellatione quadam ab eis ad sedem apostolicam facta. 914
    XXXI.---Potestati et hominibus Montis Rubiani.---Ut pareant mandatis nuntiorum apostolice sedis circa pacem cum Firmanis. 914
    XXXII---Mutinensi episcopo, et magistro Huberto, canonico Modociensi.---Committit ut inquirant qua de causa episcopus Bononiensis in diaconum et presbyterum simul Albertum Imolensem electum ordinauit. 915
    XXXIII.---Ioanni Rustici ciui Fanensi.---uineam ei concedit. 916
    XXXIu.---Metensi episcopo.---De eo qui casu puerum oppresserat.  916
    XXXu.---Nobili uiro Calaritano iudici.---Eum arguit ad multa flagitia, et precipit ut ad se purgandum de iis ad apostolicam sedem per se uel procuratores accedat. 917
    XXXuI.---Archiepiscopo Calaritano.---Ut inquirat super premissis. 918
    XXXuII.---Antiuarensi archiepiscopo.---De falsis litteris apostolicis ei delatis et de Dominico quondam Suacensi episcopo, in arctam custodiam detrudendo.  919
    XXXuIII.---L. de uicobaldon. I de uigalon. prepositis. . . . . . . de Rundenario et S. Christophori de Laude; capitulis et omnibus fratribus eiusdem professionis.---Hortatur ut, cum proposito religionis uiuant, regulas conficiant easque ad sedem apostolicam mittant. 921
    XXXIX.---Potestati et populo Taruisinis.---Indulget ut, cum parati sint ad satisfaciendum Ecclesie pro nece episcopi Bellunensis, ab interdicti sententie per Ferrariensem  episcopum seruatis seruandis, soluantur.  922
    XL.---N. . . . de Albaripa, et. . . . de Moris abbatibus, et. . . priori Clare-uallensi.---Ne quis temere uiolare audeat conuentiones inter uiduam comitis Flandrie, et Balduinum comitem.  926
    XLI.---. . . . Episcopo, . . . . Abbati S. uictoris et magistro P. prouinciali, canonico S. Marcelli, Parisiensibus.---Committit eis decisionem cause super prepositura Sicliniensi.  927
    XLII.---Armachano archiepiscopo, Cluanferdensi et Duacensi episcopis.---De negotio electionis episcopi Artferdensis in Hibernia. 929
    XLIII.---. . . . . Indulget ut electus Bituricensis de contemptu interdicti se purget; et, post iuramentum et absolutionem, ei pallium tradatur.  930
    XLIu.---Neapolitano archiepiscopo.---Ob eius merita ei concedit titulum sanctorum Nerei et Achillei. 931
    XLu.---Magistro et fratribus militie Templi Parisiensis.---Quamdam sententiam pro eis latam de prebenda quadam confirmat.  932
    XLuI.---Odoni, subdiacono et capellano nostro et Albertino, camere nostre notario, procuratoribus nostris.---Eis committit que castra reddenda sint Firmanis ab oppidanis Montis Rubiani.  933
    XLuII.---N. . . . Cuissiacensi et de Monte S. Martini abbatibus.---Hortatur ad subsidia prestanda pro liberatione terre sancte.  934
    XLuIII.---Potestati et populo Anconitanis.---De eorum reditu in fidem apostolice sedis. 936
    XLIX.---Uniuersis tam clericis quam laicis, in Marchia constitutis.---De eodem argumento. 937
    L.---O. subdiacono et capellano nostro, et A. camere nostre notario, procuratoribus nostris.---De eorum potestate in rebus apostolice sedis in Marchia curandis. 937
    LI.---Consulibus et populo Senogaliensibus.---Mandat ut restituant castra et alia que in episcopatu Senogalliensi occuparunt. 938
    LII.---Consulibus et populo Fanensibus.---Mandat ut ablata Romane Ecclesie restituant.---De censu annuo, pro ciuitate et comitatu Fanensibus, Ecclesie Romane soluendo. 939
    LIII---Consulibus et populo Camerinensibus.---De censu annuo Romane Ecclesie soluendo pro ciuitate Camerinensi. Arguit quod uallem castri Makelde euerterint, et castrum S. Anatolie occuparint. 940
    LIu.---Abbati de Stenwelt, preposito S. Seuerini in Colonia, et . . . . . . . priori de Mere---De electione abbatisse Gerenscheymensis.  940
    Lu.---Priori et capitulo Seguntinis.---De confirmatione quorumdam redituum.  943
    LuI.---Priori et canonicis regularibus ecclesie S. Marie de Chirberi.---De confirmatione priuilegiorum.  944
    LuII.---Nobili uiro Aymoni, domino de Cicala, regio iustitiario Terre Laboris.---Recipitur sub protectione.  945
    
    LIBER QUINTUS.---Pontificatus anno u, Christi 1202.
    I.---Episcopo Pistoriensi.---De monialibus excommunicatis absoluendis per episcopum proprium.  945
    II.---Ademaro, priori Grandimontensi eiusque fratribus, tam presentibus quam futuris, regulariter substituendis.---Priuilegia eorum confirmat.  945
    III.---Priori et fratribus Grandimontensibus.---Concordiam reuocat in ordine Grandimontensi.  946
    Iu.---Potestati, consiliaribus et populo Pisanis.---Ne Pisani foueant Marcowaldum.  950
    u.---Ignatio, priori et clericis S. Gregorii Spoletani.---Definiuntur controuersie que erant inter episcopum Spoletanum et priorem et clericos S. Gregorii.  952
    uI.---Rauennatensi archiepiscopo.---De translatione episcopi Imolensis ad ecclesiam Rauennatensem.  955
    uII.---Magistro Simoni de Melun, canonico Herfodensi.---Filii duorum compatrum non possunt iungi per matrimonium.  957
    uIII.---Prenestino episcopo, apostolice sedis legato.---Mandat ei ut archiepiscopum Magdeburgensem absoluat ad cautelam.  957
    IX.---Waltero, preposito S. Petri de Monte Sereno, eiusque fratribus, tam presentibus quam futuris regularem  uitam professis.---De confirmatione priuilegiorum.  959
    X.---Preposito et conuentui Montis Sereni.---Indulgetur eis ut carnes comedere possint.  960
    XI.---Senonensi archiepiscopo.---Pro absolutione Niuernensis episcopi.  961
    XII.---Abbati S. Dionysii; priori S. Martini de Campis; et I. magistro scholarum Aureliensium.---De recipienda purgatione canonica archidiaconi Carnotensis.  961
    XIII.---Episcopo Prenestino, apostolice sedis legato, S. Benedicti, Cisterciensis ordinis, et Belli Loci, abbatibus, uerdunensis dieceseos.---De accusatione contra episcopum Tullensem.  963
    XIu.---Canonicis Maguntinis.---Electio archiepiscopi Maguntini confirmatur.  964
    Xu.---Siffrido archiepiscopo Maguntino.---De eodem.  969
    XuI.---Cabilonensi, episcopo et abbati Cisterciensi.---De absolutione abbatis S. Sequani, de uoto transfretandi in terram sanctam.  970
    XuII.---Capitulo Ragusino.---Datur facultas eligendi alium archiepiscopum propter diutinam absentiam archiepiscopi. 970
    XuIII.---Regi Hungarorum illustri.---Hortatur regem ad deuotionem apostolice sedis. 971
    XIX.---Electo Cameracensi---De supplenda negligentia prelatorum.  971
    XX.---Illustri regi Anglorum.---Inuitatur rex ad opera pietatis.  972
    XXI.---G. fratri militie Templi, familiari nostro et nobili uiro, Lug. et M. de Potentia, magistris camerariis Apulie et Terre Laboris et ducatus Amalphie.---Irritantur que a W. de Plear acta sunt.  973
    XXII.---Archiepiscopis, episcopis, abbatibus, prioribus et uniuerso clero, comitibus, baronibus, ciuibus et aliis, per Apuliam et Terram Laboris et ducatum Amalphie, constitutis.---Prouidetur gubernationi Apulie et Terre Laboris.  974
    XXIII.---Wigorniensi episcopo.---De facultate appellandi sedem apostolicam  974
    XXIu.---Eidem.---Interdum non esse deferendum appellationibus.  975
    XXu.---Decano et capitulo Catalaunensi.---De electione episcopi Catalaunensis. 976
    XXuI.---Patriarchis, archiepiscopis, episcopis, abbatibus, prioribus, et uniuerso clero in transmarinis partibus constitutis.---De legatis destinatis in terram sanctam. 977
    XXuII.---S. tituli S. Praxedis presbytero cardinali, apostolice sedis legato.---Committitur ipsi legatio in Orientem. 979
    XXuIII.---Capitulo Andegauensi.---De electione episcopi Andegauensis.  980
    XXIX---Capitulo Pragensi.---De absolutione episcopi Pragensis.  981
    XXX.---Nobili uiro. . . . . comiti Tropee. 984
    XXXI.---Archiepiscopo Rothomagensi.---Ut rebelles regis Anglorum castiget.  984
    XXXII.---A. . . . sancte Romane Ecclesie cardinali, ueronensi episcopo.---De archidiaconatu ueronensi.  985
    XXXIII.---Eidem.---Aduersus improbas appellationes. 986
    XXXIu.---Eidem.---De eodem argumento. 987
    XXXu.---Eidem.---De questione archidiaconi ueronensis. 987
    XXXuI.---Bituricensi archiepiscopo, episcopo Niuernensi, et abbati Cluniacensi.---Quomodo procedendum sit aduersus suspectos de heresi.  989
    XXXuII.---Iouino, magistro scholarum Aureliensium.---De electione prioris Graciacensis.  990
    XXXuIII---Archiepiscopis, episcopis, et aliis ecclesiarum prelatis, comitibus, baronibus, ciuibus et aliis per regnum Sicilie constitutis.---De causa Walteri Brenensis. 993
    XXXIX.---P. episcopo, in archiepiscopum Panormitanum electo, regio familiari, etc.---Ut Walterum Brenensem adiuuet. 996
    XL.---Autissiodorensi episcopo.---Quid clericorum nomine intelligatur, et qui censeantur decedere intestati. 998
    XLI.---Episcopo Nouiomensi.---Quomodo procedi oporteat cum agitur de proprietate.  998
    XLII.---Capitulo Sipontino.---De dignitate et auctoritate archiepiscopi Sipontini.  999
    XLIII.---Littere regis Armeniorum ad D. papam.---Respondet  epistolis quas ad ipsum papa scripserat.  1003
    XLIu.---L. regi Armeniorum illustri.---Quod rex et regnum Armenie excommunicari aut interdici non possint, nisi de speciali mandato pape.  1007
    XLu.---Littere catholici Armeniorum ad D. Papam.---De primatu pape et de persecutionibus ecclesie Armenice. 1007
    XLuI.---Catholico Armeniorum.---Respondet precedenti.  1010
    XLuII.---Littere Sisensis archiepiscopi, regis Armenie Cancellarii, ad D. Papam.---Mitram et pallium et indulgentiam petit. 1012
    XLuIII.---Archiepiscopo Sisensi responsiua.---Respondet precedenti, et mittit ei pallium.  1013
    XLIX.---Remensi archiepiscopo, sancte Romane Ecclesie cardinali, apostolice sedis legato.---De diuortio Philippi regis Francorum.  1014
    L.---Illustri regi Francorum.---De eodem argumento.  1015
    LI.---Nobili uiro, Iacobo, consobrino et marescalco nostro.---De matrimonio regis Sicilie cum Aragonici regis sorore.  1018
    LII.---Bituricensi archiepiscopo.---Non temere accusandum est matrimonium quod per multa tempora constitit.  1019
    LIII.---Nobili uiro And. de Caluiniaco.---De eodem.  1020
    LIu.---Magistro Honorio archidiacono Richemundie.---Determinatur controuersia de archidiaconatu Richemundie.  1021
    Lu.---Decano et capitulo Eboracensi.---De eodem  1025
    LuI.---Regi Anglorum.---De eodem argumento.  1026
    LuII.---Archiepiscopo Cantuariensi.---De iudicio abbatis Tornee.  1026
    LuIII.---Eidem.---Datur ei facultas instituendi archidiaconos.  1029
    LIX.---Eliensi episcopo, Decano Lincolniensi, et archidiacono de Bedfor.---Committitur eis ut examinent accusationem propositam aduersus archiepiscopum Eboracensem.  1029
    LX.---Archiepiscopo Messanensi.---Relaxat sententiam excommunicationis, qua archiepiscopus Messanensis tenebatur astrictus.  1030
    LXI.---Abbati et conuentui Cisterciensi.---Aduersus desertores ordinis Cisterciensis.  1031
    LXII.---Ioanni, quondam Lugdunensi archiepiscopo.---Mittit collectas de Sancto Bernardo.  1032
    LXIII.---Capitulo Caputaquensi.---Ecclesie Caputaquensis commendatur archiepiscopo Salernitano  1033
    LXIu.---P. titulo S. Marcelli presbytero cardinali, apostolice sedis legato.---Datur ei facultas condendi testamenti.  1033
    LXu.---Exoniensi episcopo.  1034
    LXuI.---Eidem.---Ne filii patribus suis succedant in beneficiis ecclesiasticis.  1034
    LXuII.---Abbatisse et monialibus Romaricensibus.---De eadem re.  1035
    LXuIII.---Ioanni illustri regi Anglorum.---Redarguitur de his que egerat aduersus episcopum Lemouicensem. 1036
    LXIX.---Bituntino episcopo; et Marsicano, subdiacono et capellano nostro.---De electione archiepiscopi Tranensis.  1037
    LXX.---Priori et capitulo Sagiensi.---De electione episcopi Sagiensis.  1038
    LXXI.---H. decano maioris ecclesie Coloniensis preposito Bunnensi, et priori de Heisterbach.---De electione abbatisse de Gerenseheym.  1044
    LXXII.---Abbati et conuentui Dolensi.---Confirmatur concordia inita cum domino castri Radulphi.  1048
    LXXIII.---Claromonti, canonico Terdonensi.---Ei confirmatur prebenda.  1050
    LXXIu.---Arelatensi archiepiscopo, et S. Aegidii, et uallis Magne abbatibus.---De accusatione aduersus abbatem S. Wilhelmi, et depositione eius.  1053
    LXXu.---Episcopo, archidiacono, et preposito Placentinis.---De contumacia clericorum S. Antonini Placentini  1057
    LXXuI.---Amalphitanensi archiepiscopo.---De rebus regni Sicilie. 1060
    LXXuII.---Rain canonico Ferentinensi.---Ecclesie  tradi non possunt monasteriis sine licentia proprii episcopi. 1061
    LXXuIII.---Priori et fratribus iuxta specum B. Benedicti regularem uitam seruantibus.---Eis concedit annuatim sex libras usualis monete.  1062
    LXXIX.---Orchadensi episcopo.---De episcopo Catenesie, cui lingua abscissa fuerat. 1062
    LXXX.---Archiepiscopis, episcopis, abbatibus, prioribus, ad quos iste littere peruenient.---De penitentia iniuncta ei qui primo filiam suam, deinde uxorem occidit propter famem.  1063
    LXXXI.---Abbati et capitulo S. Ioannis Senonensis.---Indulget ne quis sententiam interdicti uel excommunicationis ferre possit in illud monasterium.  1064
    LXXXII.---Abbati et conuentui Sublacensi.---De quibusdam uitiis emendandis que inter monachos irrepserant. 1064
    LXXXIII.---S. tituli S. Stephani in Celio monte presbytero cardinali, apostolice sedis legato.---De electione archiepiscopi Armachani. 1066
    LXXXIu.---Waltero Brenensi comiti, magistro iustitiario et Terre Laboris.---Ut aduersus Marcualdum in Siciliam absque mora proficiscatur.  1070
    LXXXu.---Nobili uiro Iacobo, consobrino et marescalco nostro, magistro iustitiario et capitaneo totius Apulie et Terre Laboris.---Ut Waltero Brenensi comiti in Siciliam proficiscenti se adiungat, et de expensis ipsi prouidit.  1072
    LXXXuI.---Uniuersis mercatoribus ad quos littere iste peruenerint.---Seipsum pro Waltero Brenensi comite usque ad 3,000 uncias obligat. 1072
    LXXXuII---Fratri Richardo, et Eugenio, magistris camerariis Apulie et Terre Laboris.---Ui ipsorum terre prouentus pro Waltero Brenensi comite obligent. 1073
    LXXXuIII.---Capitulo Tranensi.---De electione archiepiscopi.  1073
    LXXXIX.---C. archiepiscopo Montis Regalis, et Parisio episcopo, in archiepiscopum Panormitanum electo, regis Sicilie familiaribus.---De morte Marcualdi.  1075
    XC.---Episcopo Eliensi, abbati S. Edmundi priori Cantuariensi.---De ordinatione ecclesiarum Bathoniensis et Glastoniensis.  1076
    XCI.---Eliensi episcopo.---De compositione quadam ad monasterium Sancti Edmundi spectante.  1083
    XCII.---Eliensi episcopo; abbati S. Edmundi, et priori Cantuariensi---De eodem argumento ac in epistola 90.  1085
    XCIII.---Episcopo uiterbiensi.---Confirmatio dotationis ecclesie S. Marie de Palenzano, et castri Balnarie, eidem per consules uiterbienses facte.  1087
    XCIu.---Eliensi episcopo, abbati S. Edmundi.---Dat eis prouinciam examinandi an nobiles quidam uiri, iuxta preces regis Anglie de uoto crucis dispensari deberent. 1088
    XCu.---Archiepiscopo Lugdunensi.---Scribit de penis clericis delicta perpetrantibus infligendis.  1090
    XCuI.---Capitulo Auxitano.---Ut contra archiepiscopum morbo caduco laborantem procedatur ad priuationem, iuxta decretum pape Gelasii.  1091
    XCuII.---ueronensi episcopo, Sancte Romane Ecclesie cardinali.---De collatione canonicatus ueronensis.  1094
    XCuIII.---Cancellario et magistro Lotario canonico Parisiensi.---De compositione inter Hospitalarios de Cerisiers, et abbatem conuentumque monasterii Scarleiarum.  1094
    XCIX.---Siffrido archiepiscopo Maguntino, Herbipolensi episcopo, et abbati de Salem.---De electione episcopi Augustani.  1095
    C.---Episcopo Parisiensi, et Ioanni abbati ac capitulo S. Genouefe Parisiensis.---Compositionem inter ipsos, super iure parochiali in parochia de Monte super capella factam, auctoritate apostolica confirmat.  1097
    CI.---Archiepiscopo Lugdunensi.---Scribit de penis clericis delicta perpetrantibus infligendis, et illos exauctoratos in monasterium detrudendos decernit.  1098
    CII.---Archiepiscopis et episcopis in regno Hungarie constitutis.---De preposituris regni Hungarie apostolice sedi subiectis.  1099
     CIII.---H . . . illustri regi Hungarie.---Hortatur ut uotum transeundi in terram sanctam soluat. 1100
    CIu.---Rogerio, abbati monasterii B. Petri et Pauli, et S. Augustini, quod iuxta metropolim Dorobernie situm est, eiusque fratribus.---Recipit eos sub protectione B. Petri, et enumerantur ipsorum bona et priuilegia.  1101
    Cu.---Episcopo et capitulo Metensi.---Episcopo etiam non exposcenti, coadiutorem dat, quia lumen oculorum amiserat.  1103
    CuI.---Amalfitano capitulo.---M. Theatinum archidiaconum, in archiepiscopum Amalfitanum ab ipsorum nuntiis electum, auctoritate apostolica confirmat.  1104
    CuII.---Archiepiscopo Bisuntino, archidiacono Siluanectensi, omnibus ecclesiarum rectoribus per Bisuntinam diecesim constitutis.---Ne monachi Cistercienses ad secularia iudicia pertrahantur.  1106
    CuIII.---R. tituli SS. Marcelli et Petri presbytero cardinali, Casinensi abbati.---Indulget ut recipiat a Roberto de Aquila duo castra.  1106
    CIX.---Abbatibus Cisterciensi, de Firmitate; Pontiniacensi, Clareuallensi, et de Morimundo.---Littera exhortatoria ad permanendum in simplicitate regule.  1107
    CX.---B. Spalatensi archiepiscopo, et I. capellano nostro.---De Catharis expellendis.  1108
    CXI.---Nobili uiro, Henrico, duci Zlesie.---Confirmat concordiam inter eum et patruum initam.  1110
    CXII.---N . . . Gneznensi archiepiscopo; et . . Cracouiensi et Wratizlauiensi episcopis.---De eodem argumento.  1110
    CXIII.---Wratislauensi episcopo.---De eo qui in diaconum et mox in presbyterum est promotus.  1111
    CXIu.---Episcopo Parisiensi.---Ut sententiam ab archiepiscopo Senonensi, propter denegatas sibi ab abbate S Maglorii et priore de Chastres procurationes ratione uisitationis debitas, latam, in sua diecesi faciat obseruari.  1111
    CXu.---Epistola Caloioannis imperatoris Bulgarorum ad papam. 1112
    CXuI.---Caloioanni, domino Blacorum et Bulgarorum.---Respondet epistole superiori.  1113
    CXuII.---Epistola Basilii, archiepiscopi Zagorensis, ad papam.---Gratias agit pape. 1115
    CXuIII.---Epistola Bellote, principis ad pontificem.---Communionem cum Ecclesia Romana expetit. 1116
    CXIX.---Basilio archiepiscopo de Zagora.---Respondet epistole 117. 1116
    CXX.---Nobili uiro Bellote principi, . . . uxori et filiis eius.---Respondet epistole 118.  1118
    CXXI.---Ioanni, quondam archiepiscopo Lugdunensi.---Declarat omnia que dicuntur in missa circa consecrationem et alia.  1118
    CXXII.---Illustri Constantinopolitano imperatori.---De causa imperii.  1123
    CXXIII.---uercellensi preposito, et magistro Widotto de Maio, canonico Nouariensi.---De quibusdam prebendis in ecclesia Ianuensi.  1125
    CXXIu.---Pisano archiepiscopo.---Ne iuramento ipsi a C . . . iudice Turritano prestito abutatur absque sedis apostolice beneplacito, cum idem iudex apostolice sedi sit subiectus iure feodali.  1126
    CXXu.---Nobili uiro C . . . iudici Turritano.---De eodem argumento  1127
    CXXuI.---Episcopo, sancte Romane Ecclesie cardinali, et priori S. Georgii, ueronensibus.---De feudo in ecclesia uicentina. 1128
    CXXuII.---P. de Stuibaldo, sororio et senescalco nostro.---Ei concedit iure fiduciario castrum Iuliani.  1129
    CXXuIII.---Nobili uiro, Willelmo, domino Montispessulani.---De legitimatione liberorum.  1130
    CXXIX.---Eliensi et Noruicensi episcopis.---Mandat ut instituatur presentatus a monachis Dunelmensibus.  1134
    CXXX.---Agneti abbatisse Iotrensis monasterii eiusque successoribus, tam presentibus quam futuris, monasticam uitam professis, in perpetuum.---Confirmantur priuilegia.  1135
    CXXXI.---Episcopo Niuernensi.---Ut beneficium trium marcarum ab eius predecessore magistro Blasio, subdiacono pape et notario, nunc Turritano electo, olim concessum,  dicti Blasii nepoti nunc conferat. 1137
    CXXXII.---Abbati Dolensi, et Henrico subdiacono pape, priori de Leproso.---Ut magistrum P . . . . de uico, a capitulo Bituricensi, si maior pars capituli consenserit, in canonicum et fratrem, non obstante decani et quorumdam oppositione, recipi faciant. 1137
    CXXXIII.---Episcopo et capitulo Engolismensibus.---Commendat quemdam clericum ut in canonicum recipiatur.  1138
    CXXXIu.---Archiepiscopo Maguntino.---Ne Philippo, duci Sueuie, aduersus episcopum Herbipolensem faueat, et sententias a dicto episcopo aduersus malefactores latas firmiter faciat obseruari.  1139
    CXXXu.---Episcopo Eliensi.---De collatione beneficii per monachos Dunelmenses.  1140
    CXXXuI.---Archiepiscopo Bituricensi et episcopo Claromontensi.---Mandat ut procedant contra priorem et monachos S. Portiani, qui fratribus militie Templi iniurias intulerant; et eis, spreto mandato apostolico, satisfacere nolebant.  1141
    CXXXuII---Electo Catalaunensi, et abbati Trium Fontium.---Dat eis prouinciam examinandi priuilegia abbatisse et monialium Iotrensis monasterii.  1144
    CXXXuIII.---Clusino episcopo, et O. Rodicofanensi Castellano; acolytho et magistro P. scriptori nostro.---De Napoleone et Popone post concordiam Romanorum cum uiterbiensibus carceri mancipatis deque custodia eorum in arce Lariani.  1147
    CXXXIX.---Cantori et capitulo S. Frontonis Petragoricensis.---De collatione prebende.  1149
    CXL.---Sancti Fridiani priori Lucano, et magistro B. Fascalo, canonico Pisano.---De electione episcopi Lucani.  1150
    CXLI.---Archiepiscopo Senonensi.---Causam permutationis archidiaconatus et prepositure, inter magistros S . . . . et B . . . definiendam ipsi committit.  1152
    CXLII.---Abbati Dolensi; Eug. subdiacono pape, priori de Leproso.---Ut episcopum Niuernensem ad prebendam P . . . . Turritani electi nepoti, iuxta mandatum pape assignandam compellant.  1154
    CXLIII.---Abbatibus, Cadomensi, Troarnensi et de ualle Richerii.---Mandat eis ut episcopum Lexouiensem ab indebita Hugonis de Rupe Petra, super archidiaconatum et prebendam ipsi ab episcopo predecessore assignata, molestatione compescant.  1155
    CXLIu.---Capitulo Nouariensi.---De collatione prohibenda.  1156
    CXLu.---Episcopo Siluanectensi et Nouiomensi, abbati Ursi Campi Nouiomensi.---Ut delegatos litteris apostolicis ad cognoscendum de certis causis constitutiones nouas quibus regis iura ledantur, ponere non sinant.  1157
    CXLuI.---Archiepiscopo et decano Burdigalensibus.---Mandat eis ut C . . . . Natali prebendam in ecclesia Xanctonensi, nonosbtante decani et capituli appellatione, faciant assignari.  1158
    CXLuII.---Eliensi episcopo; decano et cantori Lincolniensibus.---De uoluntate episcopi Dunelmensis transfretandi in terram sanctam. 1160
    CXLuIII.---Episcopo uerulano.---Concessio ecclesie S. uincentii monachis Casemarii.  1161
    CXLIX.---Episcopis Beluacensi, Nouiomensi, et cantori Remensi.---Mandat eis ut B. clericum, in possessione ecclesie de Sarcum, ipsi a decano de Piceio concesse, manu teneant.  1161
    CL.---Abbatibus de corona, et de Borneto, Engolismensis dieceseos.---Mandat eis ut in causa Petri Arlagras, clerici, cui prebenda in ecclesia Petragoricensi, iuxta mandatum C . . . . pape, assignanda erat, sine mora procedant.  1162
    CLI.---Decano et capitulo Belnensibus.---De recipiendo in canonicum B. prepositum Beliniacensi.  1163
    CLII.---N. Sancti Ioannis Angliacensis, et . . . . . S. Leodegarii  abbatibus, et . . . . . preposito S. Leodegarii, Xanctonensis dieceseos.---De abusu in collatione prebendarum per monachos et canonicos ecclesie S. Marie Maioris Pictauiensis.  1165
    CLIII.---Priori S. Fridiani, et magistro B . . . . . canonico Pisano.---De ritu denuntiandi, excipiendi et accusandi.  1166
    CLIu.---N Bisinianensi episcopo, et Cusentino electo.---De abbatia Sancte Marie de Ligno.  1167
    CLu.---Salseburgensi archiepiscopo et suffraganeis eius, et aliis.---Aduersus interfectores episcopi Herbipolensis.  1167
    CLuI.---Abbati S. Edmundi Lincolniensis, decano et P. Blesensi archidiacono, Barthoniensibus.---Causam G. de Perthico, archidiaconi Nortimbrie examinandam ipsi committit.  1170
    CLuII.---Archiepiscopo Senonensi.---De iure metropolitano absoluendi, ante aut post appellationem.  1171
    CLuIII.---Ioanni tituli S. Stephani in Celio Monte, presbytero cardinali, apostolice sedis legato.---Reuocat abusus in Hibernia, ut filii patribus et nepotes auis in beneficiis non succedant. 1172
    CLIX.---Episcopo Castellano, Camaldulensi et S Fridiani prioribus.---De reformatione monasteriorum per Tusciam.  1173
    CLX.---Regi Anglie.---Ne impediat ecclesiasticam libertatem.  1175
    CLXI.---Exercitui crucesignatorum.---De captione Iadere. 1178
    CLXII.---Comitibus, baronibus et aliis crucesignatis.---De eodem argumento. 1179

APPENDIX LIBRI QUINTI.
    CLXIII.---Dilectis filiis Mattheo abbati et fratribus S. Laurentii de Auersa, tam presentibus quam futuris regulariter substituendis in perpetuum.  1181
    CLXIu.---Ad Rogerum abbatem monasterii SS. Petri et Pauli Dorobern.---De confirmatione priuilegiorum.  1185

ACTA uARIA.
    Littera abbatis et conuentus S. Genofeue Parisiensis facta inter ipsos et episcopum Parisiensem super iure parochiali S. Genofeue et super procurationibus episcopi super ecclesie S. Genofeue in ciuitate et aliis ecclesiis S. Genofeue predicte. 1185
    Littera archidiaconorum Parisiensium super eodem. 1187
    Littera Odonis Parisiensis episcopi de presentatione facta per abbatem S. Genouefe ad presentandum Theobaldum canonicum S. Genofeue episcopo Parisiensi, et de iuramento facto a dicto Theobaldo predicto episcopo. 1187
    Littera G. abbatis S. Benedicti Floriacensis, cantoris Carnotensis et I. magistro scholarum Aurelianensium, iudicum a domino papa datorum super quadam sententia ab ipsis data inter episcopum Parisiensem et abbatem S. Genouefe Parisiensis. 1188
    Littera forme pacis et compositionis inter dominum Odonem episcopum Parisiensem et abbatem et ecclesiam S. Genouefe. 1189
    Littera Elie abbatis Sancte Columbe Senonensis, et Ioannis magistri scholarum Aurelianensium commissariorum sedis apostolice super confirmatione compositionis et pacis predicte. 1190
    Littera forme compositionis et pacis inter dominum Odonem episcopum et Ecclesiam Parisiensem ex una parte, et Ioannem abbatem et Ecclesiam Sancte Genouefe ex altera. 1191
    Epistola Innocentii III ad episcopum Parisiensem, abbatem et capitulum S. Genouefe.---Compositionem inter eos confirmat. 1191
    Epistola Innocentii III archiepiscopis, et episcopis per regnum Francie constitutis.---De legitimatione liberorum Philippi Francorum regis. 1193
    Littere episcoporum Gallicanorum clericis et laicis per regnum Francie.---De eodem argumento. 1194




 FINIS TOMI DUCENTESIMI DECIMI QUARTI.
