
PATROLOGIAE TOMUS LXXXu.


LITURGIAE MOZARABICAE TOMUS PRIOR


PARISIIS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


uolume front matter




Series title page
PATROLOGIAE CURSUS COMPLETUS SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS LXXXu.


LITURGIAE MOZARABICAE TOMUS PRIOR
uENEUNT DUO TOMI 14 FRANCIS GALLICIS.

PARISIIS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


uolume title page


LITURGIA MOZARABICA

SECUNDUM REGULAM BEATI ISIDORI, IN DUOS TOMOS DIuISA, QUORUM PRIOR CONTINET

MISSALE MIXTUM

PRAEFATIONE, NOTIS ET APPENDICIBUS AB ALEXANDRO LESLEO, S. I. SACERDOTE, ORNATUM; POSTERIOR:

BREuIARIUM GOTHICUM

OPERA FR. ANT. LORENZANA, TOLETANAE ECCLESIAE ARCHIEPISCOPI, RECOGNITUM. NOuA NUNC ET ACCURATIORI EDITIONE UTRUMQUE MONUMENTUM REuIuISCIT ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS, EDITORE.

TOMUS PRIOR.
uENEUNT DUO uOLUMINA 14 FRANCIS GALLICIS.

PARISIIS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


ELENCHUS RERUM QUAE IN HOC LXXXu TOMO CONTINENTUR.

Prefatio in Missale Mixtum. 	Col. 9
Missalis Mixti pars prior. 	109
Missalis Mixti pars posterior. 	655



EDITORIS PATROLOGIAE MONITUM.

In admonitione Liturgie Gallicane premissa , nos Operibus S. Isidori Hispalensis Liturgiam Mozarabum adnexuros polliciti, nunc fidem soluimus, duplex huius Liturgie monumentum prelo mandaturi, nempe: Missale Mixtum, siue Mozarabum et Breuiarium Gothicum. Quibus sane uenerandis antique Hispanorum Ecclesie reliquiis nouam editionem uindicabat longa quam obtinuere in catholicissima regione auctoritas, locum uero quem illis nunc in Patrologia nostra assignamus, ipsum S. Isidori nomen, secundum cuius regulam Liturgia Mozarabum redacta fuit et composita.

His premissis, lectorem monitum uolumus, nos editionem Hispanam uerbatim exscripturos, ne iota quidem uno aut apice mutato; imo etiam, ipsius paginarum notas arithmeticas crassiori charactere in columnis nostris expressuros, ad quas non semel legentem reuocabit formula uide fol . . . , uel alia similis.




Main uolume text




[LITURGICA MOZARABICA SECUNDUM REGULAM S. ISIDORI.]





SSMO DOMINO NOSTRO BENEDICTO XIu, PONTIFICI MAXIMO uENANTIUS MONALDINUS BIBLIOPOLA ROMANUS FELICITATEM.

Quod sumptibus meis prodit Missale. Mozarabicum, nemini potius quam Sanctitati tue consecrandum fuit; neque enim maiori tutela liber protegi neque digniore nomine insigniri potest, quam Benedicti XIu, doctissimi maximique pontificis, eius scilicet quem, nobilissima in domo atque in splendidissima ciuitate natum, uita, cum preclara uirtutum fama in litteris, et in sollicitudine pastorali acta, per amplissimos munerum et ecclesiasticorum honorum gradus, ad Ecclesie principatum euexit. Et quamuis nemini ignotum sit bonas quascunque artes, cunctaque laudabilium scientiarum genera Sanctitatem tuam complecti atque fouere, ipsumque te, ut aliis exemplo sis, in maximis reipublice christiane negotiis, litterarias tuas occupationes nunquam intermittere; tamen apparet tua quedam peculiaris cura, que circa res liturgicas uersatur, quibus excolendis in palatio pontificio academiam instituisti, iisque publice tradendis scholas in Urbe esse uoluisti, et ipse opus insigne composuisti; quo eucaristici sacrificii ritus omnes, omnemque economiam, magna doctrine sacre copia, tribus libris dilucide eruditeque explicasti. Hec mihi, Beatissime Pater, spem maxime fecerunt recentem hanc Missalis Mozarabici editionem a Sanctitate tua consueta clementia et benignitate susceptum iri. Nam cum liber adeo rarus euasisset, ut egre nec nisi grandi pecunia comparari iam posset discipline liturgice commodum atque utilitas flagitare uidebantur ut prelo rursus committeretur, ne celeberrimarum Ecclesiarum uetusti ritus ac ceremonie in principum et sumptuosorum hominum bibliothecis, propemodum ignote, diutius delitescerent. Tu uero, beatissime Pater, pro singulari qua polles earum rerum notitia, illico perspicies ordinem rei diuine faciende quem Missale Mozarabicum exhibet ab eo cui Greci et Orientales assueuerunt diuersum esse; Ambrosiano quoque Ordini, et ei quo Romana utitur Ecclesia, in multis dissimilem. Hanc quoque continuo animaduertes eam esse liturgiam quam catholice Hispaniarum Ecclesie a suscepta fide Christiana ad pontificatum fortissimi sanctissimique uiri Gregorii septimi constanter retinuerunt, quam concilia Hispana plurimis decretis confirmarunt et quam sanctus Isidorus doctissimis commentis illustrauit; eamque statim deprehendes prisce Ecclesiarum Gallie sacrificandi methodo adeo affinem, atque similem esse, ut una atque eadem utraque dici haberique possit. Non enim, quod uulgo traditur, antiqua illa Gallorum liturgia aut ab Hispana dissentiebat, aut exemplaris instar, liturgie Hispane quodammodo preiuit, sed idem modus atque ordo mysteria diuina et ecclesiastica officia obeundi in utriusque gentis Ecclesiis antiquitus obtinuere. uerum ne pluribus eiusmodi recensendis beatitudinem tuam diutius morari uidear, cui Missale Mozarabicum, eiusque usus, atque prestantia cognita plane atque perspecta sunt, ad pedes sanctitatis tue procumbens, rogo ut amplissimo tuo nomine librum ornari permittas, meque potentissimo tuo patrocinio tuearis.





[I] PRAEFATIO.

 1. Cum Missale Mozarabum, iussu et impensis Francisci cardinalis Ximenii de Cisneros, Toleti typis editum, in manus meas primum uenisset, hesi, fateor, in ipso titulo. Quid hoc, aiebam, Missale mistum secundum regulam beati Isidori dictum Mozarabes? Num sanctus Isidorus Missale aliquando composuit, quod Braulionem, et Hildefonsum latuit?

2. Tum illud mistum cur additur? an fortasse  Missale appellatum est mistum, quia illi recentiora quedam, e  Missali Toletano deprompta, de mandato Ximenii, inserta fuerunt? Sed Roblesio centum et amplius annos post editum Missale hec scribenti egre fidem  habebam, nec enim moribus optimi cardinalis conuenire uidebatur opus egregium de industria uitiare, et posteris fraudem facere uoluisse. Utrumque autem fecisset, si, nulla premissa admonitione, Missale Mozarabum interpolari iussisset.

3. Me etiam sollicitum habebant uarie de Mozarabum ritibus doctorum hominum opiniones, quas alii uetustos esse, et in Hispanie Ecclesiis diu usitatos asserunt. Alii contra e Romanorum Gallicanorumque rituum permistione haud ita pridem natos contendunt. Alii demum libros liturgicos Mozarabum ab  hereticis olim fuisse uitiatos opinantur.

4. Ea mihi obuersabantur, cui Missale Ximenii solo nomine adhuc notum erat. Sed ubi librum per otium  euoluere atque diligentius examinare licuit, tam crebra, nec ambigua, genuine antiquitatis indicia occurrebant, ut de Sacramentarii huius antiquitate diu ambigendum non fuerit. Formam celebrande Eucaristie inueni, non modo a Grecorum et Orientalium. Anaphoris diuersam, sed ab Ambrosiana quoque et a Romana liturgia plerumque dissentientem.

5. Hanc autem in Hispania diu obtinuisse fidem faciebant a conciliis Hispaniensibus sanciti, et a sancto Isidoro descripti ritus, [II] qui constanter retinentur. Ingens preterea orationum copia atque uarietates, quarum alie uetustas Ecclesiarum Hispanie consuetudines ad memoriam reuocant, alia fidei dogmata ad mentem conciliorum Hispanie aut explicant, aut aduersus priscos hereticorum errores tuentur.

 6. Nec quidquam in iis offendi quod prauam acatholicorum doctrinam sapiebat, et in mentem ueniebat Patres concilii Mantuani, anno 1064, coram Alexandro II pontifice, libros liturgicos Mozarabum, accurate discussos, orthodoxos pronuntiasse.

7. Sunt quidem rubrice aliquot recentioris eui. Sed he seipsas produnt, facile dignoscuntur, nec Sacramentarii antiquitati officiunt.

8. Que cum sepius recogitassem, et ad maximam affinitatem attendissem que misse Mozarabice cum prisca Gallorum missa intercedebat, in hanc sententiam deueni Missale Ximenii eam formam peragendi Diuina nobis exhibere que in Hispania olim atque in Gallia prisco usu recepta fuerat, optimumque cardinalem Ximenium, insigni hoc opere typis uulgato,  Hispaniensium pariter et Gallicanarum Ecclesiarum uetustam liturgiam ab obliuione et interitu uindicasse.



§ 1. Pars prima Missalis Mozarabici.

9. Liturgie quam postea Mozarabicam nominarunt a suscepta fide Christiana ad hanc usque diem usus aliquis semper in Hispania fuit. Exeunte seculo Xu sex Ecclesie Mozarabice, quibus Saraceni pepercerant,  Toleti superstites numerabantur  . Quarum presbyteri et clerus priuilegiis haud contemnendis fruebantur, que anno 1480 Ferdinandus et Isabella, catholici reges, nouo diplomate confirmarunt.

10. Sed presbyteri Mozarabici missas aliaque diuina officia more Romano plerumque faciebant. Nec, nisi certis quibusdam festiuis diebus, ritu Mozarabico sacra mysteria celebrare solebant. Huic malo Petrus cardinalis de Mendoza, archiepiscopus Toletanus, remedium afferre cogitauerat, nullum tamen attulit.

11. Mendoze, anno 1495, successit Franciscus cardinalis Ximenius de Cisneros, qui, inter primas sui archiepiscopatus curas, ad res ecclesiasticas Mozarabum reparandas animum appulit. Primumque effecit ut presbyteri Mozarabici proprio ritu, sepius  quam antea, rem diuinam facerent. Quod ut facilius prestarent, Missale et Breuiarium Mozarabum, charactere usitato, typis edenda curauit.

12. Mozarabes enim in choro et ad altare hactenus usi fuerant libris ecclesiasticis quos [III] pauci antiquarii expedite legere nouerant. Erant enim Codices charactere Gothico manu exarati, qui a multis seculis in usu communi esse desierat.

13. Hoc sublato legendi impedimento, Ximenius collegium tredecim sacerdotum cum tribus ministris instituit, qui ritu Mozarabico missas quotidie et diuina officia, celebrarent. Huic collegio unum e dictis presbyteris preesse uoluit, qui capellanus maior, aut abbas denominaretur  . Eidemque collegio sacellum amplum, a corpore Christi nuncupatum, in  metropolitana ede Toleti attribuit, prouentus annuos aliaque adiecit honoris et utilitatis commoda, que duabus Iulii pape secundi constitutionibus  , suo et capituli Toletani decretis  confirmauit  .

14. Curam Missalis et Breuiarii Mozarabum edendorum cardinalis Ximenius imposuit Alfonso Ortiz, canonico Toletano, utriusque iuris doctori, et litterature Gothice probe gnaro. Eique adiutores dedit  Alfonsum Martinez, Antonium Rodriquez, et Hieronymum Guttierez, presbyteros Ecclesiarum Mozarabicarum sancte Eulalie, sanctarum Iuste et Rufine, et sancti Luce parochos, uiros probos, et litterarum gothicarum peritos.

15. Missale Mozarabum editum fuit Toleti anno 1500 a Petro Hagembach typographo, qui operam suam locauerat Melchiori [Iu] Goricio nobili Nouariensi, cuius industria, et impensis ars typographica Toleti promouebatur; et post annos tres, scilicet 1502, Breuiarium Mozarabum Toleti prodiit, ab eodem Petro Hagembach typis excusum.

16. Exemplaria Missalis Mozarabici raro admodum inueniuntur. Tria mihi uidisse contigit, unum chartaceum, duo pergamena; quibus duobus usus sum.  Unum erat e bibliotheca eminentissimi cardinalis Nerei Corsini, Clementis XII pontificis maximi fratris filii; aliud e bibliotheca eminentissimi cardinalis Siluii ualentii Gonzage S. R. E. camerarii. Utrumque exemplar integrum, et folio maiori, ut uocant, impressum.

17. Missale constat foliis quadringentis sexaginta et nouem, preter titulum, prefationem, Kalendarium, aque benedictionem, et, in fine, indicem breuem, que omnia foliis decem absoluuntur. Singula Missalis folia pagmas duas, pagine singule columnas duas habent, paucis admodum exceptis. Characteres quibus typographus usus est ad Germanicas accedunt, crebre sunt litterarum uocumque contractiones.

18. Premittitur titulus Missale mistum secundum  regulam beati Isidori dictum Mozarabes, titulumque ornat imago beate uirginis sanctum Isidorum casula induentis. Consequitur prefatio, siue potius epistola dedicatoria ad cardinalem Ximenium, qua Alfonsus Ortiz rationem reddit iniuncti sibi operis, et suam in exsequendis cardinalis Ximenii mandatis diligentiam fidemque commemorat.

19. Deinde consequitur Kalendarium Mozarabicum, sepius auctum, in quo sancti leguntur Franciscus, Dominicus, Thomas de Aquino, Petrus martyr, Antonius de Padua ad seculum XIII pertinentes. Kalendarium hoc excipit aque benedictio, formula scilicet benedicendi aquam aspersionis, plane antiqua, et Gotho-Hispana, atque hec cum benedictione panis Eulogici, et indice in fine libri, extra Missale quodammodo  sunt.

20. Missale autem Mozarabicum eius generis est quod Plenarium perfectum, siue Mistum, appellant. Non enim solas orationes et preces complectitur, sed benedictiones quoque, et antiphonas, responsoria, cantica, hymnos, lectiones Scripturarum, aliaque cuncta, que in Missa recitantur rite disposita, et, suis locis digesta, continet. Eiusmodi autem libri e commistione Missalis simplicis, Lectionarii, Antiphonarii et Benedictionalis compositi, Missalia mista perfecta, et plenaria nuncupabantur. Cuius denominationis significationem cum Eugenius de Robles ignorasset, rationem commentus est, plane falsam, cur  Missale Ximenii, pro titulo, appellatum fuerit Mistum, suaque auctoritate uiros quosdam eruditos in errorem induxit, ut crederent nonnulla, a ritibus Mozarabicis aliena, iubente Ximenio, Missali, cum typis ederetur, fuisse interpolata.

21. Missale Mozarabum ab Aduentu inchoatur, qua in re cum Orationali Gothico, cum Bobiensi Sacramentario, aliisque libris liturgicis Gallicanis, concordat. [u] At uetusta Sacramentaria ritus Romani, aut a Kalendis Ianuarii initium ducebant, ut de Sacramentario Leoniano suspicari licet, aut a uigilia Natalis Domini, a qua Sacramentarium Gelasianum, et Gregoriana antiquiora Sacramentaria incipiunt.

22. Dominice Aduentus sex in Missali Mozarabico recensentur, quibus singulis propria est missa. Earumque  prima pro exemplo misse Mozarabice ponitur, etsi illi nonnulla desint ab ordinario Misse, et a libro offerentium petenda.

23. Missas dominicales Aduentus sex misse proprie sanctorum excipiunt. Nimirum sancti Clementis primi pape et martyris, sancti Saturnini episcopi Tolosani et martyris, sancti Andree apostoli et martyris, sancte Eulalie Emeritensis uirginis et martyris, Annuntiationis beate Marie uirginis, et sancti Thome apostoli.

24. Subsequuntur missa unica Natalis Domini, et alie quatuor misse, scilicet sancti Stephani protomartyris, sancti Ioannis apostoli, sanctorum Innocentum martyrum, et sancti Iacobi fratris Domini.

 25. In Missali Ximenii non habetur missa uigilie Natalis Domini. Hispanis enim tempore Aduentus olim uetitum fuerat ieiunare, aut uigilias celebrare, ob impietatem Priscillianistarum, qui, Deum factum esse hominem negantes, hoc maxime tempore, nudis pedibus incedebant, et ieiunia frequentabant.

26. Diei Natalis Domini tam in Missali Mozarabico quam in Missalibus Gallicanis unica missa attribuitur; at in uetustis Sacramentariis ritus Romani tres misse hac die inueniuntur.

27. Galli olim, et Gotho-Hispani Kalendis Ianuarii ieiunabant, in contemptum superstitionis gentilium. At postea instituerunt ut, ineunte anno, Kalendis Ianuarii festum Circumcisionis Christi Domini celebraretur   , cuius missa in Missali Mozarabum habetur. Et deinde consequitur missa Dominice ante Epiphaniam, eam ipsam quam antea Kalendis Ianuarii celebrare solebant. Eamdemque in ieiunio Epiphanie repetunt, preter lectiones Scripturarum, laudam et sacrificium, que diuersa sunt.

28. Consequitur missa Epiphanie, qua festiuitate Hispani antiquitus Aduentum terminabant.

29. Ab Epiphania usque ad initium Quadragesime nouem misse dominicales numerantur, quarum ultima inscribitur ante diem Cineris, et ante carnes tollendas.

30. Nulla autem in Missali Mozarabum, aut in libris  liturgicis Gallicanis, mentio fit Septuagesime, Sexagesime, aut Quinquagesime.

31. A die Cinerum ad Dominicam Paschatis, in Missali Ximenii misse sunt una et uiginti; quarum sex sunt dominicales, cetere feriales.

32. Ordinem uetustum missarum ferialium Quadragesime Mozarabes recentiores intactam ferme seruarunt. At priscam missarum dominicalium seriem male perturbarunt. Nam, cum preter morem Gotho-Hispanum, Quadragesimam inciperent a feria quarta Quinquagesime, neque officium illius diei, neque [uI] missam propriam in libris suis haberent, officium benedicendi et distribuendi cineres totum ferme a Missali Romano, quo Toletana Ecclesia utebatur, mutuati sunt. Missam uero que antea Dominica prima  Quadragesime canebatur, die Cineris celebrare instituerunt. Eademque lege missam Dominice secunde ad Dominicam primam, tertie Dominice ad secundam, et quinte ad tertiam Dominicam protraxerunt. Missas Dominice quarte mediante, et Dominice sexte in traditione Symboli, immotas reliquerunt, et pro quinta Dominica, cui missa deerat, nouam composuerunt, atque hunc ordinem misse dominicales Quadragesime, in Missali Ximenii, tenent.

33. Officium Cinerum constat benedictione et distributione cinerum, processione, concione et missa. Formula benedicendi cineres utuntur nonnichil diuersa ab ea que in Missali sancti Pii u habetur. Cineres omnibus indiscriminatim distribuuntur, nulla mentio  eiectionis penitentum, ac cilicii penitentibus imponendi. Processio et concio nomine tenus indicantur. In Missa, prophetia legitur e capite primo Prouerbiorum, que olim legebatur feria quarta post primam Dominicam Quadragesime, Apostolus idem legitur, qui eadem quarta feria adhuc legi solet. Euangelium e capite quarto sancti Matthei, illud idem est quod modo feria quarta post quartam Dominicam legitur, sed quod olim ipsa Dominica prima Quadragesime legebatur. Habet ieiunium Christi eiusque tentationes in deserto. Quo spectant orationes que in missa recitantur, ad eamdem Dominicam pertinentes; quas Mozarabes recentiores ad feriam quartam Cinerum transtulerunt, etsi pleraque contineant que nec diei solemnis ieiunii, neque quarte ferie conueniant.

 34. Dominica prima Quadragesime Euangelium legitur ex Euangelio sancti Ioannis . Habet colloquium Christi cum Samaritana, eodemque orationes huius misse spectant, que olim Dominica secunda Quadragesime recitabatur. Dominica secunda Euangelium habet ex sancti Ioannis , de ceco a natiuitate, de quo agunt orationes, que in eadem missa dicuntur.

35. Dominica tertia Euangelium habet ex Euangelio sancti Ioannis , in quo de Lazaro a mortuis excitato sermo est, eodemque spectant orationes, quas in missa canunt. At olim Gotho-Hispani Dominica quinta Quadragesime in missa et in officio commemorare solebant insigne illud miraculum quo Christus  quatriduanum Lazarum ad uitam reuocauit, uti ex Orationali Gothico apparet.

36. Consequitur Dominica mediante, quarta Quadragesime, cuius missa locum suum antiquum retinuit. Euangelium ex Euangelio Ioannis , et orationes sunt de sermone Christi in templo, die festo mediante. Dominica quinta Quadragesime missam habet a Mozarabis recentioribus consarcinatam, Euangelium legitur ex Euangelio sancti Ioannis , in quo Christus, agens de legitimis sui gregis pastoribus, se Pastorem bonum [uII] aperte dicit, qui oues suas cognoscit, et ab iis cognoscitur. Orationes, more suo, e Missali et Breuiario collegerunt, que nichil habent commune cum Euangelio; quedam de ieiunio mentionem faciunt, sed alie ne quidem ieiunium  commemorant.

37. Dominica sexta Quadragesime, que et Palmarum, et in traditione Symboli denominatur, primum habet benedictionem palmarum et oliuarum, tum consequitur missa, que locum suum immota retinuit, post duas lectiones ueteris Federis, Symbolum apostolorum solemniter traditur; deinde legitur Apostolus, et postea de more Euangelium, quod ex capite XI sancti Ioannis desumitur, describitque triumphalem Christi Domini ingressum in urbem Hierosolymitanam. Orationes, ob Symboli traditionem, multa habent de Trinitatis mysterio, et quedam de Incarnatione. Oratio Post pridie meminit de solemnitate Palmarum.

38. Atque hec est missarum dominicalium Quadragesime  series, quam recentiores Mozarabes induxerunt. Si quis autem uoluerit ordinem uetustum restituere, is primum debet missam Mozarabicam Dominice quinte auferre, et deinde missam propriam ferie quarte Cinerum componere, ac demum missas ceteras sue quamque Dominice restituere, ita ut Dominica prima fiat de Christo in deserto, Dominica secunda de Samaritana, Dominica tertia de ceco, Dominica quarta de die festo mediante, Dominica quinta de Lazaro, et demum Dominica sexta de Palmis, et de traditione Symboli.

39. Preter hasce missas dominicales, singulis Quadragesime septimanis, feria quarta, et feria sexta, proprias habent missas, et septimana sancta feria quinta in Cena Domini, et Sabbatum sanctum missas  proprias habent, feria autem sexta in Parasceue fit missa Presanctificatorum.

40. Missas quadragesimales excipiunt misse paschales octo, quarum prima die Dominica Resurrectionis Domini, sex alie, singulis consequentibus diebus, singule recitantur.

41. Post quas, in Missali Ximenii occurrunt preparatio Misse, et Liber omnium offerentium, quibus, preter orationes, quas dicit sacerdos celebraturus, easque quas dicit quando uestes sacras induit, comprehenduntur hymnus Puerorum, psalmus Confitemini, hymnus Salue, Regina, missa sancti Iacobi Zebedei Hispaniarum apostoli, pro exemplari quodam misse Mozarabice hoc loco proposita, plereque  orationes, et alia que in missis omnibus recitantur. Post hec subsequitur missa octaua paschalis, que die Dominica in octaua Pasche dicitur.

42. Sunt deinde octo misse que a Paschate ad Pentecosten recitantur, quarum prime quatuor totidem Dominicis, ante festum Ascensionis, attribuuntur. Rogationes Gotho-Hispani, et Mozarabes, ante festiuitatem Ascensionis, non celebrabant, nec in missa Ximenii ulla est missa Rogationum; sed quinta ad Ascensionem Domini spectat, sexta ad Dominicam post Ascensionem, septima ad uigiliam [uIII] Pentecostes, et octaua ad diem Pentecostes.

43. Mos autem Gotho-Hispanorum, Gallorum et Mozarabum, erat in hisce missis que a Paschate ad  Pentecosten recitabantur librum Apocalypsis legere, eumdemque morem Missale Ximenii retinuit.

44. A Pentecoste ad finem anni liturgici octo duntaxat misse dominicales inueniuntur. Harum prima inscribitur In Dominico primo post Pentecosten, et ultima in Dominico ante ieiunium Kalendarum Nouembrium, quam subsequitur missa in Ieiunio Kalendarum Nouembrium.

45. His missis antiquis Mozarabes duas adiecerunt, alteram Dominica Trinitatis, alteram die festiuitatis Corporis Christi recitandam. Missa Trinitatis tres Scripture lectiones a Dominica prima post Pentecosten desumit, orationes uero omnes a Dominica Palmarum. Missa festiuitatis Corporis Christi quedam habet e Missali Romano desumpta, at plurima eius  pars e missis Gotho-Hispanis collecta est. Officium ad missam Cibauit eos, et oratio Deus qui nobis, Missale Romanum suppeditauit, Apostolus ex Epistola I ad Corinthios  segmentum eius est qui in Cena Domini legitur, habetque uerba illa donec ueniat IN CLARITATE DE CeLIS, que Gotho-Hispani in suis exemplaribus legebant. Euangelium e sancto Ioanne  idem est quod in Missali Romano legitur. Illatio est segmentum illationis misse Gotho-Hispane, que feria quarta post Dominicam tertiam Quadragesime habetur, adeo oscitanter huc translata, ut ne ea quidem omiserint que solemnis ieiunii propria erant. Oratio Post pridie e missa Dominice ante ieiunium Kalendarum Nouembris, uerbatim desumpta, de Eucaristia hec habet: Panis hic TRANSMUTATUS  in carnem, calix hic TRANSFORMATUS in sanguinem sit offerentibus gratia, et sumentibus medicina.



§ II. Pars secunda Missalis Mozarabici.

46. Missam ieiunii Kalendarum Nouembrium continuo excipiunt Sanctorale, Commune, misse uotiue et mortuales. Sanctorale missas habet proprias beate uirginis, et sanctorum, quas Ecclesia Toletana celebrare solebat; paucis exceptis, que aut ante missam Natalis Domini, aut post eam in Missali collocantur. Sunt autem in Sanctorali misse quatuor beate uirginis, bine de cruce, una sancti Michelis archangeli, bine sancti Ioannis Baptiste, quinque apostolorum, una sanctorum Petri et Pauli, una Simonis et Iude, Mathie, Bartholomei et Matthei, singulorum  una; et una dominicalis quod Dominica ante festum natiuitatis sancti Ioannis Baptiste dicitur.

47. E sanctis quorum in Sanctorali sunt misse proprie tres ad Ecclesiam Gallicanam pertinent, Martinus episcopus Turonensis, [IX] Genesius Arelatensis, et Columba Senonensis. Septem sunt Ecclesie Romane, Sebastianus, Laurentius, Cosmas et Damianus, Agnes, Cecilia et Eugenia; una Sabina, Crispina; una Sicula, Agatha; tres Africani, Cyprianus, Speratus, et Marciana; una Palestina, Maria Magdalene; duo Antiocheni Babilas episcopus et Romanus, cum Romano Thendulus infans, cum Babila tres pueri commemorantur; una Cappadox, Dorothea; duo Nicomedie passi, Lucianus et Adrianus; tres incerte gentis, et incerti loci passionis, Tyrsus, Iulianus  et Christophorus, quanquam hic uideatur in Mesia passus.

48. Ceteri omnes martyres Hispani sunt, duo et uiginti numero, uincentius leuita Cesaraugustanus, Eulalia uirgo Barcinonensis, Fractuosus episcopus Tarraconensis, Augurius et Eulogius eius diaconi; Emeterius et Celidonius milites Calaguritani, Torquatus episcopus Accitanus, cum quo, eadem missa, Ctesiphon, Hesichius, Indaletius, Secundus, Euphrasius et Cecilius, coluntur; Iusta et Ruffina sorores uirgines Hispalenses; Iustus et Pastor pueri Complutenses; Felix Gerundensis; Gerontius episcopus Italicensis; Faustus, Ianuarius, Martialis et Acisclus Cordubenses; Germanus et Seruandus in Agro Gaditano, ut ferunt, passi; Crispinus episcopus Astigitanus  et Leocadia uirgo Toletana.

49. Inter martyres coluntur Leocadia, Gerontius, Crispinus, Torquatus, eiusque socii; nam Torquatus aliique sex episcopi passim martyres appellantur, nec immerito; nam primi post apostolos suo labore et sanguine Ecclesias in Hispania constituerunt. Crispinus Astigitanus in hymno Breuiarii martyr canitur; Leocadia et Gerontius fidei causa carcere conditi in uinculis obierunt. Martyribus pariter sanctus Martinus Turonensis adiungitur, qui ob orthodoxam fidem ludibria, uerbera et a patria exsilium passus est; Maria Magdalene, a Gotho-Hispanis martyr habebatur, uti ex eius missa apparet.

50. Demum in Sanctorali est etiam missa ieiunii  sancti Cypriani, siue Kalendarum Septembris. Harum missarum longe pars maxima Gotho-Hispana est: pauce a Mozarabis conscripte fuerunt. Contra antiquitatem nonnullarum ex istis missis non faciunt Acta martyrum uitiata, et interpolata, quibus earum compositores usi sunt; nam, ut in notis animaduerto, Acta illa uitiata seculo uI et uII pro legitimis habebantur.

51. A Mozarabis benedictio candelarum et missa Purificationis beate uirginis composita sunt; Apostolus, Euangelium, lauda, sacrificium, oratio, missa et illatio desumpta sunt a missa Circumcisionis Domini; cetere uero orationes et benedictio e Breuiario collecte sunt.

52. uetusta quidem, apud Gallos saltem, est festi  uitas Natiuitatis beate uirginis: at missa que in Sanctorali Mozarabum ei festiuitati attribuitur, partim e Missali Romano, partim e missa Annuntiationis desumpta, Gotho-Hispana censenda non est.

53. Festum [X] Conceptionis beate uirginis, seculo nono, Neapoli celebrabatur, ut fidem facit Kalendarium marmoreum Neapolitanum, hoc tempore, quemadmodum eruditi opinantur, scalptum. In eo enim legere est: uIII, CONCEPTIO S ANE MARIE uIR. Die octauo Decembris Conceptio Sancte Anne Marie uirginis; nichilominus missa Conceptionis beate uirginis, quam in Missali Ximenii habemus, recentiorum Mozarabum opus est. Officium ad missam et psallendo a Missali Romano, orationes a Missali et Breuiario Mozarabum desumuntur. Missam Exaltationis  sancte Crucis, et ipsam festiuitatem, Mozarabes recentiores adiecerunt. Euangelium quod in missa legitur a Dominica prima post Pentecosten, sacrificium a Dominica quarta post Pascha, reliqua a missa Inuentionis Crucis mutuantur.

54. Missa et festiuitas Inuentionis sancte Crucis antique sunt, et a Gotho-Hispanis et Gallis celebrabantur. Sed recentiores Mozarabes a missa Inuentionis Crucis orationem, missam et alteram orationem abstulerunt, easque misse Exaltationis Crucis inseruerunt, et misse Inuentionis fragmentum epistole undecime sancti Paulini Nolani ad Seuerum, pro oratione, missa et alia oratione intulerunt. Ut igitur hec missa pristine integritati restituatur, ablato hoc fragmento Pauliniano, illi reddende sunt  oratio, missa et alia oratio, que in missa Exaltationis Crucis leguntur.

55. Post Sanctorale, in Missali Ximenii, locum obtinet Commune, quod missas communes martyrum, confessorum et uirginum complectitur, quas olim apud Gotho-Hispanos in usu fuisse aperte indicat Braulio in prologo uite sancti Aemiliani Cuculati scribens mandasse se ut die solemnitatis eiusdem missa recitetur communis unius scilicet confessoris.

56. In Missali Ximenii misse communes decem recensentur, quarum sex prime sunt martyrum, septima et octaua confessorum, nona et decima uirginum. Eiusmodi missas olim apud Gallos exstitisse fidem faciunt Missale Gallo-Gothicum, in quo sunt misse communes unius apostoli et martyris una et tres pariter  de pluribus martyribus, una missa unius confessoris, et una missa de pluribus confessoribus. Et Lectionarium Luxouiense, in quo occurrunt legenda in festo unius martyris, legenda de plures martyres, ita enim habet, legenda de uno confessore, et legenda de plures confessores.

57. Missas communes uotiue excipiunt, quarum octo numerantur. Prima missa uotiua omnimoda, eiusdemque tituli, in Sacramentario Bobiensi, exstat missa. Secunda est pro seipso sacerdote, cui similis missa, in Sacramentario Bobiensi, inscribitur missa quomodo sacerdos pro se orare debet. Tertia est missa uotiua singularis, quarta Pro itinerantibus inscribitur.  In Lectionario Luxouiensi, n. 80, occurrunt legenda in profectione itineris, et, n. 81, legenda de redeundo ab itinere. Quinta de tribulationibus, et sexta pro sacerdote [XI] uiuo inscribitur. Septima demum et octaua sunt pro infirmis. His coniunguntur sex misse mortuales.

58. Prima est pro episcopo, et in Lectionario Luxouiensi, n. 73, sunt legenda in depositione episcopi. Secunda est pro uno sacerdote defuncto, et in Sacramentario Bobiensi est missa sacerdotis defuncti. Tertia est pro diacono aut subdiacono defuncto, quarta pro uno defuncto quocunque, cui respondent legenda in depositione cui uolueris, que in Lectionario Luxouiensi, exstant. Quinta est missa paruulorum defunctorum, eorum nimirum qui suscepto baptismate ante usum rationis moriuntur. Sexta est pro  pluribus defunctis, quam Mozarabes die Commemorationis omnium defunctorum canere solent, huic similem missam pro defunctis habet Sacramentarium Bobiense.

59. Post missas defunctorum consequitur missa beate Marie uirginis, quam Mozarabes diebus Sabbati non impeditis celebrant, eaque Missale Mozarabum terminatur.



§ III. An Missale Mozarabum uetustum sit Sacramentarium.

60. Illud autem uetustum aliquod Sacramentarium nobis exhibere nemo, ut puto, negabit, cum uiderit tot ritus a multis seculis iam antiquatos frequenter in eo commemorari: communionem quotidianam, calicem a diacono communicanti populo traditum;  fideles tempore paschali ueste candida indutos; publice penitentes ad manuum impositionem accedentes ab ecclesia ante illationem munerum eiectos; Symbolum, Dominica Palmarum, competentibus solemniter traditum; baptismum, festo Epiphanie, solemniter collatum; lac et mel neophytis data, eosdem per dies octo circa altare, tempore sacrificii, collocatos; silentium a diacono ante Scripturarum lectionem indictum; lectionibus, in missa, uoce sacerdotis finem impositum; dyptica a diacono recitata.

61. Hec aliaque plurima uetustatis indicia si quis perpenderit, et simul animaduerterit nec tropas, nec prosas, nec sequentias, in hoc Missali inueniri, quanquam ante annos septingentos in Occidente cantate  fuerint  , omnesque missas quibus liber constat eamdem formam liturgicam constanter retinere, a Latinorum pariter et a Grecorum liturgiis dissentientem, is minime dubitabit quin hoc Missale uetustum Sacramentarium fuerit, quod liturgiam quamdam complectitur a missa Romana et Ambrosiana, a Grecorum quoque et Orientalium anaphoris plane diuersam



[XII] § Iu. An liturgia Missalis Mozarabici sit Gotho-Hispana.

62. Quam liturgiam eam ipsam esse que apud Gotho-Hispanos et antiquiores Mozarabes olim obtinuit, argumenta plurima euincunt, quorum tria hec  precipua seligo. Primum, in liturgia Missalis Ximenii, ea omnia inueniuntur que sanctus Isidorus, tam in libris de Officiis ecclesiasticis, quam in epistola ad Ludifredum commemorat, et explicat, tanquam partes precipuas liturgie Ecclesie Gotho-Hispane. Secundum, liturgia Missalis Ximenii ea omnia retinuit que concilia Hispana in Eucaristie celebratione ut obseruentur decreuerunt. Tertium, maxima est liturgie Missalis Ximenii cum prisca Gallorum liturgia affinitas, ut non tam similes quam eedem uideantur.

63. Primum igitur, teste sancto Isidoro  , in Liturgia Gotho-Hispana erant cantica, psalmi, hymni, antiphone, et responsoria, et in missis Mozarabicis cantantur benedictiones  , siue canticum trium puerorum, hymnus Gloria in excelsis, antiphona ad introitum,  siue officium ad missam, responsorium, siue psallendo, offertoria siue sacrificium  ; psalmus Confitemini, laudes, et alleluia  .

64. Sanctus Isidorus in liturgia Gotho-Hispana commemorat Scripturarum ueteris et Noui Testamenti lectiones  , silentium a diacono indictum  , concionem sacerdotis  , oblationes panis et uini a leuitis altari illatis, a quibus mensa Domini componebatur. Agit etiam de lotione manuum, de officio precum, de nominum, siue diptychorum, recitatione, et de pace danda  , quorum nichil in missa Mozarabica desideratur. Nam lectiones Scripturarum, plerumque tres, una e ueteri, due e Nouo Federe, recitantur, quandoque quatuor leguntur, bine ex utroque Testamento. Lectores uetus Testamentum,  leuite Nouum legunt. Silentium a diacono indicitur, sacerdos concionatur, oblationes panis et uini in missis solemnibus, leuite inferunt altari, easque componunt et tegunt. Manus ad altare lauantur, preces dicuntur, nomina recitantur, et pax datur.

65. Neque sanctus Isidorus omisit explicare septem illas orationes, quibus liturgia Gotho-Hispana maxime constabat  , ee autem in missis omnibus Missalis Ximenii exstant, eumdemque ordinem obtinent, quem olim tempore sancti Isidori obtinuerunt. Nulla enim est missa Mozarabica, in qua non inueniatur oratio Missa, tum alia oratio, et deinde tertia, que post nomina inscribitur, quam quarta oratio ad pacem dicta excipit [XIII], quinta deinde consequitur,  illatio  Gotho-Hispanis, Romanis prefatio nuncupata, cuius initio aures ad Dominum  , et sursum corda proclamantur, et in fine Sanctus latine, et Agios Grece, ter, et Osanna in excelsis  semel atque iterum cantatur. Huic orationi appendix adnectitur,  post sanctus dicta, cui olim statim adnectebantur uerba consecratoria elementorum, modo uero, inter hanc appendicem et consecrationis formulam, mediat breuis oratiuncula, a Mozarabis excogitata. Facta elementorum consecratione, sexta oratio post pridie a Missali nostro, a sancto Isidoro confirmatio sacramenti denominata  , recitatur, quam septima, que est Dominica, cum sua prefatione et appendice consequitur.

66. Dona a sacerdote, uti olim in Gotho-Hispana, ita modo in liturgia Missalis Ximenii, consecrantur, prolatis Christi uerbis  , et in corpus et sanguinem Domini, operante Dei omnipotentia, transmutatur. Corpus dominicum frangitur  , Symbolum Constantinopolitanum recitatur  . Sacerdos populo solemni  formula benedictionem impertitur  . Corpus Christi communicantibus distribuitur  , et, gratiis Deo actis, populus dimittitur.

67. Preterea sanctus Isidorus agit de uigiliis  , de die Dominica, et de festiuitatibus, in Ecclesia Gotho-Hispana celebrari solitis  , de ieiuniis Quadragesime, Pentecostes, septimi, et noni mensis, et initii anni  . Missale uero Ximenii, plures habet missas, que in solemnitatibus Domini, beate uirginis et sanctorum recitantur. Sunt misse que in agendis mortuorum, sunt alie que diebus Ieiunii sancti Cypriani, sancti Martini, Pentecostes et Epiphanie celebrantur. Suas quoque missas et feriales, et dominicales, habet Quadragesima. Et quamuis ieiunia  initio anni olim a Gotho-Hispanis suo loco mota fuerint, et Epiphanie festo premissa, adhuc tamen missa que antiquitus initio anni, cum ieiunarent, recitabatur, in Missali nostro superest, et die Dominica ante Epiphaniam a Mozarabibus celebratur.

68. Demum eamdem ecclesiastice hierarchie formam in Missali Ximenii obseruare licet, quam suo tempore sanctus Isidorus agnouerat  , iisdem quibus olim cleri et populi gradibus constantem. Hec breuiter exposita, si quis attenderit, uidebit sane Missale Ximenii, eamdem liturgiam exhibere, quam sanctus Isidorus in suis libris descripserat.

69. Ad concilia Hispaniensia uenio, que cum plura ad rem Liturgicam Gotho-Hispanam pertinentia statuerint,  que in liturgia Missalis Ximenii adhuc retinentur, aliud nobis efficax argumentum suppeditant, ad probandum liturgiam Mozarabicam, [XIu] Gotho-Hispanam esse. Primum igitur ritu Mozarabico sacerdos sine orario missam non celebrat, ex decreto concilii  III Bracarensis  , et unum duntaxat orarium induit, ex concilio Iu Toletano  . In missa panis tandem et uinum aqua temperatum offertur, ex concilio III Bracarensi  , et sacerdos toties communicat, quoties missam celebrat, ex concilio Toletano XII  .

70. In missa canitur hymnus Gloria in excelsis, et canticum puerorum, ex concilio Iu Toletano  . Euangelium post Apostolum in missa legitur, ex concilio ualentino  et ex concilio Iu Toletano  alleluia non canitur tempore Quadragesime neque lauda canitur post Apostolum, sed post lectum Euangelium  , et in omni missa oratio Dominica recitatur  . Nec simpliciter dicitur Gloria Patri, et Filio, etc., sed Gloria et honor Patri, et Filio, et Spiritui Sancto  . Ex precepto concilii Toletani  III  , Symbolum Constantinopolitanum in Missa recitatur, priusquam Dominica oratio dicatur. Postquam dictum est Symbolum, corpus Domini frangitur, tum, ex decreto concilii Iu Toletani, oratio Dominica recitatur, fit coniunctio panis et calicis, deinde sacerdotis benedictio consequitur, et tum demum corporis et sanguinis Domini sacramentum sumitur  .

71. Ex eiusdem concilii decreto lucerna, et cereus paschalis, Sabbato sancto benedicantur  . Feria sexta maioris hebdomade officio proprio gaudet, indulgentia postulatur, et crucis mysterium predicatur  . Hymni humano ingenio compositi in officio diuino recitantur  , in fine psalmorum Gloria et honor,  etc., canitur  . Liber Apocalypsis a Paschate ad Pentecosten legitur  . Concilium Gerundense ieiunio, et Litanias Pentecostes, et Kalendarum Nouembrium instituit  , quorum in Missali Ximenii sunt misse proprie. Concilium Toletanum X instituit ut festiuitas dominice matris, die Xu Kalendarum Ianuarii celebraretur  , quo die, etiam nunc in Missali Ximenii missam habet propriam. Concilium Bracarense II, concilium Emeritense, et sanctus Isidorus meminerunt de pecunia, quam, certis quibusdam diebus festiuis, populus sacerdoti offerebat  , et Missalis Ximenii rubrica precipit ut sacerdos, conuersus ad populum, oblatam pecuniam recipiat.

72. Missale Ximenii non modo obseruat ea que circa ritus prescripserunt concilia Hispanica, uerum  etiam in orationibus doctrinam Catholicam ad mentem  eorumdem constanter explicat, et frequenter peculiares illis loquendi modos adhibet [Xu], sic Spiritum sanctum a Patre Filioque procedere, iuxta uetustam Hispanorum doctrinam, distincte predicat, sic hominem, pro natura humana, non raro usurpat, et Christum unum de Trinitate dicit, modum loquendi concilii Toletani Iu secutum  . Denique ne quid Missali Ximenii deesset, quod Sacramentarii Gotho-Hispani proprium foret, in eo misse inueniuntur que diebus festiuis Circumcisionis Domini et Inuentionis sancte crucis celebrarent, quas leges uisigothorum obseruari mandauerant  .



§ u. An liturgia Missalis Ximenii eadem sit atque Gallicana?

73. Tertium argumentum quo probatur liturgiam  Missalis Ximenii Gotho-Hispanam esse, in intima eius similitudine cum Liturgia Gallicana positum est. Em. Bona  antea uiderat missam Gallicanam eamdem esse atque Toletanam, siue Mozarabicam, et Mabillonius animaduerterat missam Gallicanam eodem ritu celebratam fuisse quo Toletana seu Mozarabica celebrabatur  . Sane qui in Gallia seculo IX uiuebant, quando ueteris Gallorum liturgie memoria adhuc supererat, pro comperto habebant missam Mozarabicam Toletanorum ueterem Gallie sacrificandi normam perfecte representare. Quod adeo uerum est ut Carolus Augustus Caluus, cupiens oculis, et auribus percipere discrimen, quod inter Missam Romanam, et Gallicanam intercedebat, a Sacerdotibus  Toletanis Missam, suo ritu Mozarabico, coram se celebrari mandauerit, quemadmodum in Epistola, ad Clerum Rauennatem data, testatur: Usque ad tempora abaui nostri Gallicana Ecclesia aliter quam Romana uel Mediolanensis diuina celebrabat officia sicut uidimus, et audiuimus ab iis, qui ex partibus Toletane Ecclesie ad nos uenientes sacra officia celebrarunt. Que uerba, ut scite notat Mabillonius,  consequentiam non haberent, nisi eadem fuisset Toletana atque Gallicana liturgia.

74. Sed modo, inita comparatione, breuiter ostendendum est liturgiam Missalis Ximenii cum antiqua Gallicana omnino conuenire, ut hoc etiam indicio appareat eamdem Gotho-Hispanam esse. Primum itaque tam Galli quam Mozarabes missam a cantu  inchoarunt, qui Gallis prelegere  , aut antiphona  ad prelegendum dicebatur, Mozarabis uero, in Missali Ximenii dictum est officium ad missam [XuI]. Deinde in utraque liturgia, Gallicana scilicet et Mozarabica, hymnus Gloria in excelsis canitur  , aut canticum Zacarie Benedictus, quod Galli prophetiam nuncuparunt  . Hymnum aut canticum oratio consequitur, que in Missali Ximenii proprio nomine caret, in libris Gallicanis collectio post prophetiam quandoque inscribitur  . Postea populus salutatur. Et, in utraque liturgia, formula qua sacerdos populum salutat eadem est, Dominus sit semper uobiscum  .

75. In utraque liturgia tres leguntur Scripture lectiones, una e ueteri, due e Nouo Testamento  . Et ante lectiones indicitur silentium  .  In utraque hymnus puerorum post lectionem propheticam recitatur  , et responsorium siue, uti Mozarabes loquuntur, psallendo canitur  , post lectionem Euangelii concio habebatur, aut homelia, de qua apud sanctum Germanum titulus exstat  . Preces deinde et catechumenorum atque penitentium dimissio consequebantur, de quibus meminit sanctus Germanus  , et in Missali Ximenii non leuia supersunt uestigia tam precum quam missionis catechumenorum.

76. Deinde, in utraque liturgia, fit oblatio munerum consecrandorum, panis nimirum et uini, et interim canitur sacrificium, quod sancto Germano sonum est  . Facta oblatione, lotisque sacerdotis, presbyterorum ministrorumque manibus, in utraque  liturgia sacerdos confessionem, siue apologiam, faciebat  . Tum sacerdos, in utraque liturgia populum salutat, et, ad altare accedens, septem illas solemnes orationes, quibus liturgie Gallicana, Gotho-Hispana, et Mozarabica precipue constant, et ab aliis quibuscumque distinguuntur, deuote recitabat. Harum orationum plura supersunt exemplaria in Missali Gothico, quod re ipsa Gallicanum est, et aliquot in Missali quod Gallicanum uetus inscripserunt, ut minime dubitandum sit quin ee orationes eumdem ordinem in liturgia Gallicana tenuerint, quem in Missali Ximenii retinuerunt. Harum prima in libris Gallicanis prefatio, aut prefatio misse denominatur   , in Missali Ximenii missa. Secunda in nostro alia oratio, in Missalibus Gallicanis collectio sequitur  . Tertia post nomina tam apud Mozarabes quam apud Gallos dicitur [XuII], quarta apud utrasque ad pacem  , quinta Gallis, aut contestatio, aut immolatio misse inscribitur, Mozarabis illatio. Eius uero appendix utrisque post Sanctus  dicitur. Eique uerba consecratoria elementorum subiiciuntur. In missis martyrum contestatio Gallorum, non secus ac illatio Mozarabum, earum res gestas et tormenta que passi sunt commemorare solet, quemadmodum Hilduinus abbas, in uetustis Missalibus Gallicanis, obseruauerat  .

77. Peracta elementorum consecratione, sexta oratio recitatur, quam Galli post mysterium, aut  post secreta appellant  , Mozarabes post pridie. In utraque liturgia consequitur confractio dominici corporis, ut sanctus Gregorius Turonensis loquitur  , et interim, dum sacerdotes in ara illud confringunt, confractorium canitur  , et tandem septima oratio, que Dominica est, recitatur, illique breuis oratio premittitur, ante orationem Dominicam Gallis dicta, et subsequitur alia, que iisdem post orationem Dominicam  nominatur. His absolutis, in utraque liturgia, fit commistio corporis et sanguinis Domini  , tum sacerdos populo benedictionem impertitur, qui uoce diaconi prius monebatur ut se humiliaret benedictioni  . Data benedictione, canebatur quod Missali Ximenii ad accedentes inscribitur  , fit deinde communio; qua peracta,  in utraque liturgia, orationes post communionem  recitantur, ac populus dimittitur. Plures alii ritus addi possunt, qui a Gallis pariter, atque a Gotho-Hispanis, et Mozarabibus usurpabantur, sed hactenus prolati sufficiunt ad probandum liturgiam Missalis Ximenii adeo similem esse ueteri Gallicane, ut una atque eadem, haud immerito, haberi possit.



§ uI. Satis fit eorum difficultatibus qui opinantur liturgiam Missalis Ximenii diuersam esse a Gallicana.

78. Non ignoro uiros quosdam eruditos opinatos esse liturgiam Mozarabicam nec Gotho-Hispanam neque Gallicam habendam esse. Nam, inquiunt,  Galli in missa hymnum Gloria in excelsis olim non cantabant, sed canticum Zacarie, quod Mozarabes canere non solebant. Deinde Galli litaniam, siue Kyrie eleison in missa sua recitabant, preter morem Gotho-Hispanorum. Preterea Honoratus a Sancta Maria  non dubitauit asserere liturgiam Mozarabicam a Gallicana differre in collectis, [XuIII] in lectionibus, in canone missarum multarum, in Symbolo apostolorum, quod Mozarabes ante orationem Dominicam recitant, et in modo diuidendi hostiam. Ad hec tamen facilis est et expedita responsio.

79. Primum enim non satis constat an Galli in missa hymnum Gloria in excelsis recitauerint. De eo quidem hymno silet sanctus Germanus Parisiensis siue alius, quicunque fuerit, uetustus auctor,  Explicationis misse Gallicane. Sed cum alia plura omiserit, silentium eius non euincit Gallos hunc hymnum in missa non cantasse, e contra Sacramentarium Bobiense, sub hoc titulo, Gloria ad missam decantanda, exhibet integrum hymnum Gloria in excelsis, etc. et duas orationes subiicit post hymnum recitandas  .

80. Aiunt quidem Sacramentarium Bobiense, puram et putam liturgiam Gallicanam non exhibere. Quod sane uerum est. At cum liturgie Sacramentarii Bobiensis prima pars, que ad finem usque contestationis pertingit, Gallicana sit, et hymnus Gloria utique ad hanc partem pertineat, dicendum uidetur etiam Gallos hymnum Gloria in missa recitasse. Hanc coniecturam confirmant bine orationes  post hymnum recitande, in eodem Sacramentario apposite, nam ritu Gallicano, Gotho-Hispano, et Mozarabico hymnum oratio consequitur.

81. Hac tamen in re erat fortasse quedam discipline uarietas, que ob defectum librorum officialium, nobis satis perspecta non est, et alie Ecclesie Gallicane hymnum Gloria cantabant, quod de iis qui uisigothorum imperio parebant, et conciliorum Hispanie decretis regebantur, certum uidetur; alie uero, quandoque hunc hymnum cantabant, quandoque canticum Zacarie; et demum alie hymnum angelicum, simul cum cantico Zacarie, in missis solemnibus cantare solebant.

82. Quem morem tenuisse Gotho-Hispanos et antiquiores Mozarabes, mihi credibile est. Recentiores  autem Mozarabes, in missa breuitatem secuti, canticum Zacarie frequenter omittere ceperunt, et modo, paucis exceptis, in missis id omnino non canunt.

83. Ad ritum canendi Kyrie eleison quod attinet,  in eo discrimen inter liturgiam Gallicanam et Mozarabicam fundari non potest, nam ritus Gallicanus non est, sed concilii decreto  ab Italia et ab urbe Roma translatitius. Preterea Mozarabes antiquiores in missa Kyrie eleison repetebant, cum preces diaconice dicerentur. Et recentiores Mozarabes in quibusdam missis Kyrie eleison aliquoties dicunt.

84. Iisdem de causis discrimen inter liturgiam Mozarabicam et Gallicanam constitui nequit in Symboli recitatione, nam ualde credibile est Gallos, non secus atque Gotho-Hispanos Symbolum in missa recitasse, saltem in quibusdam Ecclesiis, exstat enim, apud Martenium  homilia quedam de dedicatione templi, [XIX] quam eruditus Editor sancto Cesario  Arelatensi tribuit, in qua mentio fit Symboli, Credo in unum Deum Patrem omnipotentem, in missa recitari soliti. Deinde ritus recitandi Symboli in missa, peculiari concilii Toletani III decreto  institutus fuit, istiusmodi autem ritibus translatitiis accidebat ut Ecclesie que decretis conciliorum, a quibus suscepti aut instituti fuerant, non parebant, pro suo libito eos uel reiicerent, uel admitterent. Quare uarietas, ab eiusmodi ritibus orta non sufficit ad probandum Gallos liturgiam habuisse diuersam a Gotho-Hispana siue Mozarabica.

85. Porro animaduertendum Gotho-Hispanos non recitasse in missa Symbolum apostolorum, ut scribit Honoratus a Sancta Maria  , sed Symbolum Constantinopolitanum, uti ex concilio Toletano III patet,  illudque idem est, quod sanctus Isidorus  , aliique, Nicenum appellarunt. At, inquit  , Mozarabes hostiam in nouem partes diuidunt, quod Galli minime faciebant.

86. Sed uelim scire an uir eruditus nos docere possit in quot partes Galli antiquitus hostias partiri solebant? Hoc igitur primum ostendat, et tum in fragmentorum numero discrimen liturgiarum ponat.

87. Quod idem ait  liturgiam Gallicanam in collectis, in lectionibus, in canone multarum missarum, a Mozarabica discriminari, ad rem non est, questio enim hic instituitur de liturgiarum Gallie et Hispanie concordia, aut diuersitate, non autem de Missalium et Lectionariorum  uarietate et discrepantia.

 88. Utique eruditus critices doctor optime nouerat in eadem liturgia, Missalium, Sacramentariorum, Lectionariorum, aliorumque librorum liturgicorum diuersitatem inueniri, non enim ignorabat Sacramentaria Gregorianum, Gelasianum et Leonianum, non  modo in numero et prolixitate orationum missarumque, sed in uerbis etiam atque in contextu discrepare, quin plures admittende sint liturgie Romane, ab inuicem, pro Missalium numero, dissentientes. Nouerat quoque unam esse liturgiam Constantinopolitanam, etsi missa Chrysostomi diuersa quandoque sit a Basiliana; unam esse liturgiam Syriacam in tanta uarietate Anaphorarum; unam esse Copticam, unam Alexandrinam, quamuis misse sancti Marci, sancti Basilii, sancti Cyrilli, et sancti Gregorii, in multis dissentiant. Unam denique fuisse liturgiam Gallicanam, quamuis libri Missales et Lectionarii frequenter non concordabant, uti ex iis qui adhuc supersunt coniicere licet.

89. Quamuis igitur Missale Mozarabum in orationibus  et in lectionibus Scripturarum non raro dissentiat a Missali Gallo-Gothico [XX], et a Lectionario Luxouiensi, non inde consequitur hos libros ad diuersas liturgias pertinuisse, aut Gallicanam, Gotho-Hispanam, et Mozarabicam unam eamdemque liturgiam non fuisse. Nam, cum in Missali Gallo-Gothico idem typus liturgicus inueniatur, qui in Missali Mozarabum Ximenii, et in utroque Missali deprehendatur idem numerus, idem ordo, eademque dispositio orationum, lectionum, actionumque liturgicarum, ambo hi libri censendi sunt ad unam eamdemque liturgiam pertinere, que in Gallia olim atque in Hispania usu et praxi Ecclesiarum recepta fuit. E diuersitate autem Missalium id unum legitime colligi potest eas a diuersis auctoribus fuisse compositas.

 90. Denique, quod addit  , liturgiam Gallicanam in canone multarum missarum a Mozarabico discriminari, plane fallitur: nam misse Gallicane, et Mozarabice canonem omnino non habent, in ea uocis acceptione qua utimur cum de missa Romana sermo est. Oratiuncula illa Adesto, adesto, Iesu bone, etc., manifestum est recentiorum Mozarabum additamentum, nec nomen canonis meretur. Perperam etiam aliqui nomine canonis donarunt orationem post Sanctus, que appendix illationis dici debet.



§ uII. Respondetur iis qui aiunt liturgiam Missalis Ximenii uitiatam esse.

91. Maioris est momenti alia accusatio, liturgiam Mozarabicam missalis Ximenii adeo uitiatam esse, ut eadem dici nequeat atque Gotho-Hispana. Hanc accusationem  pre ceteris magna eruditionis specie promouet P. Petrus Le Brun  . Que alii sparsim scripserant in unum congerit, suisque obseruationibus auget et illustrat.

92. At quid tandem opponit? scilicet, presbyteros Mozarabicos, priusquam sacras uestes induant, dicere Aue, Maria; quando ad aram accedunt, primum dicere Aue Maria, ac deinde confessionem facere; ab ara, absoluta missa, recessuros, dicere Salue, Regina; quando amictum induunt, dicere Impone, Domine, etc. ; facta elementorum consecratione,  hostiam et calicem tectum filiola eleuare; tempore Aduentus omitti cantum hymni Gloria in excelsis; Missale mutationem quamdam passum esse in oratiuncula Adesto, adesto, Iesu bone, que precedit consecratoria Christi uerba; omnes ferme rubricas Dominice Palmarum, ferie quinte, et sexte maioris hebdomade e Missali Romano-Toletano depromptas esse; in Missali Ximenii desiderari rubricam hanc [XXI], quam Etherius et Beatus retulerunt  : cum Euangelium a leuita super altare leuatur, primum dicitur LAUS TIBI, et ab omnibus respondetur LAUS TIBI, DOMINE REX AETERNAE GLORIAE; hanc aliam rubricam: Quando chorus dicit PACEM MEAM accipiat sacerdos pacem de patena . . . et det eam diacono, uel puero, et puer det populo, additam fuisse Missali, postquam pax dari  cepta est tabella quadam, que porta pace Hispanis nuncupatur; formam hymni Gloria in excelsis que in Missali Ximenii legitur desumptam esse e Missali Toletano; demum, teste Roblesio  , Missale Mozarabum inscriptum fuisse Missale mistum, quia mandante Ximenio pleraque recentiora, Mozarabibus ignota, fuerunt immista, que e Missali Toletano desumpserant.

93. Hec sunt, que Missali nostro opponit eruditus Le Brun, et que ab aliis passim obiici solent. Quibus ipse nonnulla adieci. Si quid enim offendi quod a ritibus Gotho-Hispanis discrepare uidebatur, in notis indicaui. Hec tamen integritati liturgie Missalis Ximenii non ita nocent, ut Gotho-Hispana dici nequeat. Quidquid enim Mozarabes innouarunt, id omne aut in paucis missis, aut in rubricis quibusdam  reponendum est, ac misse Mozarabice omnes formam genuinam liturgie Gotho-Hispane retinuerunt, nec una est earum que ordinem Romanum aut Ambrosianum sectetur.

94. Rubrice uero quas tanquam recentes obiiciunt, et minus multe sunt, maxime si cum tota mole missalis conferantur, et integritati ritus Gotho-Hispani parum officiunt. Quod ut clarius pateat, rubricas has in classes aliquot diuido.

95. Et in prima classe eas rubricas colloco, que uetustos ritus Gotho-Hispanos ad memoriam reuocant, quorum reliquie quedam sunt, qui certe antiquitati Missalis eiusque liturgie integritati minime obsunt, imo quodammodo prosunt. Eiusmodi est rubrica illa qua in missa uotiua omnimoda, et  in missis defunctorum sacerdos monetur ut post sacrificium dicat Kyrie eleison, et chorus, ut respondeat Christe eleison, Kyrie eleison, que uestigia quedam retinuit precum fidelium, in quibus ad singulas diaconi petitiones, populus, elata uoce, respondebat Kyrie eleison, et Christe eleison.

96. Secunde classis rubrice ad missas priuatas pertinent, ad eas scilicet quas presbyter sine ministrorum apparatu faciebat, eiusmodi sunt que monent presbyterum ut ipse dicat Oremus, ipse Aures ad Dominum, ipse Euangelium, Apostolum, et prophetam legat, aliaque dicat et faciat que  in missa solemni diaconorum erant. He autem rubrice ferme omnes antique sunt. Nam sacerdotes Gotho-Hispani, cum sine ministris sacra facerent, ipsi ea agebant que in missa solemni diaconus faciebat.

97. Pretereundum non est Missalia mista, siue plenaria, quale est Missale Ximenii, precipue ad usum sacerdotum qui sacra priuatim faciebant; [XXII] composita fuisse, aut eorum qui ecclesiis ruralibus et tenuioribus deseruiebant, quibus librorum sacrorum copia et ministrorum apparatus deficiebat.

98. In missis autem priuatis cum non fieret concio, nec publicorum penitentium, et catechumenorum dimissiones, de concione, de precibus pro penitentibus, cum illis manus imponerentur, et de eorum et catechumenorum prostratione, atque  ab ecclesia eiectione, in libris Missalibus plenariis raro fit mentio. In huiusmodi libris raro etiam preces diaconice inueniuntur, nam diaconus, quando eiusmodi missis inseruiebat, inferioris clerici munere fungebatur.

99. In missa Gotho-Hispana, et in Mozarabica antiquitus semel tantum Eucaristia eleuabatur post dictum Te prestante  , semel etiam fiebat apologia, seu confessio  , et semel fiebat commemoratio uiuorum, et defunctorum, et semel sacerdos dicebat Introibo ad altare Dei, etc. At recentiores Mozarabes in missa sua bis dicunt Introibo, semel, more Romano, prius quam sacerdos ad altare ascendat. et iterum, more Gotho-Hispano, priusquam illationem incipiat. Similiter bis confessionem faciunt,  primum ritu Romano, priusquam sacerdos ad altare ascendat, et iterum, ritu Gotho-Hispano, antequam oratio missa dicitur. Bis quoque Eucaristiam in missa attollunt, ut adoretur a populo, primum ritu recentiore, statim facta consecratione, eleuant corpus et sanguinem Domini, et iterum ritu uetusto Gotho-Hispano; post ea uerba, Te prestante, etc., panem sanctum altius eleuant. uiuorum denique et mortuorum bis commemorationem faciunt, primum ritu Gotho-Hispano, dum nomina recitantur, et oratio post nomina dicitur, et rursus, fracto corpore Domini, priusquam dicatur oratio Dominica, recentiore quodam instituto, fit memento pro uiuis et priusquam communicent, tenentes manu particulam Gloria, faciunt memento pro mortuis.  Iam uero tertie classis sunt rubrice omnes que preter morem Gotho-Hispanum dirigunt hanc iteratam eiusdem ceremonie actionem. He uero ubric e non multum nocent integritati liturgie nostre, siquidem ritus quos dirigunt antiqui sunt, quamuis extra locum antiquum iterato perficiantur.

 100. Quarta classis eas rubricas complectitur, que ceremonias quasdam recentiores ita dirigunt, ut more antiquo fiant. Ad hanc classem pertinent benedictiones candelarum, die Purificationis, et Cinerum, feria quarta, in capite ieiunii, earumque rubrice. Sed neque he officiunt prisco ritui Gotho-Hispano: nam cum formam uetustam benedicendi retineant, ad liturgiam Gotho-Hispanam pertinere censende sunt.

101. Quinta classis eas habet rubricas recentiores, quibus orationes Missalis contradicunt. Dolendum sane has e Missali sublatas non fuisse, [XXIII] cum typis ederetur. Nihilominus antiquitati liturgie Missalis nostri parum nocent, secum enim, ut ita dicam, suum deferunt antidotum: eiusmodi sunt  rubrice officii sabbati sancti, que precipiunt ut benedicantur quinque granathuris cereo infigenda  ; ut Diaconus ipse de lucerna accendat cereum  . Quibus apponitur oratio que inscribitur Benedictio cerei,  e qua habemus cereum Gotho-Hispanum e cera alba duntaxat et papyro fuisse compositum  . Illi uero rubrice que monet diaconum ut cereum accendat contradicit oratio ad benedicendos diacones  , et ea qua benedicitur cereus priusquam in ecclesiam deferatur  , in qua sacerdos ait se cereum accendisse. Eodem reuocanda est rubrica illa qua prohibetur ne in missa Cene dominice pax detur, et ne presbyter accipiat pacem, cui contradicit oratio ad pacem, que precedit  , et oratio ad orationem Dominicam, que  in eadem missa consequitur  , et, quod magis mirandum, illi opponitur antiphona Pacem meam, etc., quam eadem rubrica mandat, ut cantetur  . Quorsum enim prescribitur ut cantetur antiphona illa que in missa tunc solum cantari solet, quando pax datur  , si in hac missa pax omnino non detur?

102. Demum classis ultima recentiorum rubricarum iis constat quibus orationes actionesque diriguntur, que missam aut precedunt, aut consequuntur. Eiusmodi sunt que prescribunt orationes recitandas a sacerdote quando sacras uestes induit, et eas quas recitat antequam ad altare ascendat, et quas, absoluto sacro, recitat ab altari recedens. Hec autem antiquitati Missalis Ximenii parum nocent, quemadmodum nec impediunt quominus liturgia Romana antiqua  sit, et Gregoriana; nam se ipsas statim produnt et quodammodo extra liturgiam sunt.

103. His ita distributis, ad singulas oppositiones P. Le Brun expedita est et facilis responsio. Et primum opponit rubricam qua prescribitur ut presbyter ter aut quater dicat Aue, Maria, antequam sacras uestes  induat, et rursus, antequam confessionem faciat, Aue, Maria dicat. Sed he rubrice que circa illa uersantur que missam precedunt et consequuntur, ad liturgiam stricte non pertinent, suam nouitatem satis clare produnt, ne liturgie noceant; ille certe infans in rebus liturgicis dicendus erit qui putaret hosce ritus Gotho-Hispanos esse. Demum si eiusmodi orationes non ita liturgie Romane nocent, ut [XXIu.] Gregoriana dicenda non sit, nec liturgie Missalis Ximenii obesse possunt, ut Gotho-Hispana minime censeatur.

104. Quod addit amictum inter uestes sacerdotales tempore Leandri et Isidori locum non habuisse, questionem de uocabulo instituit. Nam de re Ordo Romanus antiquissimus, Missale nostrum, et sanctus  Germanus Parisiensis  ostendunt Romanos, Gallos et Hispanos, inter uestes sacerdotales unam habuisse qua collum tegebant et humeros. Hanc Ordo Romanus, et Missale Mozarabum  anaboladium nuncupant, quam uocem Romani Ordines amictum interpretantur  , et apud Mozarabes, ab anno 1050, amictus inter uestes sacerdotis recensebatur  .

105. Scite animaduertit P. Le Brun recentiorem esse rubricam qua prohibetur ne diebus Dominicis et festiuis Aduentus hymnus Gloria in excelsis cantetur in missa  , at hec ad eam classem rubricarum pertinet cui orationes contradicunt, illi enim clare opponuntur orationes quas recentiores Mozarabes in missis Aduentus recitant, que probant ritum omittendi hymnum Gloria inepte ab iis susceptum fuisse.

 106. Male autem contendit P. Le Brun formam hymni Gloria, que in Missali Ximenii exstat, recentiorem esse, atque e Missali Romano-Toletano depromptam. uarie huius hymni Editiones, inter se non nichil discrepantes, antiquitus circumferebantur, quarum que primeua sit difficile dictu est, cum omnes in Codicibus antiquis inueniantur. Ea uero hymni Gloria formula, que in Missali Ximenii legitur, exstat in antiquo Codice uaticano, e quo eam edidit em. Thomasius  , eamdem exhibet Sacramentarium Bobiense  , eamdemque e Codicibus Anglicanis edidit Usserius  ; quibus probatur hanc hymni formulam uetustam esse, eaque Hispanos, Gallos et Anglos olim usos esse.

107. At, inquit eruditus Le Brun, formula hymni  Gloria, que in Breuiario Mozarabum adhibetur, diuersa est ab ea que in Missali legitur. Non abnuo, sed inde male colligit formulam Missalis aut recentem esse, aut minus antiquam formula Breuiarii. Nam utraque antiqua, et utraque apud Gotho-Hispanos usitata.

108. Deinde P. Le Brun, tanquam recentem culpat  rubricam qua precipitur ut, prolatis uerbis consecratoriis, eleuetur corpus Domini, et calix, tectus filiola  , at certe non ignorauit ritum eleuandi Eucaristiam, in missa, ut a populo uideri et adorari queat, uetustum esse, et ex iis qui in Occidentis pariter et Orientis liturgiis inueniuntur  . Quod uero statim post consecrationis uerba eleuari precipiatur, [XXu] ad eas rubricas reuocatur que, recentiori usu, ritum antiquum, semel tantum in missa peragi solitum, iterum, extra locum antiquum, fieri mandant. Olim enim in missa Gotho-Hispana, et Mozarabica corpus Christi semel attollebatur, nunc uero, et ab aliquot seculis, bis eleuatur, tam in missa Mozarabica, quam in Romana. Cuius rei causa, ut omnes norunt, ab heresi Berengarii  petenda est, ad quam aperte damnandam in Gallia primum institutum fuit ut, prolatis consecrationis uerbis, illico corpus et sanguis Domini, a populo adoranda, attollerentur a sacerdote, eumque ritum alie ecclesie susceperunt. Hispani, anno 1255, in concilio ualentino  , et anno 1323, in concilio Toletano, precepere ut corpus et sanguis Christi, statim post consecrationem, eleuarentur. Quibus decretis Mozarabes obtemperarunt, et simul priscam consuetudinem eleuandi corpus Domini, ad ea uerba, Fidem quam corde credimus ore autem dicamus  , que Symboli recitationem precedunt, constanter retinuerunt.

109. Quod uero calicem filiola tectum eleuent, non est ritus recens, ut P. Le Brun opinatus est, sed plane  uetustus, non quidem Gotho-Hispanus, sed Romanus, ut alibi ostendo  .

110. Non abnuo oratiunculam Adesto, adesto, Iesu bone, etc., a Mozarabis, inter orationem post sanctus, et uerba consecratoria adiectam esse, ut bene monet P. Le Brun, qui etiam animaduertit uoces post pridie in Missali Ximenii desiderari; at harum uocum defectum titulus ipse orationis, que consecrationem consequitur, et que constanter post pridie inscribitur, aperte indicat. Imo etiam indicat oratiunculam Adesto, preter morem antiquum, quo uerba consecratoria extremis uocibus orationis post Sanctus connectebantur, a Mozarabis adiectam fuisse. Adeoque defectus hic et interpolatio ad classem eorum reuocari debent, quibus orationes Missalis contradicunt.

 111. Recte etiam animaduertit P. Le Brun in Missali nostro non legi illud, Laus tibi, etc., que dicebantur quando diaconus Euangelium de altari tollebat. Sed cum hic ritus sit missarum solemnium, non erat cur Missali misto inferretur. Nam, ut dixi, eiusmodi Missalia precipue excogitata et compacta fuerint in usum presbyterorum, qui priuatas missas celebrabant,  in quibus Euangelium non tollitur de altari, nec a diacono, sed a presbytero celebrante, in ipso altari, legitur. Unde, cum in missa priuata diaconus suo munere non fungatur, nec illud, Laus tibi, etc., dicatur, non erat cur in Missali nostro huic rubrice locus fieret.

112. P. Le Brun etiam contendit rubricam hanc: Interim dum chorus dicit, PACEM MEAM, accipiat sacerdos pacem de patena, et, dicendo sic: HABETO OSCULUM DILECTIONIS, UT APTUS SIS SACROSANCTIS MYSTERIIS DEI, statim dat pacem diacono, uel puero, [XXuI] et puer populo  , Missali Mozarabum illatam fuisse postquam pax dari cepta est tabella quadam que parta pace Hispanis denominatur. Idem locus Missalis nostri, in noua Editione Glossarii latini domini du  Cange, uoce Pax citatur, ad probandum tabellam qua pax datur etiam pacem denominari. At non uideo cur in hac rubrica uox pax aliud significare debeat quam osculum, aut amplexum pacis, quam sacerdos de patena accipiebat, et diacono, uel puero, eum amplectendo, tradebat, et puer populo dabat, proximum sibi astantem amplectendo.

113. At, quod P. Le Brun animaduertisse debuit, apud Gotho-Hispanos, et Mozarabes antiquiores, sacerdos celebrans pacem a nemine accipiebat, et nemini dabat. Nam, ut in notis monui  , initium dande pacis a diacono erat  , qui populo precipiebat ut inter se pacem facerent  , et, osculando digniorem, pacem episcopis, presbyteris et diaconis, altari astantibus ipse dabat.

 114. Prolixiorem discussionem requirit alia P. Le Brun oppositio, asserentis omnes ferme rubricas Dominice Palmarum, ferie quinte, sexte, et Sabbati maioris hebdomade, que in Missali nostro inueniuntur, desumptas esse a Missali Romano, quo, tempore cardinalis Ximenii, Ecclesia Toletana utebatur, que accusatio non alia magis efficaci ratione infringi ac dilui posse uidetur quam enumerando ritus Gotho-Hispanos qui in Missalis Ximenii Missis iis diebus recurrunt. Primo igitur titulus Dominice in Ramis palmarum  ; secundo oratio Domine, Iesu, qua flores et rami benedicuntur, crebris responsionibus intersecta; tertio oratio Dominica, in fine illius orationis recitata; quarto benedictio, cui premittitur Humiliate, quinto illud Sparsit nos ex officio ad benedicendum  aquam aspersionis desumptum; omnia Gotho-Hispana sunt. Que autem sequuntur usque ad initium misse, quibus precipue innititur assertio P. Le Brun, formam saltem Gotho-Hispanam retinuerunt.

115. Nam ultima oratio, Alme Pater omnipotens, etc., que Gotho-Hispana uidetur, de cantu aperte meminit  . Processionem quoque, ut triumphalem  Christi Domini in urbem Hierosolymitanam ingressum representarent, Gotho-Hispanos instituisse, ualde credibile est.

116. At, inquis, hymnus Gloria, laus et honor, Gotho-Hispanus non est, nec ritus percutiendi fores clausas ecclesie antiquus haberi debet [XXuII]. Non diffiteor hymnum Gloria, laus et honor, post euersionem imperii uisigothorum compositum fuisse  , at inde non consequitur Gotho-Hispanos hymnum aliquem alium, aut psalmos, in Christi Domini laudem, hac die, non cantasse, pro quibus Mozarabes hymnum Gloria, laus et honor, cantare ceperunt. Nec disputo de antiquitate ritus claudendi fores ecclesie, easque hac die pulsandi, quamuis de huius consuetudinis uetustate P. Le Brun non assentiar. Esto hec ceremonia  recentior sit, quid sola faciet inter tot ritus antiquos?

117. Nam preter mox recensitos, sexto illud, Erigite uos, post primam prophetiam dictum; septimo rubrica prescribens ut fiat sermo ad populum, ante lectionem Apostoli; octauo illud, Symbolum nemo scribat; nono, illud, Signate uos, et respondete; decimo, illud, Submissa uoce, ter repetitum, ad duplicem Symboli repetitionem, et ad breuem exhortationem de retinenda fide, pertinens, antiqua sunt, et Gotho-Hispana, quibus si addatur hac die passionem Domini non legi, nec minorem doxologiam Gloria et honor Patri, etc., omitti, omnesque ritus consueti misse Mozarabice adiiciantur, facile erit diiudicare, quantum a uero ii aberrant, qui auctoritate P. Le  Brun nitentes, opinantur ritus maioris hebdomade Missalis Ximenii omnes ferme recentiores esse.

118. Neque puto ad hoc fusius ostendendum opus esse particulatim ire per omnes ritus, et ceremonias ferie quinte in Cena Domini, ferie sexte in Parasceue, et Sabbati sancti. Sufficit animaduertere officium ferie quinte in Cena Domini, dempta rubrica illa qua precipitur ut pax non detur  Gotho-Hispanum esse; ceremoniam deferendi Eucaristiam ad conditorium, quod sepulcrum appellant, a Mozarabibus additam esse, nichil tamen habere quod ritibus Gotho-Hispanis opponatur.

119. Officium diei ueneris sancti, dempta missa presanctificatorum, que etiam ritu Mozarabico celebratur,  Gotho-Hispanum est. Alibi dixi  ceremoniam adorationis crucis, die ueneris sancto, antiquam esse, non tamen Gotho-Hispanam, aut Gallicanam. Sed re melius perpensa, suspicor Gotho-Hispanos officium huius diei ab adoratione crucis, uel, ut ipsi loquebantur, a salutatione ligni dominici inchoasse, quemadmodum indicat oratio, O crux sancta, a qua  officium incipit. Ceremonia igitur adorationis crucis, que nunc, non initio officii, sed post indulgentias, peragitur, antiqua habenda est, et Gotho-Hispana, quamuis a Mozarabibus recentioribus loco suo mota fuerit, ut ad consuetudines Ecclesie Toletane sese magis accommodarent. Popule meus, etc., a Gotho-Hispanis olim canebatur, et adhuc. in Breuiario a Mozarabibus canitur.

120. Sed, inquit P. Le Brun, rubrica qua precipitur ut diaconus et subdiaconus, misse presanctificatorum ministraturi [XXuIII], dalmaticas nigras induant, recentior utique est, nam tunica subdiaconi dalmatica nominatur, quod recens est, fateor, imo adeo recens, ut ne nunc quidem tunica subdiaconi proprie dalmatica dicatur. At ille hoc unico exemplo  male probat ceteros ritus Missalis Ximenii, qui ad officia sanctioris hebdomade pertinent, omnes ferme recentiores esse; nonne equum magis fuisset oscitantiam et festinationem amanuensis accusare, qui debebat scripisse et diaconus dalmaticam, subdiaconus tunicellam nigras accipiat, aut certe ignorantiam scriptoris? Nam, cum subdiaconi tunica, manicis duntaxat, que nonnichil strictiores sunt, a diaconi dalmatica, discriminetur, facile erat scriptori minus accurato dalmaticam pro Tunicella accepisse. Sed quid, si antiquitus etiam subdiaconi dalmatica induebantur, ut uir eruditus Iosephus uicecomes opinatur  ? Utique dicendum errasse eruditum Le Brun, qui consuetudinem antiquam nouitatis accusauit?

121. Nihilominus, inquiunt, negari non potest Eugenium  de Robles, Toleti, apud sanctum Marcum, parochum Mozarabicum tradidisse Missale Mozarabicum, cum typis ederetur, iussu cardinalis Ximenii interpolatum fuisse; sic enim scribit  : notandum uero in impressione Missalis Mozarabici, quam fieri iussit cardinalis Franciscus Ximenius, Archiepiscopus Toletanus, et in translatione textus Gothici in Latinum, eum addidisse, plerosque e sanctis officii Toletani ueteris, et sanctis Mozarabicis miscuisse, apposuisse etiam misse generalem confessionem, cum oratione adorationis crucis, ceterasque orationes, que ante introitum dicuntur, et SALuE in fine misse, et quia hec et pleraque alia adiecit, ideo Missale hanc inscriptionem habet MISSALE MISTUM, etc. et infra  : Hinc sequitur plerosque sanctos, aut maiorem eorum  partem, de quibus dicitur Commune sanctorum, adiectos fuisse et immistos a Francisco cardinale Ximenes, in translatione textus Gothici in Latinum sermonem. Hec ille, unde concludunt, si Roblesio fides, fateri necesse esse cardinalem Ximenium Missale ritibus et sanctis Toletanis interpolasse, adeo ut Missale Mozarabum typis editum nec Gotho-Hispanum, nec Mozarabicum dici debeat.

122. Sed multa sunt que uim huius argumentationis infringunt. Et primum concedatur, Ximenium suo  Missali eas omnes orationes inseruisse que introitum, siue officium ad missam, precedunt, demus etiam eum sanctos plurimos Toletanos sanctis Mozarabicis addidisse, num inde sequitur Missale Mozarabum Ximenii Sacramentarium Gotho-Hispanum non esse? Haud puto. Nam si similia, imo plura additamenta non efficiunt ut Missale Romanum sancti Pii Quinti dici nequeat Sacramentarium Gregorianum [XXIX], ut ipse P. Le Brun aperte docet  ; quid est cur dicamus Missale Ximenii Sacramentarium Mozarabicum haberi non posse?

123. Preterea, unde habuit Roblesius cardinalem Ximenium hec omnia Missali Mozarabum addidisse? Inquis: Nemo negare potest orationes istas, quas distincte nominat Roblesius, in Missali Mozarabum  inueniri. Esto, at inde non sequitur eas cardinalem Ximenium adiecisse. Quid si a sacerdotibus Mozarabibus ante episcopatum Ximenii addite fuerint? Roblesius asserit quidem pleraque additamenta facta fuisse Missali in translatione textus Gothici in Latinum. At non indicat unde ista anecdota habuerit. Ipse non interfuit Editioni Missalis, sed centum et amplius annos post editum Missale hec de additamentis a Ximenio factis, in Historia de uita et rebus gestis eiusdem cardinalis, Toleti, anno 1004, Hispanice edidit, nec ullum se antiquiorem laudat scriptorem, qui asseruerit Missale Mozarabum a cardinali Ximenio fuisse interpolatum.

124. Rerum quoque ignorantia, qua Roblesium laborasse ex hoc ipso loco apparet, eius auctoritatem  ualde minuit. Non enim intellexit titulum Missalis misti, nec nouerat ritus faciendi confessionem in missa  , et salutandi crucem in ara positam  , antiquos esse. uidetur etiam opinatus Missale et Breuiarium Mozarabum lingua Gothica fuisse composita, ut interprete opus fuerit, qui textum Gothicum in Latinum transferret. Liturgiam Romanam, quam Ecclesia Toletana, seculo XI ad finem uergente, susceperat, officium uetus Toletanum appellat. Asseritque Ximenium Missali suo adiecisse plerosque e sanctis officii Toletani ueteris, et sanctis Mozarabicis miscuisse, que uerba plane falsa sunt, nisi alludant ad Kalendarium Missali Ximenii premissum, quod ad Missale nichil pertinet, et nisi nomine officii Toletani  ueteris intelligatur liturgia Romana, tempore Alphonsi uI, Toleti suscepta. Nam manifestum est, ut examinanti patebit, Missale Ximenii ne unam quidem missam recentioris sancti habere, aut quem Ecclesia Gotho-Hispana prisco more non coluit.

125. Demum Alphonsus Ortiz, quem cardinalis Ximenius Editioni Missalis et Breuiarii preposuerat, omnem fidem narrationi Roblesii detrahit; is enim, in epistolis dedicatoriis Missali et Breuiario premissis, Ximenium alloquens, quid sibi mandatum fuerat, et quid in Editione Missalis et Breuiarii prestiterat,  candide exponens, sibi mandatum fuisse scribit, ut antiquitatem intactam preseruaret  , non modo in sententiis, sed in uocibus etiam, atque litteris, ne quid eorum que in manuscriptis Codicibus legebantur demeret, neue mutaret, sed que in uetustis monumentis litteris Gothicis exarata fuerant, [XXX] ea totidem uerbis, litteris uulgaribus, fideliter transcripta, typis edenda curaret. Et quandoquidem in uetustis Codicibus quedam inueniuntur temporis iniuria deleta, Ximenius preceperat ne Ortisius ista temere suppleret, sed, ubi supererant fugientium litterarum uestigia, styli non mutato ductu  , ut locum reficeret; ubi uero ne litterarum quidem uestigia remanserant, ut, enucleata ueritate, collato scilicet cum sociis studio, aliisque Codicibus inspectis,  lacunam restauraret. Que optimi cardinalis mandata profitetur Ortisius se, magno cum labore ac summa fide exsecutum esse, uitia quedam orthographie se emendasse, fugientium manuscriptorum librorum characteres, in ueteres litterarum ductus nouo atramento immisso, reuocasse, sententias et uoces distinxisse, dispersa Breuiarii officia in unum collegisse  atque coordinasse testatur. Aliud quidquam prestitisse se minime tradit, traditurus utique, si Missalis ordinem mutasset, si rubricas nouas, nouasque orationes, missasue, Mozarabibus antea inusitatas, de Missali Toletano, aut aliunde petitas, adiecisset. Nam cui bono tacuisset, que cum laude Editoris palam fieri poterant, nec sine damno Editionis et Editoris macula taceri?

 126. Nam nemo negabit ista omnia, que recenset Roblesius, Missali potuisse adiici sine damno Editionis, si Ximenius, aut potius Ortisius, de additamentis posteros monuisset. At, nulla premissa admonitione, Missale potuisse, sine damno Editionis, interpolari, nemo non negabit. Quis autem sine testimonio scriptoris idonei et synchroni sibi suadere poterit cardinalem Ximenium, uirum probum et prudentem, egregium opus Missalis Mozarabici uitiari, posteros decipi, ritus Romanos pro Mozarabicis, recentiores pro antiquis, uenditari uoluisse?

127. At, inquit P. Le Brun, series antiqui ritus Gothici ignorabatur, unde Ortisio eiusque sociis necesse fuit missale Mozarabum nouis ritibus e Missali Toletano petitis instruere, ut missa Mozarabica expedite  celebraretur  . Demus hoc P. Le Brun. At  certe necesse non fuit tacere de additamentis istis, et posteros silentio fallere, ut crederent nichil Missali interpolatum fuisse. Quare si quid eiusmodi additum Missali fuisset, Ortisius, utpote uir probus, de eo minime tacuisset. Ponamus enim Ortisium, ob ignorantiam antiqui ritus Gothici, coactum fuisse orationes aliquot et aliquot rubricas e Missali Toletano in Missale Mozarabum transferre, nonne et solertie sue laudem retulisset, qui, paucis rubricis orationibusque adiectis, usum liturgie Gotho-Hispane expeditum reddiderat, et fidei pariter, qui de hac re tota lectores candide monuerat, et recentiores ritus ab antiquis distinxerat? Sed cum Ortisius nullibi innuat se in Missali quidquam edidisse quod in libris Mozarabicis non inuenerat [XXXI], eius silentio  fides est adhibenda, nec putandum uirum prudentem et probum, ut posteros falleret, laudes suas tacere uoluisse.

128. Ceterum, quandoquidem satis certum est missam Mozarabicam diu ante episcopatum cardinalis Ximenii in urbe Toletana expedite celebratam esse; imo aliquem eius usum, ab euersione regni uisigothorum ad hanc usque diem, Toleti obtinuisse, necesse est falsum esse P. Le Brun, opinantem ignorantiam antiqui ritus Gothici, in causa fuisse cur Missale Mozarabum interpolatum fuerit. Nam, aut Mozarabes ignorantia antiqui ritus non laborabant, aut cum hac ignorantia  missam suam commode celebrare poterant.

129. Non latuit Ximenium Mozarabes, longo annorum  decursu  , rubricas quasdam et ceremonias Gotho-Hispanis ignotas, in suam liturgiam, aut sponte, aut inuite  , intromisisse, eas tamen intactas retineri uoluit, non enim illi propositum fuerat priscam Gotho-Hispanorum sacrificandi et officia ecclesiastica obeundi normam puram et putam exhibere, sed id unum duntaxat curabat, ut, Missali et Breuiario charactere usitato, typis editis, missa et officium Mozarabicum eo ritu quo suo tempore et ante centum et amplius annos fieri solebant in posterum facilius celebrarentur. Quare Ortisio eiusque sociis mandauerat ut libros manuscriptos Missalis et Breuiarii Mozarabum diligenter recognoscerent, eosque charactere usitato transcriptos prelo subiicerent; iisdem tamen facultatem non dedit purgandi  Missale et Breuiarium ab additamentis Mozarabum,  eaque reiiciendi que illis uisa fuissent cum ritibus Gotho-Hispanis minus congruere. Et hec unica et uera ratio est cur in Missali Ximenii rubrice recentioris eui, quas Le Brun aliique reprehendunt, intacte remanserint, et quas Roblesius perperam tradidit Ximenium adiecisse, cum ipse eas in Codicibus manuscriptis inuenerit, a Mozarabis antea adiectas.



[XXXII] § uIII. An Missale Mozarabum immune sit ab erroribus Felicis et Elipandi.

130. Non defuerunt qui Missale Mozarabum praue doctrine insimularunt, et maxime erroris Felicis Urgelitani et Elipandi Toletani, eorumque sectatorum, qui Christum Dominum Dei Filium adoptiuum asserebant  . Huic accusationi Elipandus  et Felix  occasionem prebuerunt, qui, ut praua  dogmata tuerentur, ueterum Patrum testimonia, et auctoritatem librorum liturgicorum Ecclesiarum Hispanie in medium proferebant.

131. Textus autem omnino septem e libris liturgicis Ecclesie sua Elipandus in epistola ad Albinum  , et in libello suo, qui in concilio Francofurdense lectus fuerat, cause sue, uti opinabatur, aperte fauentes, adduxerat, eosdemque Felix Urgelitanus protulerat  . Ex his tamen tres sunt, qui nichil non catholicum sapiunt. Elipando enim atque Felici, ut animaduertit Alcuinus  , adeo placebat adoptionis uocabulum, ut ubicunque illud scriptum inuenerant sine omni consideratione referri ad Redemptorem nostrum contenderent.

132. Primum igitur textum ex oratione ante Dominicam  orationem misse ferie quarte post Pascha produxerunt: Respice, Domine, tuorum fidelium multitudinem, quem per ADOPTIONIS gratiam, Filio tuo facere dignatus es coheredem  . Alterum textum protulerunt ex oratione misse ferie quinte post Resurrectionem: Precessit quidem in ADOPTIONE donum, sed adhuc restat in conuersatione iudicium  . Tertium e missa defunctorum protulerunt, et quos fecisti ADOPTIONIS participes iubeas hereditatis tue esse consortes. Hic textus non legitur in ulla e missis defunctorum Missalis Ximenii. At in tribus hisce textibus uox adoptio orthodoxum sensum habet, nec cause Elipandi patrocinatur [XXXIII], nam, ut Alcuinus  animaduerterat, in iis adoptionis nomen ad multitudinem  fidelium, non ad Christi Filii Dei personam pertinet.

133. Quartum textum e missa de Cena Domini citarunt, qui per ADOPTIuI hominis passionem, dum suo non indulget corpori, nostro demum, id est iterum, non pepercit, hunc locum corruptum fuisse, male coherere uerba, et pro assumpti hominis, repositum fuisse adoptiui hominis, Alcuinus notauerat  . Sed cum hic textus in missa ferie quinte in Cena Domini non inueniatur  , quomodo restitui debeat non satis constat. Id plane uidetur, adoptiui hominis passionem Mozarabes antiquos in libris suis non legisse, sed assumpti hominis passionem, uti ex sequenti textu apparet.

 134. Hunc, quinto loco, citant e missa, de feria quinta Pasche, ubi se legisse aiunt: qui pietati tue per ADOPTIuI HOMINIS passionem, etc. Locus integer exstat in illatione misse ferie quinte post Pascha  , qui pietati tue per ASSUMPTI HOMINIS passionem, quasi quasdam, in presentis populi acquisitione, manubias, cum non exiuerit e celo, exhibuerit e triumpho, et cum non habuerit diuinitas immutabilis pugnam, habuerit fragilitas ASSUMPTA uictoriam, unde apparet olim etiam Mozarabes legisse assumpti hominis, ei enim correspondet fragilitas assumpta. Neque dicas olim fragilitas adoptata, aut adoptiua, lectum esse. Si enim in suis Codicibus ita legisset, Elipantus integrum textum protulisset, nec secundam eius partem, adeo clare illi fauentem, omisisset.

 135. Sextus textus e missa de Ascensione Domini profertur: Hodie Saluator noster post ADOPTIONEM CARNIS sedem repetiit Deitatis. Alcuinus animaduertit melius multo hic dici ASSUMPTIONEM CARNIS, quam ADOPTIONEM CARNIS, quia, inquit, Filius Dei assumpsit carnem, non adoptauit  , et ita in Missali Mozarabum hic locus adhuc legitur, in oratione missa, die Ascensionis Domini  : Hodie Saluator noster post ASSUMPTIONEM CARNIS sedem repetiit Deitatis, hodie hominem suum intulit Patri, quem obtulit passioni, et ita olim Mozarabes hunc locum legisse suadent uerba que precedunt in hac ipsa oratione: Placeat, dilectissimi fratres, . . . . impositam etheris fastigio ASSUMPTI HOMINIS communionem sequacibus cordis oculis contueri, etc.,  que Elipandus non pretermisisset, si in iis adoptiui hominis communionem legisset.

136. Septimus et ultimus locus quem laudant e missa sancti Sperati depromitur: Ingeniti Patris unigenite Filius Dei . . . . qui . . . . huius mundi infima petens [XXXIu] ADOPTIuI HOMINIS non horruisti uestimentum sumere carnis, que uerba, in missa sancti Sperati, Missalis Ximenii, non leguntur. Ut Alcuinus animaduertit  , inconueniens dictio est ADOPTIuI HOMINIS uESTIMENTUM CARNIS. At textus citatus, uti in Breuiario Mozarabum exstat, in oratione ad matutinas laudes sanctorum Sperati et comitum, nichil habet alienum a modo loquendi liturgicorum Hispanie: Ingeniti Patrius, unigenite Filius Dei . . . . qui . . . . huius mundi infima petens, ad ADOPTANDUM HOMINEM,  non horruisti uestimentum sumere carnis . . . .

137. Singulis hisce textibus discussis, apparet e quatuor ultimis, qui soli prauo dogmati fauere possunt, ne unum quidem in Missali Mozarabum Ximenii, eo modo legi quo ab auctoribus hereseos citantur; unde planum est falli eos qui Missale nostrum librosque liturgicos Mozarabum hereseos Felicis et Elipandi hactenus accusarunt.

138. An Felix uero et Elipandus dicendi sint libros suos ecclesiasticos recte legisse, sed male intellexisse; an potius censendi sint libros suos ecclesiasticos corrumpere uoluisse, questiones sunt ad orthodoxiam Missalis nostri parum spectantes, et breuiter examinande. Aliqui putant Felicem et Elipandum libros suos, uti in iis scriptum inuenerunt, bona fide  citasse, sed non bene intellexisse; hanc opinionem tenuit doctissimus Pagius  , ratus Felicem et Elipandum ex male intellectis misse sancti Isidori orationibus heresim hausisse. Et alii, collectis quibusdam eorum sententiis, contendunt sanctos Patres hasce uoces adoptio, adoptatus, adoptiuus, et similes, ea significatione adhibuisse, qua assumptio et assumptus adhibentur  .

139. Em. Bona  , et P. Petrus Le Brun  , in diuersam sententiam abeunt: ii enim putant priscos auctores liturgie Gotho-Hispane nichil eorum scripsisse que dogmati Felicis et Elipandi fauere uidebantur, sed post ruinam regni uisigothorum libros liturgicos Mozarabum fuisse corruptos, et ab istiusmodi uitiatis Codicibus Felicem et Elipandum sententias  quas laudant desumpsisse.

140. Sed, quidquid sit de usu et significatione Harum uocum adoptio, adoptiuus, adoptatus, et an ullo uero sensu Christus Dei Filius adoptiuus dici  possit  , de quibus nolo hoc loco contendere, certe non probatur scriptores Hispanos missarum et orationum de Christo loquentes, adhibuisse uoces adoptio, adoptatus et adoptiuus, eo sensu quo assumptio, assumptus et similes adhibentur. Ab eiusmodi enim uocibus concilia Hispana, et antiquiores Patres Hispani, cum de Incarnatione agunt, ut plurimum abstinent. Iustus Urgelitanus  distincte negat adoptionem competere [XXXu] Christo, et concilium Toletanum nonum, fidem explicans, clare docet: Hic etiam Dei Filius, natura est Filius, non adoptione. Unde in hymno Breuiarii Mozarabum, die Circumcisionis, de Christo canunt: Patri, non adoptione, sed ceternus genere. Solebant enim liturgici Hispani in missis et orationibus, fidei dogmata secundum definitiones  conciliorum Hispaniensium explicare, quorum etiam uerbis frequenter utebantur.

141. Preterea in Hispaniam penetrauerat Bonosianorum heresis, illuc ab Arianis delata, que docebat Christum Dei Filium, non proprium, sed adoptiuum esse  . Contra quos, teste sancto Isidoro  , Iustinianus episcopus ualentinus, ante seculi uI medium, scripserat. Quare haud credibile uidetur scriptores liturgie Hispane, modis loquendi conciliorum et scriptorum Hispanorum omissis, uoluisse usurpare ipsissimas uoces quibus Bonosiani suam heresim exprimebant. Notum enim est quantum catholici scriptores cauere solebant a uocibus et modis loquendi hereticorum propriis, quos, etiamsi significationem orthodoxam admittere poterant, uigente  adhuc atque grassante secta, suspectos atque inuisos habebant.

142. Igitur, si Codices liturgici Hispanorum fuerunt aliquando corrupti, ut pro assumptus legerent adoptatus, et adoptiuus   , illis profecto libris homines nequam manus intulerunt, postquam Saraceni rerum in Hispania potiti sunt, quemadmodum em. Bona  , P. Petrus Le Brun  , et alii recentiores opinati sunt, quibus lubens assentior. Ita tamen, ut Elipandus, Felix eorumque assecle, auctores sceleris censeantur.

143. Illis enim falsi crimen imputandum uidetur, quorum intererat libros ecclesiasticos corrumpere, ut uitiatis Codicibus malam causam tuerentur. Neque  a moribus Felicis Urgelitani id facinoris alienum erat. Is enim, teste Hincmaro Rhemensi, Codici sancti Hilarii, in bibliotheca Caroli Magni, manus intulisse  deprehensus est  et, corrupto librorum custode, pro ADORATUR scripsisse ADOPTATUR. Codex adhuc exstare traditur, non sine indiciis patrati criminis  . Felix autem, qui in palatio Codices regios uitiare ausus fuit, facile creditur Ecclesie Toletane Codicibus  , aut ipse manus [XXXuI] intulisse, aut Elipando ut eos deprauaret persuasisse.

144. De numero uero corruptorum librorum quid tenendum sit, non est expeditum certi quidquam statuere: mihi quidem exiguus uidetur. Nam, uiuo Elipando, id unum constabat, eum orationes quasdam e libris liturgicis Toletanis citasse, quas sue cause fauere contendebat. Easdem omnino quas Felix laudabat. At libri illi nec episcopis Gallicanis, cum in synodis, de erroribus Felicis et Elipandi agerent,  nec uiris idoneis unquam fuerunt exhibiti, ut examinarentur, an corrupti fuerint, an bona fide citati, an plures essent, et sibi inuicem consentientes. Nihil horum tum, cum oportebat, actum est. Episcopi Gallicani, de exstirpanda adoptiuorum heresi duntaxat solliciti, parum curarunt quid in libris Mozarabicis legeretur, nec inquirere uoluerunt an Felix et Elipandus hosce libros bona fide, an mendaciter, citassent. Quamuis optime nouerant non deesse Hispanos qui negabant ea in suis libris liturgicis legi que auctores heresis, ut male cause patrocinarentur, ex iis citauerant. Asserebantque in illis ipsis orationibus, in quibus Felix et Elipandus aiebant adoptionem, et adoptiui hominis inueniri, Codices suos assumptionem et assumpti hominis, orthodoxe legere  .

 145. Exstincta autem, cum suis auctoribus, adoptiuorum heresi, Ioannes papa X, anno 918  , et rursus Alexander II, in concilio Mantuano, anno 1064, libros liturgicos atque Mozarabum liturgiam approbarunt  . De libris uero istis ab Elipando et Felice laudatis, nichil post concilium Francofurdense amplius auditum est. Quos proinde minus multos exstitisse coniicere licet: si enim corruptorum Codicum maior fuisset copia, frequenter uenissent in manus ecclesiasticorum, eorum notitia certior, et mentio frequentior recurreret. Pauci itaque fuerunt,  fortasse duo, aut tres, quos periisse potius opinandum est, quam censendum libros liturgicos Mozarabum, ut uulgo iactatur, opere catholicorum episcoporum fuisse emendatos, quin eorum, qui Codices uitiatos emendarunt, aut temporis quo emendatio facta est, ulla ad posteros notitia peruenerit. Atque hec ad ea diluenda que contra Missale Mozarabum obiiciuntur dixisse sufficiat. Nunc de liturgia Missalis nostri agendum. Eam a Gotho-Hispana, a Gallicana et a Mozarabica, haud diuersam esse superius indicaui: modo eius origo [XXXuII] indaganda, eiusque in Hispania perpetuus usus uindicandus, tum de auctoribus Missalis Mozarabi disputandum, et tandem de libris liturgicis Gallicanis hactenus editis pauca adiicienda, ut, comparatione cum Missali Ximenii inita,  eius utilitas atque prestantia magis dignoscatur.



§ IX. An liturgia Missalis Ximenii apostolica sit.

146. Christi fidem primis Ecclesie seculis altas in Hispania radices posuisse Ireneus, Tertullianus et Cyprianus aperte docent. Sanctus Ireneus, in libris aduersus hereses, Ecclesias in Iberis, et in Celtis fundatas commemorat  . Tertullianus, aduersus Iudeos  scribens, Hispaniarum omnes terminos et Galliarum diuersas nationes in Christum iam credidisse testatur, et sanctus Cyprianus, in epistola quadam synodica, Ecclesias Hispanas et Hispanos episcopos suis nominibus appellat  . Exstat etiam apud Gruterum, in Thesauro  , lapis quidam Lusitanus, unde inferunt Neronis persecutionem, rem Christianam, in Hispania antea florentem, pene contriuisse,  eoque tempore passi traduntur martyres Calaguritani Emeterius et Celidonius  .

147. Non est igitur ambigendum, quin Ecclesie in Hispania mature constitute fuerint, sed initia euangelice predicationis, in illis regionibus altius petenda, ad apostolos eorumque proximos successores haud temere referenda uidentur.

148. Nam, preter Iacobum Maiorem, quem omnium primum Hispaniam euangelizandi causa adiisse uetusta  et hactenus inconcussa Hispanorum persuasio tenet  , Paulum apostolum in Hispania predicasse,  antiquorum plurimi testantur  , et ipse Apostolus huic opinioni plurimum fauet, [XXXuIII] de sua in Hispaniam profectione, tanquam de itinere, haud dubie suscipiendo ad Romanos scribens  .

149. Clara quoque apud Hispanos est septem apostolicorum uirorum memoria, quos Rome ordinatos, et ab apostolis in Hispaniam missos, multas Ecclesias fundasse uetus traditio prodit  , quorum nomina Torquatus, Secundus, Indaletius, Ctesiphon, Euphrasius, Hesichius, et Cecilius. Eos, Kalendis Maii, Mozarabes missa et officio proprio colunt. Cum itaque Hispania apostolos eorumque discipulos fidei precones habuerit, eosdem liturgie sue auctores habuisse censenda est. Que enim potest esse Christi Ecclesia sine sacrificio et sine sacramentis Christi?  At certe sacramenta confici nequeunt, nec sacrificium offerri sine forma quadam et ordine celebrandi conficiendique, hoc est, sine liturgia.

150. Ratio itaque suadet originem liturgie ad Ecclesiarum conditores referendam esse. Nec ratio tantum, sed praxis quoque eui apostolici persuadet eosdem liturgiam tradidisse, qui Ecclesias constituerunt; apostoli enim, teste sancto Clemente  , solebant primitias eorum, qui crediderant, in episcopos et diaconos eorum qui credituri erant constituere, quibus et formam sanorum uerborum  , fidei Symbolum, formam et ordinem offerendi sacrificium, et sacramenta conficiendi administrandique tradebant. Morem hunc apostolicum in Gallia tenuisse primos eius gentis apostolos auctor est Gregorius Turonensis  :  De horum discipulis quidam Biturigas ciuitatem [XXXIX] aggressus, salutare omnium, Christum Dominum populis nuntiauit; ex his ergo pauci admodum credentes, clerici ordinati, ritum psallendi suscipiunt, et qualiter ecclesiam construant, uel omnipotenti Deo solemnia celebrare debeant, imbuuntur. Nec aliter in Hispania  factum, testatur fragmentum celebre, Codici Scorialensi annexum  , in quo Torquatus, eiusque socii, sicut ab apostolis missam, doctrinamque acceperunt, per Hispaniam ordinatis episcopis tradidisse leguntur, et sanctus Gregorius uII scribit  ordinem in diuinis officiis tenendum eosdem Hispanos docuisse, qui labore suo et sanguine Ecclesias constituerunt. Atque inde facile deduceretur liturgiam Missalis Ximenii apostolicam esse, si constaret primeuam Hispanorum sacrificandi normam eam fuisse, quam concilium Toletanum Iu suis decretis confirmauit, quamque Gotho-Hispanam dicimus.

151. Sed non desunt uiri eruditi qui contendunt liturgiam quam Hispani una cum fide Christiana susceperunt, Romanam fuisse, eam uero, quam  Gotho-Hispanam et Mozarabicam appellarunt, auctores habuisse uiros celeberrimos Leandrum et Isidorum, approbatores uero concilii Toletani Iu Patres, qui hanc formam officia diuina celebrandi Ecclesiis omnibus Hispanie et Gallie Gothice imposuerunt. Hic igitur examinandum est an liturgia quam apostoli uirique apostolici Hispanis tradiderunt Romana fuerit; an potius primeua liturgia Hispana ea censenda sit, que postea Gotho-Hispana et Mozarabica dicta est.



§ X. An primeua Hispanorum liturgia eadem fuerit atque Romana.

152. Quamuis antiquorum nemo aperte docuerit liturgiam Romanam a primis gentis apostolis Hispanos accepisse, tamen recentiores hanc opinionem  pluribus nec contemnendis argumentis persuadere conati sunt. Primum enim, inquiunt, si manifestum sit, ut sanctus Innocentius scribit, nullos in Hispania, in Gallia, in Africa, et in adiacentibus insulis, Ecclesias constituisse, preter eos quos uenerabilis apostolus Petrus, aut eius successores, constituerunt  sacerdotes,  consequens uidetur Romanam liturgiam non modo in tota Italia, sed in Africa quoque, in Hispania, et in Gallia, a primis fidei preconibus propagatam fuisse; credibile enim est primos illarum gentium apostolos, ad fidem conuersis populis, eam tradidisse sacrificandi, orandi et sacramenta conficiendi administrandique [XL] formam, quam ipsi in sinu Ecclesie Romane didicerant. Hoc argumentum prima specie efficax, auctoritate sancti Isidori, et sancti Gregorii uII confirmant, adduntque fragmentum Scorialense, et concilia Hispana Illiberitanum et Toletanum primum.

153. Preterea, inquiunt, sanctus Leander, et sanctus Isidorus composuerunt liturgiam, quam concilium Toletanum Iu approbauit, et, ut sola in  Ecclesiis regni uisigothorum obseruaretur, suis decretis mandauit. Hanc liturgiam, quam postea Mozarabicam appellarunt, negant esse primeuam formam celebrandi diuina, quam apostoli in Hispaniam attulerunt, utpote que, seculo duntaxat uII, concilii Toletani Iu auctoritate inuecta est.

154. He sunt precipue huius sententie rationes, quam suspiciosam facit priscorum auctorum silentium, neque fundamenta quibus innititur tam firma sunt quam apparent. Nam non satis constat eos solos in Hispania constituisse Ecclesias, quos beatus apostolus Petrus eiusque successores illuc euangelizatum miserunt: ex hoc enim numero Hispani excipiunt sanctum Iacobum Maiorem, et ab antiquorum testimonio excipiendus est apostolus Paulus, imo et ipse  apostolorum princeps Petrus, quem in Hispania predicasse aliqui contendunt  . Discipulos aliquot in Hispania reliquisse sanctum Iacobum apostolum fama prodit. Paulum apostolum, nullos in Hispania constituisse Ecclesias, siquidem in iis regionibus euangelizauerit, creditu difficile est. Idemque de apostolo Petro dicendum uidetur. Unde non est cur dicamus Hispanos liturgiam Romanam una cum fide Christi suscepisse. Imo suspicari licet eos aliam quamdam diuina obeundi normam a Iacobo, et a Petro, uel a Paulo apostolo, accepisse.

155. Sed ponamus apostolorum neminem in Hispania predicasse, fidemque Christi Hispanos accepisse ab iis quos apostolus Petrus eiusque successores illuc  euangelizatum miserunt, non inde continuo sequitur primeuam Hispanorum liturgiam Romanam fuisse, nam haud incredibile est apostolicos uiros, Roma ad predicandum missos, quandoque formam liturgicam tradidisse Romanam, quandoque formam a Romana diuersam instituisse. Quod tum maxime contigisse opinor, cum apostolici illi episcopi, qui Rome constituti fuerant sacerdotes, fide Christiana, in Ecclesiis Asie, Syrie aut Palestine, imbuti, discipline et  ritibus liturgicis earum Ecclesiarum assueuerant in quibus baptizati fuerant.

156. De sanctis Trophimo et Ireneo refert anonymus Spelmani, ambos Roma in Galliam ad euangelizandum missos esse, Ireneum quoque, a sancto Clemente papa episcopum ordinatum, et Trophimum prodit cursum Romanum Gallis tradidisse, Ireneum uero cursum Asiaticum, eamque normam diuina celebrandi que postea liturgia Gallicana dicta est, in Gallia omnium primum [XLI] instituisse.

157. Aliis quoque Occidentis et Africe Ecclesiis, quid simile contigisse reor; nam, ut concedamus eorum apostolos Rome missionem et sacerdotium suscepisse, fateri tamen debemus in illis ritus et ceremonias liturgicas a Romanis discrepantes inueniri.  Que cum uetuste sint, et earum origo ignoretur, haud temere ad Ecclesiarum conditores referuntur. Sic Mediolanensis Ecclesia suam habuit liturgiam, a Romana in multis dissentientem, que, etsi Ambrosiana denominetur, tamen est sancto Ambrosio antiquior  . Africani suam quoque habebant, in qua erant benedictiones episcopales  , preces diaconice  , aliique ritus a Romanis diuersi, quorum unus erat solemnis formula postulandi Spiritum sanctum, ad consecrandum sacrificium corporis et sanguinis Domini  . Galli quoque suam et Hispani suam liturgiam a Romana dissentientem habebant, quibus planum est uiros apostolicos, Roma ad euangelizandum missos, ritus Romanos aliquando non tradidisse. Ecclesiis a se in nationibus fundatis. Quare etiamsi  constaret  Hispanos non alios habuisse fidei precones quam quos apostolus Petrus aut eius successores constituerunt sacerdotes, non inde legitime deduceretur eos ab initio imbutos fuisse liturgia et ritibus Romanis. Opponunt tamen sanctum Isidorum, qui misse Hispaniensis sanctum Petrum agnoscit auctorem, unde concludunt missam hanc non aliam fuisse quam Romanam. Quam enim aliam sanctus Petrus Hispanis traderet, quam que ab eo Romanis tradita fuerat? En uerba sancti doctoris, e libro primo de Officiis ecclesiasticis, capite decimo quinto, cui titulus De missa et orationibus, desumpta: Ordo misse uel orationum quibus oblata Deo sacrificia consecrantur primum a sancto Petro est institutus, cuius  celebratio uno eodemque modo uniuersus peragit orbis. Hunc locum difficilem esse nemo non uidit; nam sanctus doctor loquitur de misse ordine cuius celebratio uno eodemque modo uniuersus peragit orbis: quenam autem hec fuerit liturgia, quisnam ordo misse, difficile dictu est? Utique sanctus Isidorus optime nouerat plures et inter se dissidentes liturgias suo tempore exstitisse. Quenam igitur ea missa fuit quam arbitratus est omnes Ecclesias uno eodemque  modo celebrare? Hec nec missa Hispana, neque missa Romana fuit. Non enim ignorabat quantum missa que suo tempore in Hispania celebrabatur diuersa erat a Romana, et quantum Romana diuersa erat a Gallicana, ab Hispaniensi, et ab Orientalium missis. At si sanctus Isidorus, hoc loco; nec [XLII] de Hispana, neque de Romana missa loquatur, exinde probari nequit liturgiam primeuam Hispanam eamdem fuisse atque Romanam.

158. Em. Bona  opinatur sanctum Isidorum de re et substantia misse locutum esse, non de uerborum tenore et ceremoniis. At, cum de liturgiarum uarietate agitur, non de ipsa re et substantia misse, quam eamdem ubique esse omnes norunt, sed de ritibus et ceremoniis sermo est, de quibus si sanctus Isidorus  non loquatur, locus citatus ad rem presentem omnino non pertinet.

159. Eruditissimus Mabillonius  , cum hunc locum ex Etherio et Beato  , retulisset, eum putat intelligendum esse de liturgia Ecclesie uniuersalis, secundum eas partes accepta que in omnibus missis inueniuntur, quales sunt Scripturarum lectio, elementorum oblatio et consecratio, communio, et alie quedam partes, que in omnibus omnium gentium liturgiis inueniuntur. Ponit  enim uir eruditus Ecclesias tam Orientis quam Occidentis in celebrando sacrosancto misse sacrificio modum quemdam in summo communem ab initio habuisse  ; et simul Ecclesias singulas ritus aliquos singulares et diuersos ab  initio etiam habuisse. Subditque eos qui ad ritus singulis Ecclesiis seu regionibus proprios attenderunt, multum discriminis in sacris officiis agnouisse, non tantum inter Orientalem et Occidentalem Ecclesiam, sed etiam inter Latinas inuicem Ecclesias. Eos uero qui attenderunt ad modum illum communem, misse ordinem ubique uniformem esse dixisse. In horum uero numero una cum sancto Isidoro reponit Etherium et Beatum, qui, ipsis sancti Isidori uerbis usi, asserere non dubitarunt misse ordinem uno eodemque modo orbem uniuersum peragere. Non ignorarant, inquit, eruditi illi auctores discrepantiam liturgie Hispanice a Romana, sed ita loquebantur, habita ratione modi illius generalis uniformis.

160. Non hic inquiro an partes ille precipue,  que, tanquam puncta quedam fixa et certa, in omnibus omnium gentium liturgiis locum habent, dici debeant modus communis et ordo quidam generalis ubique uniformis celebrandi Eucaristiam, quod fortasse non deerunt qui negabunt. Sed, admisso hoc loquendi modo, inde sequitur sanctum Isidorum, quando scripsit misse ordinem, a sancto Petro institutum fuisse, nec de Romano neque de Hispano ordine intelligendum esse, sed de misse precipuis partibus, que, a diuina et ab apostolica traditione profecte, in omnibus tam Orientis [XLIII] quam Occidentis liturgiis, eedem recurrunt. At nobis questio est de iis quibus Hispana liturgia discriminatur a Romana, non uero de iis in quibus omnes liturgie conueniunt.

 161. Sed concedamus, quod uix negari potest  , sanctum Isidorum locutum esse de missa quam, suo tempore, in Hispania celebrant, cuius primum auctotorem sanctum Petrum agnoscit. Num inde confici possunt liturgiam quam a sancto Petro Hispani acceperunt Romanam exstitisse? haud puto. Neque id in mentem doctori Hispanie uenire potuit, quem non latebat quantum a Romana distabat liturgia Hispaniensis.

162. Quid ergo ex hoc sancti Isidori testimonio confici potest? Duo hec, ni fallor, dummodo locus integer sit, nec interpolatus. Primum, sanctum Isidorum opinatum esse apostolorum principem in Hispania predicasse Euangelium, et Ecclesias constituisse,  eisque eum liturgie ordinem tradidisse qui Gotho-Hispanus, et deinde Mozarabicus dictus est. Alterum, quod ex primo consequitur, sanctum Isidorum opinatum esse apostolos uni eidemque forme liturgice constanter non adhesisse, sed , pro temporum, locorum et gentium, ad fidem uenientium, uaria ratione, modo unam formam celebrandi diuina, modo aliam tenuisse, et Ecclesiis tradidisse  , atque proinde Petrum aliam Romanos, aliam, eamque diuersam, liturgiam Hispanos docuisse. Sed quidquid sit de hac coniectura, hoc textu sancti Isidori ea opinio minime confirmari potest, que tenet Hispanos cum fide Christi liturgiam Romanam ab initio suscepisse.

 163. Sed neque epistola sancti Gregorii uII, neque monumentum Scorialense eidem sententie magis fauet. In regia Scorialensi bibliotheca conseruatur insignis manuscriptus Codex conciliorum, e monasterio sancti Aemiliani, illuc, anno 1598, delatus. In hoc Codice legitur celebre illud monumentum ad originem liturgie Hispanice pertinens. Ioannes Pinius, in suo tractatu historico [XLIu] chronologico de Liturgia antiqua Hispana  , locum integrum dedit. E quo ea referam que ad rem nostram faciunt. Monumenti, siue auctor, siue scriptor, premisso hoc titulo: De missa apostolica in Hispaniam ducta Iulianus et Felix, tradit sanctos Torquatum eiusque socios  , apud urbem Romam a sanctis apostolis Petro et Paulo sacerdotium suscepisse, in Hispaniam uenisse, ibique Ecclesias  constituisse, et sicut ab apostolis MISSAM DOCTRINAMQUE acceperunt, per Hispaniam ordinatis episcopis tradidisse, et sic creuit fides catholica paulisper  , donec de orthodoxis et catholicis uiris fuit illustrata, id est, Fulgentio, Petro, Leandro, Isidoro, Fructuoso, Iuliano. Ab illis exemplum tenuerunt, et  nobis reliquerunt. Aera 965  . Ex hoc monumento nonnulli conficiunt liturgiam Romanam eam fuisse quam apostolici illi episcopi Hispanie intulerunt. Quia, inquiunt, uiri illi Rome sacerdotalem dignitatem adepti sunt, et Roma in Hispaniam Euangelium predicaturi uenerunt.

164. Sed huic argumentationi superius satisfactum est, ostendendo apostolicos uiros, Roma ad Euangelizandum profectos, aliquando liturgiam tradidisse  Ecclesiis quas fundauerant a Romana dissentientem. Quam responsionem monumentum Scorialense, si quid ualet, splendide confirmat, ostendendo missam illam apostolicam, quam Torquatus eiusque socii ordinatis per Hispaniam episcopis tradiderunt, ipsissimam Gotho-Hispanam exstitisse.

165. Ea enim missa, seu liturgia, fuit quam Fulgentius, Petrus, Leander, Isidorus, Fructuosus et Iulianus, usu atque operibus editis illustrarunt. Hi autem sanctissimi Hispaniensis Ecclesie episcopi, in missarum celebratione, liturgia Gotho-Hispana usi sunt. De Ildefonso, Fructuoso et Iuliano, ambigendum non est, utpote qui post concilium Toletanum Iu Ecclesiis regendis admoti fuerunt. Eadem liturgia usum esse sanctum Isidorum, insigne eius opus de  Officiis Ecclesiasticis persuadet, idemque de eius fratribus Leandro, Fulgentio et Petro sentiendum. Neque enim sanctus Isidorus unam, aliam uero fratres eius normam celebrande Eucaristie habuerunt. Unde fit liturgiam quam uiri apostolici, Roma in Hispaniam ad predicandum Euangelium missi, Ecclesiis Hispanie tradiderunt Gotho-Hispanam fuisse, non uero Romanam.

166. Sanctus Gregorius uII, ad Alfonsum uI, Castelle et Legionis regem, et ad Sancium Iu  Nauarre [XLu] regem scribens, aperte asserit sanctum Paulum in Hispania predicasse  , et priscam Hispanorum traditionem de septem illis apostolicis episcopis, Roma in Hispaniam ad Euangelium predicandum missis, distincte commemorat; unde, inquit, coniicere licet  quantam concordiam cum Romana urbe Hispani in religione et in ordine diuini officii habuerint.

167. Sane ultro conceditur quod sanctus pontifex asserit. Notum enim est quanta sollicitudine Hispanie episcopi concordiam cum sede Romana constanter fouerunt, non in iis modo que ad fidem et mores spectant, sed etiam in iis precipuis capitibus quibus diuini officii ordo maxime constat. Que, ut antea dictum est, in liturgiis omnibus, tam Orientis quam Occidentis, eadem obseruantur. uerumtamen, cum uarietas liturgica sita non sit in illis officii diuini partibus que ubique eedem obseruantur, sed in aliis multis ritibus et ceremoniis que salua catholica pace et ecclesiastica communione, antiquitus et, ut uiris quibusdam eruditis uidetur  , euo apostolico,  ipsis apostolis saltem non repugnantibus, introducta fuerunt, concordia Ecclesiarum Hispanie cum Romana sede etiam in ordine diuini officii retineri potuit, quamuis Hispani propria uterentur liturgia, a Romana diuersa.

168. Quod autem aiunt liturgie Romane usum in Hispania seculo Iu et u uiguisse, sine sufficienti probatione asserunt. Primum eorum argumentum est canon uigesimus sex Illiberitanus, quo decernitur ut diebus Sabbati ieiunium obseruetur  . Unde deducunt Hispanos ineunte seculo Iu ritibus Romanis usos esse, quos utique una cum religione Christi acceperunt. Fatemur quidem Hispanos et die Sabbati ieiunasse, et quotidie Eucaristiam sumpsisse  , que utraque consuetudo in Romana Ecclesia uigebat.  At minime probatur Hispanos has consuetudines ab Ecclesia Romana accepisse. Nam ieiunium Sabbati, hoc ipso canone Patres Illiberitani instituerunt, cum antea minime obseruaretur. Etenim, ut animaduertit Gabriel Albaspineus  , ieiunii [XLuI] superimpositionem celebrare, est ieiunium imponere, quod antea non obseruabatur. Unde apparet Hispanis consuetudinem hanc ieiunandi die Sabbati ab initio non fuisse; et ex hac unica consuetudine, que ad liturgiam non pertinet, male inferri Hispanos Romanis ritibus, seculo Iu, deditos fuisse. Altera uero consuetudo quotidie Eucaristiam accipiendi, preter Romanam et Hispanie Ecclesias, ab aliis quibusdam obseruabatur.

169. Aliud argumentum e concilio primo Toletano  desumunt. In eo enim, canone secundo, permissum fuit penitentes ad gradum lectoris assumere, ubi aut necessitas ita exigebat, aut approbabat consuetudo, ita tamen, ut ii Euangelium et Apostolum non legerent. Et canone quarto mandatum fuit ut subdiaconus, qui defuncta priore uxore secundam duxerat, ad gradum lectoris detrudatur, ita ut Euangelium et Apostolum non legat. Unde inferunt Hispanos, ineunte seculo u, missam ritu Romano celebrasse, in qua bine tantummodo legebantur Scripture lectiones, Euangelium scilicet, et Apostolum, siue Epistolam.

170. Sed id male colligunt. Nam Patres Toletani nec lectori penitentum e numero assumpto, neque subdiacono bigamo officium lectoris interdicunt, sed solummodo prohibent ne libros Noui Federis legant.  Unde consequitur in missa Hispana, preter Testamentum Nouum, lectum fuisse Testamentum uetus, quod lectori penitenti et subdiacono, qui secundam duxerat uxorem, legere concessum fuit. Atque adeo missam Hispanam, anno quadringentesimo ere Christiane, in lectionum numero, cum liturgia Missalis Ximenii, non uero cum Romana concordasse.

171. Hec sunt argumenta quibus demonstrare conati sunt. Hispanos a uiris apostolicis liturgiam Romanam una cum fide Christi accepisse, quorum alia incerta, alia leuia, alia sunt que in contrariam partem facile deducuntur. Nunc ad eas rationes examinandas transeo, quibus persuadere uolunt liturgiam Gotho-Hispanam, seu Mozarabicam, seculo uII excogitatam  fuisse, et a uiris sanctis Leandro et Isidoro in eum quem postea ordinem retinuit digestam fuisse atque dispositam.



§ XI. An sanctus Leander auctor habendus sit liturgie Gotho-Hispane.

172. Cum circa originem liturgie Hispanice duplex hactenus sententia fuerit, alia eorum qui tenent primeuam liturgiam Hispanorum a Romana distinguendam non esse, alia, huic opposita, eorum qui tenent Hispanos ab initio ea sacrificandi forma usos que postea Mozarabica dicta est, exclusa prima, que  est de liturgia [XLuII] Romana, consequens est ut dicamus liturgiam Gotho-Hispanam, siue Mozarabicam, diu ante etatem Leandri et Isidori usitatam fuisse. Sed quia non defuerunt, nec desunt, uiri eruditi quibus persuasum est liturgiam Mozarabicam, seu Gotho-Hispanam, auctores habuisse sanctum Leandrum, aut sanctum Isidorum, aut utrosque, eorum argumenta hoc loco examinanda sunt, ut, iis amotis, antiquitas liturgie Missalis nostri clarius appareat.

173. Est autem animaduertendum aliquos compositionem Missalis et Breuiarii a liturgie compositione minime distinguere, et ita de auctoribus Missalis et Breuiarii loqui, ac si iidem fuerint liturgie Mozarabum conditores, cum tamen satis perspicuum sit aliud esse Missale aliquod aut Breuiarium  componere, et aliud liturgiam condere. Quare hec duo ita distinguo, ut modo de auctoribus liturgie Gotho-Hispane, seu Mozarabice, agatur, postea uero ut sermo fiat de auctoribus Breuiarii et Missalis Mozarabum.

174. Primum itaque uolunt sanctum Leandrum fuisse auctorem liturgie huius, quia, aiunt, aptissimus fuit sanctus Leander, qui liturgiam genti uisigothorum conderet  , siquidem eius industria ad fidem catholicam reuocati fuerant, et addunt sanctum Isidorum scripsisse  Leandrum, in Ecclesiasticis Officiis, non paruo studio laborasse, que uerba putant ad liturgie Gotho-Hispane compositionem alludere. Sed undenam habuerunt Hispanos episcopos formam liturgie nouam, ob reditum uisigothorum ad catholicam  communionem, in suas Ecclesias intromittere uoluisse? Quis unquam antiquorum de hac innouatione mentionem fecit? At si sine antiquorum auctoritate excogitata est huius noue liturgie, in gratiam gentis Gothorum compositio, nonne tanquam merum figmentum reiici debet? maxime cum plura sint nec leuia argumenta que persuadent catholicam Hispanorum ecclesiam eamdem retinuisse formam liturgicam post conuersionem gentis Gothorum, quam antea frequentauerat.

175. At, inquiunt, liturgie appellationes supplent defectum antiquorum scriptorum, et ostendunt eam in gratiam gentis Gothorum conditam fuisse: nam et Gothica appellari solet, et Gotho-Hispana. Recte. Sed he appellationes apud recentiores tantummodo inueniuntur,  apud scriptores antiquos, qui ante annum septingentesimum scripsere, minime recurrunt.

176. Deinde, qui pro argumento liturgie eius nomina producunt, utique norunt eam Mozarabicam dictam esse, non quidem quia in gratiam Mozarabum composita fuerat, sed quia Mozarabes ea in sacris officiis utebantur. Eadem ratione Gotho-Hispana dicta est, et Gothica, non quia apud Gothos orta, aut apud eos, priusquam in Hispaniam uenissent, in usu fuerat  ; sed quia Hispani [XLuIII] et uisigothi in unam quodammodo gentem et in unam catholicam communionem  coalescentes, hanc sacrificandi formam retinuerunt, eamque solam in omni uisigothorum imperio adhiberi uoluerunt, satis apte a Neotericis et Gothica, et Gotho-Hispana dicta est. Sed inde male colligunt eam in gratiam gentis Gothorum a sancto Leandro, aut ab alio quocunque, fuisse compositam.

177. Quod autem addunt, sanctum Leandrum, Isidoro teste, in ecclesiasticis Officiis, non paruo laborasse studio, uerum quidem est, sed ad missam Mozarabicam, seu Gotho-Hispanam nichil pertinet, ut infra ostendam, quando de auctore Missalis Mozarabici sermo erit  , ea enim uerba tantummodo respiciunt Orationalem librum, quem sanctus Leander composuerat.

178. P. Petrus Le Brun non modo assumit sanctum  Leandrum liturgiam Gotho-Hispanam composuisse, sed methodum quoque tradit quam in ea componenda secutus est  . Non enim, inquit, putandus est Leander ordinem omnino nouum excogitasse, imo potius magnam partem ueterum rituum Ecclesiarum Hispanie retinuisse, quibus plures Orientalis Ecclesie consuetudines, plures etiam Gallicanas, inseruit, ut liturgiam conderet que omnibus placeret. At contra Honoratus a Sancta Maria opinatur sanctum Leandrum nouum ordinem liturgie apposuisse  , cui ante eum multi sancti episcopi manus adhibuerant.

179. At ne dicamus sanctum Leandrum nouum ordinem nouamque [XLIX] dispositionem liturgie, preter allatas rationes, prohibet silentium sancti Isidori, et Patrum conciliorum Toletani III et Iu. Is  enim, cui certe gesta preclara fratris sui optime nota erant, non pretermisit Leandri fide atque industria factum esse ut populi gentis Gothorum ab Ariana insania ad fidem catholicam reuerterentur, operaque ab eo composita accurate recenset, de liturgia tamen eo composita, de nouo ordine ab eo ueteri liturgie dato, ne uerbum quidem profert, quamuis locus monebat ut cum de conuersione Gothorum, Leandri  industria perfecta, mentionem fecisset, de liturgie Gotho-Hispane auctore loqueretur, nec ambigendum uidetur, quin de eo mentionem fecisset, si sanctus Leander is fuisset qui nouam liturgiam condiderat, aut ueteri nouum ordinem in gratiam gentis uisigothorum tribuerat.

180. Neque putandum est Patres concilii Toletani Iu sanctum Leandrum innominatum pretermissuros fuisse, si eam formam liturgie Gotho-Hispane tribuisset quam suis decretis comprobarunt. Cur enim auctorem eius liturgie silerent, quam ab omnibus Ecclesiis Hispanie et Gallie Gothice in posterum obseruari uoluerunt? At nullus erat istiusmodi auctor quem laudarent, si enim is exstitisset, utique tempus inutiliter, tot decretis circa rem liturgicam  condendis minime triuissent, sed ratione quadam magis expedita rem totam paucis uerbis confecissent, precipiendo ut secundum ordinem atque methodum a sancto Leandro  traditam, res diuina in posterum fieret. At illi plures canones queis ritus emendarent condidere, iisque, quasi totidem testibus, probarunt liturgiam a sancto Leandro compositam nullam omnino exstitisse.

181. Ad coniecturas uero quibus indulget P. Le Brun si quis attenderit, is profecto inueniet eum sibi in eo contradicere, quod dicat Leandrum ritus plures Gallicanos liturgie Gotho-Hispane inseruisse, et in eo quod addit  ordinem antiquum, quem in liturgia Gotho-Hispana obseruare licet precipue a  prisco ritu Gallicano uenire. Si enim, quod P. Le Brun fatetur  , liturgia Gallicana eadem olim fuerit atque Hispana, ordo antiquus liturgie Hispane non proueniebat a liturgia Gallicana, sed ipse liturgia Gallicana dicendus est. Nec opus erat ut sanctus Leander liturgie Gotho-Hispane compositioni ritus Gallicanos insereret, siquidem iidem erant Gotho-Hispani.

 182. In eo uero quod ait, sanctum Leandrum liturgie Gotho-Hispane ritus et consuetudines Ecclesie Orientis intulisse, et antiquum ordinem, quem in ea uidere est, partim ab Ecclesiis Orientis deuenisse  , egregie fallitur. [L] Nam ne unum quidem ritum, in tota liturgia Gotho-Hispana demonstrare potest qui Grecorum aut Orientalium dici debeat  .

183. Statim occurrit Symbolum Constantinopolitanum, quod secundum formam Orientalium Ecclesiarum Gotho-Hispani et Mozarabes in missa recitant. Sed primo recitatio Symboli Constantinopolitani in liturgiam Hispanam decreto concilii Toletani III illata fuit, non uero a sancto Leandro.

184. Secundo, Symboli in missa recitatio censeri  non debet ritus proprius Ecclesiarum Orientis; quippe que speciali edicto Iustini Iunioris Augusti liturgiis iam olim constitutis addita fuit. Tertio, ritus recitandi Symboli, in missa Gotho-Hispana, adeo discrepat a recitandi modo Grecorum et Orientalium, ut proprie Gotho-Hispanus sit, nec dici debeat Grecus, aut Orientalis, neque uerba illa, secundum formam Orientalium, que in canone secundo concilii Toletani III leguntur, referuntur ad ritum recitandi, sed ad formam ipsam Symboli.

185. Nam sacerdos Gotho-Hispanus, iuxta citatum canonem concilii Toletani III  , peracta donorum consecratione, priusquam dicat orationem Dominicam, eleuans altius panem sanctum, ut a populo uideri possit, elata uoce, dicit: Fidem, quam corde  credimus, ore autem dicamus, et continuo populus recitat Symbolum Constantinopolitanum  . At sacerdotes Greci et Orientales Symbolum ante consecrationem elementorum recitant  , et Greci quidem primum pacem faciunt, et deinde Symbolum dicunt  , Orientales uero primum recitant Symbolum, et deinde pacis osculum sibi inuicem tribuunt  . Sed nec Greci, neque Orientales aut donorum eleuationem, aut solemnem formulam, Fidem,  quam corde credimus, etc., recitationi Symboli premittere solent; unde apparet ritum Gotho-Hispanum recitandi Symboli plane alium esse atque diuersum a Grecorum et Orientalium ritibus  . Consulto autem [LI] Hispani inter suum ritum recitandi Symbolum et ritum Grecorum discrimina constituisse uidentur, ne crederentur, suscepta consuetudine recitandi Symboli in missa, legibus imperatoris Greci obtemperare uoluisse. Hinc, nulla facta mentione edicti Iustini, aperte dicunt hunc ritum synodum statuisse consultu piissimi ac gloriosissimi Reccaredi regis, et addunt rationes peculiares cur Symbolum recitari in missa preceperint, adeo illis cordi erat ne aut dignitatem Ecclesie sue, liturgiam alienis ritibus interpolando, aut maiestatem regni, uiolasse uiderentur,  ritum quemdam admittendo qui imperatoris Greci edictis antea fuerat in Oriente susceptus.

186. Preter Symbolum Constantinopolitanum, quod in argumentum rituum ab Orientalibus desumptorum afferri solet, preces diaconice, et solemne illud Sancta sanctis in missa Gotho-Hispana et in Orientalium Anaphoris inueniuntur; sed perperam inde concludunt sanctos episcopos, Leandrum Hispalensem, Martinum Dumiensem et Ioannem Gerundensem hosce ritus e Grecia in Hispaniam attulisse. Illi quidem Constantinopoli aliquandiu uersati, Grecis litteris probe imbuti fuerunt; et eam ob causam  male  in suspicionem uocantur, perinde ac si patriam liturgiam alienis Grecorum  ritibus interpolassent.

187. Nam preces diaconice Gotho-Hispanorum et numero et ordine differunt ab iis quas Greci et Orientales recitant, ut minime censendi sint Gotho-Hispani hunc ritum ab Orientalibus desumpsisse. Quin potius Officium precum ex iis haberi debet, que a primis liturgiarum conditoribus instituta fuerunt, nam et in liturgiis Gallorum Mediolanensium, Afrorum et Hispanorum, inueniebatur. uerba autem solemnia Sancta sanctis in liturgiis Gotho-Hispana, Constantinopolitana  et Orientalium diuersas actiones liturgicas constituunt. Nam Greci prius Sancta sanctis dicunt, et deinde hostiam frangunt  , quem morem liturgia Alexandrina sancti Marci retinet  . At Gotho-Hispani prius panem sanctum frangunt, et tum Sancta sanctis dicunt  . Preterea tam Greci quam Orientales, quando Sancta sanctis dicunt, corpus Domini attollunt, ut a populo uideatur, et adoretur  ; [LII] at Gotho-Hispani ad ea uerba hostiam non eleuant, sed fragmentum hostie in calicem dimittunt  . Non est igitur cur aures patulas iis prebere debeamus qui persuadere nituntur liturgiam Gotho-Hispanam a sancto Leandro, aliisque celeberrimis uiris, Grecorum ceremoniis fuisse inspersam, cum ne unum quidem ritum assignare queunt quem necesse  sit fateri Gotho-Hispanos a Grecis aut ab Orientalibus mutuatos esse.



§ XII. An sanctus Isidorus auctor fuerit liturgie Gotho-Hispane.

188. Alia opinio, que sanctum Isidorum liturgie Gotho-Hispane auctorem agnoscit, apud recentiores magis accepta et peruulgata est  . Ea duplici argumento fulcitur. Primum est recepta hominum persuasio, liturgie appellatione que Isidoriana nominatur confirmata. Aliud est concilii Patres Toletani Iu hanc prouinciam sancto Isidoro dedisse, ut formam liturgie componeret, quam, amota uarietate rituum, Ecclesie omnes Hispanie et Gallie Gothice in posterum obseruarent.

189. At hec etiam opinio antiquorum auctoritate  caret, et meris coniecturis nititur. Neminem enim antiquorum hactenus laudare potuerunt qui liturgiam Gotho-Hispanam nominauerit Isidorianam. Guitmundus episcopus Auersanus, qui anno octogesimo supra millesimum ere Christiane defunctus traditur, omnium antiquissimus citatur qui sanctum Isidorum Missale quoddam Hispanum scripsisse dixerit  , ut mirum sit Nicolaum Antonium, uirum doctum et accuratum scripsisse  Isidorianum nomen Breuiario et Missali Mozarabico ab ultima antiquitate attributum esse.

190. Neque aliud quo utuntur argumentum maioris momenti est. uulgo quidem iactatur concilium Toletanum Iu curam condendi nouam Liturgiam  sancto Isidoro imposuisse; at hec assertio antiquorum auctoritate minime fulcitur, de ea silet concilium Toletanum Iu, quod, si id muneris sancto Isidoro tribuisset, canonem de ea re, ut fieri solet, utique constituisset. Canon autem eiusmodi nullus exstat. Braulio quoque, et Hildefonsus, qui de operibus sancti  Isidori scripserunt, de cura condende liturgie illi imposita, et de conscripta ab eo [LIII] liturgia mentionem facere debuissent, de utraque tamen altum siluerunt.

191. Neque causa erat cur Patres concilii Toletani Iu munus componende nouam liturgie formam sancto Isidoro ulliue committerent. Illis sane maxime cordi erat ut una et eadem forma celebrandi mysteria et ecclesiastica obeundi officia in omni uisigothorum regno equaliter obseruaretur, eamque introduxerunt quam postea Ecclesia Gotho-Hispana constanter retinuit. Sed forma liturgica noua non erat, neque Ecclesiis Hispanie et Gallie ignota, sed ea ipsa, cui immemorabili consuetudine assueuerant. Cum igitur Patres Toletani id unum assequi uellent,  ut antiquum Hispanorum ordinem, sublatis innouationibus, omnes Ecclesie regni uisigothorum retinerent, nulla illis causa supererat cur prouinciam sancto Isidoro imponerent nouum aliquem rituum et ceremoniarum ordinem componendi.

192. Preterea, satis manifestum est liturgiam illam quam sanctus Isidorus in libris suis de ecclesiasticis Officiis illustrat et explicat non aliam quam Gotho-Hispanam esse, illam scilicet quam concilium Toletanum Iu sua auctoritate confirmauit, et stabiliuit, et etiam satis certo constat sanctum Isidorum libros de ecclesiasticis Officiis scripsisse antequam concilium Toletanum Iu celebraretur, eos enim libros Fulgentio Astigitano episcopo, fratri  suo, inscripserat, qui, prius quam concilium hoc conueniret, pie obierat, sedemque Abentio cesserat, uti ex subscriptionibus episcoporum apparet. Iam uero planum est Patres huius concilii non demandasse sancto Isidoro curam componendi liturgiam, quam optime nouerant, diu antea compositam fuisse, et usu frequentatam, neque credibile est ut Cassander, ad Pamelium scribens, animaduerterat sanctum Isidorum, libris illis de Officiis ecclesiasticis, eam explicasse et illustrasse liturgiam quam ipse condiderat.

193. Demum sanctus Isidorus, in breui prologo quem libris de Officiis ecclesiasticis premisit, professus dicturum se quibus auctoribus orta fuerint ea que in Officiis ecclesiasticis celebrantur, non semetipsum, non Leandrum, nec alios liturgie Gotho-Hispane  auctores agnoscit, quam Scripturam sacram, apostolorum traditionem, eorum nimirum qui in Hispania Ecclesias constituerunt et Ecclesie consuetudinem.

194. Nihil igitur auctoritatis hisce opinionibus tribuendum est que sanctum Leandrum, aut sanctum  Isidorum liturgie Gotho-Hispane auctores et conditores predicant. Sunt enim mera recentiorum figmenta, post X et XI seculum nullo certo auctore orta, ab iis deinde propagata qui ritus patrios celeberrimis sanctorum Leandri et Isidori nominibus. Tanquam scuto quodam, contra impugnatores protegere atque tutari nitebantur.

195. At, inquiunt, saltem concedendum est datam fuisse sancto Isidoro curam expurgandi ueterem liturgiam ab innouationibus que, episcoporum incuria, in eam irrepserant, eamque ob causam liturgiam Gotho-Hispanam [LIu], haud immerito Isidorianam esse appellatam. Equidem opinor non modo in iis que ad liturgiam pertinent, sed in ceteris quoque huius concilii canonibus  condendis precipuas partes sancti Isidori fuisse; is enim synodo prefuit, et magna doctrine et sanctitatis fama uigebat; nichilominus, cum liturgia Gotho-Hispana, apud antiquos scriptores Isidoriana non appelletur, et canones omnes concilii Toletani Iu communi Patrum nomine editi sint, emendatio liturgie uidetur potius toti concilio quam sancto Isidoro tribuenda.



§ XIII. An liturgia Gotho-Hispana ab apostolorum euo ad excidium regni uisigothorum in Hispania constanter obtinuerit.

196. Iam uero liturgiam quam concilii Toletani Iu Patres emendarunt, et solam, ab omnibus, in missarum celebratione, et in matutinis uespertinisque precibus, aliisque ecclesiasticis officiis, adhiberi  uoluerunt, eam esse, quam ab apostolis suis acceptam Hispana Catholicorum Ecclesia perenni usu retinuerat, preter hactenus dicta, plura sunt que persuadent. Nam in decretis huius concilii, que circa liturgie constitutionem uersantur, he uoces, nonnulli, quidam, alieque similes, frequenter recurrunt, que haud obscure indicant abusus et innouationes que emendantur fuisse paucorum, ritus uero et ceremonias que constituuntur, et communi Patrum uoce approbantur, a maxima Ecclesiarum parte antea fuisse longo usu receptas et confirmatas. Sic, exempli causa, canon septimus habet: Comperimus, quod per NONNULLAS Ecclesias, in die sexte ferie passionis Dominice, clausis basilicarum foribus, nec celebratur officium, nec passio Domini populis  predicatur. Tum communi omnium nomine precipitur ut die ueneris sancto fiat officium, mysterium crucis predicetur, et criminum indulgentia clara uoce ab omni populo postuletur. Sic canon nonus habet lucerna, et cereus in peruigiliis Pasche apud QUASDAM Ecclesias non benedicuntur, etc., precipitur deinde ut quotannis lucerna et cereus benedicantur. Sic canone duodecimo in QUIBUSDAM quoque Hispanie Ecclesiis laudes post Apostolum decantantur, priusquam  Euangelium predicetur, etc., et precipiunt ut laudes post lectum Euangelium cantentur. He uoces, cum admodum frequenter in hisce decretis recurrant, ostendunt, quod aiebam, ritus quos Patres approbarunt nec recentes, neque ignotos fuisse, sed iam antea passim receptos, abusus uero paucos admisisse, ut qui nonnulli et quidam dici potuerint

197. Neque pretermittendum uidetur, in tot decretis, que de rebus liturgicis concilia Hispana edidere, ne unum quidem inueniri, [Lu] quo aut numerus, aut ordo, constituitur illarum septem solemnium orationum, quibus liturgia Gotho-Hispana maxime constat, et ab aliis secernitur, cuius rei non alia ratio apparet quam quia hec precipua et maxima pars liturgie constanti usu in omnibus Hispanie  Ecclesiis eodem ordine semper celebrata fuit. Si enim in hanc partem uarietas aliqua aut abusus irrepsisset, procul dubio episcopi in synodis remedium statim adhibuissent, quemadmodum a concilii Toletani Iu Patribus factum est, qui canone decimo insignem paucorum abusum castigarunt, a quibus oratio Dominica diebus duntaxat Dominicis recitabatur, contra quos decreuit synodus ut quisquis sacerdotum, uel subiacentium clericorum, hanc orationem Dominicam quotidie, aut in publico, aut in priuato officio preterierit, propter superbiam iudicatus, ordinis sui honore mulctetur.

198. Preterea, liturgie Gotho-Hispane multa et insignia occurrunt uestigia, tam in conciliis Hispanis quam in scriptoribus, et maxime in Breuiario et  in Missali nostro, et in Orationali Gothico Blanchinii, ut minime dubitandum sit quin hec ea sit liturgia cui a suscepta fide Christiana Hispani constanter adheserint. Et ut a concilio Toletano Iu  incipiam, in eo mentio fit solemnis formule, Erigite uos, qua diaconus populum monebat ut erecti orarent, eamdemque Missale Ximenii retinuit.

199. Canone nono fit mentio de lucerna et cereo paschali, qui iuxta uetustam Hispanie consuetudinem  in uigiliis paschalibus solemniter benedicuntur. Canone undecimo agunt de alleluia canendo, quem ritum apud Hispanos uetustum esse testatur sanctus Isidorus  .

200. Canone decimo tertio agitur de missis, de precibus, de hymnis, de orationibus, seu de manuum  impositionibus que, inquiunt, ut fierent, admonet atque hortatur Timotheum Apostolus, quibus uerbis auctorem sue liturgie agnoscunt Paulum apostolum.

201. Concilium Toletanum III, anno 589, in minori doxologia Gloria et honor, uetusto Hispanorum ritu, dicendum esse indicauit  . Canone secundo decreuit ut ante orationem Dominicam Symbolum Constantinopolitanum recitetur. Canone undecimo meminit de impositione manuum super penitentes, et  canone uigesimo tertio de festiuitatibus sanctorum egit.

202. Concilium Bracarense II, anno 572, canone primo mandauit ut catechumeni Symbolum fidei, per dies uiginti ante Pascha doceantur; quo etiam tempore ad purgationem exorcismi eos concurrere iussit, eamque consuetudinem uetustam [LuI] fuisse docet  .

203. Concilium primum Bracarense, anno 561, capitulo tertio, formam tradidit qua sacerdos populum salutat, et qua populus respondere debet  , precepitque ut eadem salutandi formula episcopi et presbyteri utantur. Idem concilium capitulo 16, 17 et 21, de commemoratione defunctorum, que in oratione post nomina, et dum diptycha recitantur, fit, et  de cantu psalmorum in funeribus adhibendo meminit.

204. Concilium ualentinum, anno 646, capit. 1, constituit ut in ordine lectionum legeretur Euangelium post Apostolum, et ut catechumenis permittatur interesse concioni sacerdotis, qui mos postea inualuit, cum antea diuersa fuerit discipline ratio.

205. Concilium Barcinonense, anno 540, constituit  ut psalmus quinquagesimus ante Canticum dicatur, et ut benedictio in matutinis precibus tribuatur fidelibus  , que ii egre intelligent quibus Breuiarium Mozarabum Ximenii, et ratio persoluendi diuina officia apud Gotho-Hispanos ignota sunt. Eodem quoque spectat canon trigesimus concilii Agathensis; nam antiquitus cursus Gallicanus idem ferme  erat qui Gotho-Hispanus, ad quem etiam pertinet canon decimus concilii Gerundensis, anno 517 celebrati, quo precipitur ut oratio Dominica in matutinis et uespertinis precibus quotidie dicatur.

206. Concilium Tarraconense, anno 516, cap. 4, liturgiam Hispanam statuta Deo solemnia appellauit, utpote que statuto numero, et certo ordine dispositarum lectionum Scripture, orationum, hymnorum, precum et antiphonarum constabat. Concilium Toletanum primum, anno 400, canone primo et quarto, indicat Hispanos in missa tres aut plures lectiones recitasse, et canone quinto, missam quotidie celebrari  solitum fuisse, et canone nono officium ecclesiasticum celebrare, antiphonas facere dixit, quia uti modo Mozarabum officium, ita tunc Hispanorum cursus ecclesiasticus ex antiphonis, cum suis orationibus, precipue constabat.

207. Concilium Cesaraugustanum primum, anno 380, canone quarto, de Aduentu Domini agit, quem in Hispania festiue celebrabant  . Concilium Illiberitanum, anno 305, [LuII] prohibet, canone uigesimo nono, ne energumeni nomen ad altare cum oblatione recitetur, quo indicat nomina ad altare olim in Hispania recitata fuisse, quem morem adhuc ritu proprio Mozarabes retinuerunt. Et canone quadragesimo octauo prohibet ne sacerdotes pedes lauent recenter baptizatorum, erat enim mos uetustissimus Hispanie,  et Gallie, lauare pedes neophytorum e sacro lauacro egredientium, qui ritus hoc canone non prohibetur, sed tantummodo, ne sacerdotes, hoc est ne episcopi, lauent pedes neophytorum interdicitur, non uero, ne a presbyteris, leuitisque lauentur  . Alia plura uestigia liturgie Gotho-Hispane in conciliis Hispanis recurrunt, sed ea pretereo ne eadem sepius repetantur.

208. Alia uero eiusdem liturgie uestigia in Missali et in Breuiario Mozarabum, atque in Orationali Gothico inueniuntur, quibus et horum librorum antiquitas, et liturgie Gotho-Hispane perpetuus in Hispania usus comprobantur, et primum omnium occurrit illatio misse Natalis Domini, uere dignum . . . quia post multa tempora, in hac die, ANTE NON MULTA TEMPORA . . .  nobis natus est Christus iehsu Unigenitus tuus . . . que uerba uetustissimam antiquitatem pre se ferre uidentur, nec quidquam prohibet quominus a primis liturgie conditoribus, euo apostolico, scripta fuerint, quibus non ante multa tempora Christus natus dici potuit.

209. Occurrunt in Missali et in Breuiario Mozarabum orationes que conscripte apparent quando cultus profanorum numinum adhuc uigebat, cum cruentis sacrificiis et omni apparatu insane superstitionis  ; magnam quoque antiquitatem sapit oratio [LuIII] Missa que Dominica quarta post Pascha recitatur,  scripta cum, pre multitudine paganorum, fideles pauci essent, crux Christi populo derisioni foret, et persecutio imminens metueretur  .

210. Acta sanctorum Fructuosi, Augurii et Eulogii, qui Tarracone, anno 259 in persecutione ualeriani et Gallieni, passi sunt, antiqua quedam uestigia liturgie Hispane exhibent  . Nam, preter uetustam Hispanorum consuetudinem ieiunandi feria quarta et sexta, referunt etiam, sanctum Fructuosum episcopum, cum ad amphitheatrum comburendus duceretur, cuidam, a quo rogabatur ut sui memor foret, respondisse: In mente me habere necesse est Ecclesiam catholicam ab Oriente usque in Occidentem diffusam; quo responso, quod sanctus Augustinus magnifice laudat  , martyr aperte alludebat ad formulam solemnem  diaconicarum precum, Ecclesiam catholicam, in orationibus, in mente habeamus, etc., que adhuc in missa Mozarabica dicitur  , et circa medium seculi III in missa Hispana dicebatur, unde inferre licet hasce preces, rata et prescripta forma, antea in Ecclesiis recitari consueuisse  .

 211. In Breuiario Mozarabum [LIX] die tertia ieiuniorum Kalendarum Ianuarii, post antiphonam primam, ad primam, exstat oratio que composita fuit quando pagani, quorum pauci antea aures ueritati prebuerunt, frequentes ad Ecclesiam confluebant  , quemadmodum tempore Constantini Magni filiorumque eius contigit. Neque diu post ea composite uidentur orationes ille Orationalis Gothici, et Breuiarii Mozarabum  , et officium ad quod in Missali canitur die Epiphanie, quibus mentio fit baptismatis solemniter eo die collati  , quam consuetudinem Siricius papa sustulit, decretali sua epistola ad Hymerium Tarraconensem data.

212. Exeunte seculo Iu Prudentius hymnum scripsit  in laudem luminis paschalis, quod annis singulis, iuxta morem  uetustum Ecclesiarum Hispanie, solemniter accendebatur. Hunc autem hymnum Prudentium non panxisse in laudem lucernarii quod, in ecclesiis, ad preces uespertinas accendebatur, ut alii uolunt  , neque ad commendandam quotidianam lucernarum accensionem  in priuatis Christianorum edibus, ut Nicolao Heinsio placuit  , contextus hymni abunde comprobat, satis aperte indicans eum scriptum fuisse in laudem lucerne que accendebatur, non singulis diebus, sed uigiliis quibusdam solemnioribus, [LX] quibus post noctem insomnem Eucaristia celebrabatur, ita enim habet: Nos festis trahimus per pia gaudia, noctem conciliis, uotaque prospera, certatim uigili congerimus prece, exstructoque agimus liba sacrario. Has autem uigilias paschales fuisse hymnus pariter docet, nam nocte illa celebrabantur,

. . . . . Qua redit Deus stagnis,
Ad superos, ex Acherociticis;
et qua

Marcent supplicibus tartara mitibus,
Exsultatque sui carceris otio
 Umbrarum populus liber ab ignibus.
Que uigiliis paschalibus unice competunt. Nam, ut nonnullorum antiquorum ferebat opinio, damnati apud inferos penis uacabant ea nocte qua singulis annis Christi Resurrectio celebrabatur. Non est igitur cur a recepta antiquorum sententia recedamus que tenet Prudentium scripsisse hunc hymnum in laudem paschalis luminis.

213. Circa finem seculi Iu  Asterius, episcopus Toletanus, corpora martyrum Complutensium Iusti et Pastoris detexit, illis basilicam erexit, et missam eorum, que in Missali Mozarabum legitur, composuit.

214. Ineunte seculo u, ingens barbarorum colluuies, depopulata Gallia, Hispaniam inundauit. Sacra  profanaque pessumdedit, et primum cum Hispanis, et cum milite Romano, deinde inter se pugnando,  sanguine et cedibus cuncta repleuere. De malis que ab iis, hoc tempore, Hispani, maxime catholici  perpessi sunt frequenter mentio recurrit in orationibus Missalis et Breuiarii Mozarabum, et Orationalis Gothici, que apparent tum conscriptas fuisse dum hec in Hispania gererentur  .

215. Circa hec tempora missa sancti Martini [LXI] Turonensis, que in Missali nostro exstat, uidetur composita. Nam in oratione post nomina hec habet: Hunc uirum, quem, celiculis admirandum, martyribus adgregandum AETATIS NOSTRAE TEMPORA PROTULERUNT iubeas auxilium nostris ferre temporibus  . Que scripta uidentur quando uirtutum sancti Martini recens erat memoria, et eorum qui uirum admirabilem  de facie nouerant saltem aliqui adhuc uiuebant. Unde coniicere licet hanc missam triginta aut quadraginta annis post mortem sancti Martini compositam fuisse.

216. P. Petrus Le Brun opinatur hanc missam non nisi post annum quingentesimum sexagesimum esse conscriptam  , scilicet postquam Sueui ad catholicam communionem redierunt. Tum enim opinatur cultum sancti Martini Hispanos suscepisse. At quis unquam diceret eum hominem etatis nostre tempora protulisse, quem ante annos centum et sexaginta mortuum esse constaret? Preterea, etsi ueneratio sancti Martini plurimum apud Hispanos aucta sit post Sueuorum reditum ad catholicam communionem, tamen diu antea sanctus Martinus in Hispania  colebatur, uti a sancto Gregorio Turonensi docemur  .

 217. Mabillonius, qui contendit liturgiam Mozarabicam, hoc est, Gotho-Hispanam, minus antiquam esse quam Gallicanam  , contra hunc locum misse sancti Martini duo opponit. Primum, inquit illud etatis nostre posse protrahi longius quam ad unum seculum. Fateor, si sermo foret de longeuis illis hominibus qui ante deluuium uixerunt. Sed quoniam tempore sancti Martini hominum uita non fuit diuturnior quam modo est, ea que ante annos centum acciderunt non etate nostra, sed patrum, aut auorum, etate gesta dicebantur, quemadmodum modo dicuntur.

218. Deinde opponit uerba illa etatis nostre ex antiquiori liturgia desumpta fuisse. Si uir eruditus nomine liturgie intelligat Missale aliquod aut Sacramentarium,  non repugno. Planum enim est plerasque missas, que modo in Missali Mozarabico habentur ex antiquiori aliquo Missali Gotho-Hispano fuisse depromptas. Sed Missale illud eiusdem erat ritus cuius est missa sancti Martini, scilicet Hispanici, atque adeo missa sancti Martini, quamuis olim in antiquiori Missali descripta fuerit, in argumentum antiquitatis ritus Hispani recte adducitur. Sin nomine liturgie ritum ab Hispano Ordine diuersum intelligat, illi non assentior, eique missa sancti Martini opponitur, que ubique ritum Gotho-Hispanum representat, et argumenta hactenus prolata fidem faciunt liturgiam Gotho-Hispanam, [LXII] ante annum Christi quadringentesimum in Hispania obtinuisse.

219. Ad seculum u referri potest missa Dominice  quinte post Pascha, quamuis ualde probabile sit ante annum quadringentesimum scriptam fuisse. Eius enim inlatio  haud obscure alludit ad opinionem illam quam Missale Gallicanum uetus  et Missale Gallo-Gothicum  aperte tradunt, et antiquorum non pauci tenuerunt  . Moriente Christo Domino non modo animam humanam, sed uerbum quoque diuinum, soluta ad breue tempus hypostatica unione, a carne humana seiunctum fuisse, et corpus dominicum ab anima et uerbo separatum iacuisse in sepulcro. Hec autem opinio heresi Apollinarii et quorumdam Arianorum erroribus nimis fauens post concilium Chalcedonense adeo deseri cepit, ut uix putandus sit auctor huius misse seculo uI scripsisse.  Notum enim est receptam in Ecclesia disciplinam non permisisse ut in missis et in orationibus publice recitandis opiniones suspiciose insererentur.

220. Ad seculum uI  pertinet forma confessionis, seu apologie, quam in missa sacerdotes Hispani faciebant, et quam adhuc in missa Mozarabica recitant  : Ea enim scripta fuit quando concio sacerdotis habebatur post apologiam  , atque adeo post oblationem munerum. Sed cum concilium ualentinum, anno 546, ordinem misse Hispane in hac parte mutauerit, precipiendo ut concio sacerdotis in missa catechumenorum haberetur, apparet formam hanc confessionis, siue, uti aiebant, apologie, compositam fuisse saltem circa initium seculi uI.

 221. Ad hec tempora  pertinet missa sancti uincentii martyris  , in qua est, preter consuetam, alia oratio ad pacem, antiquitus, uti uidetur, peculiaris Ecclesie Cesaraugustane, que tunicam sancti uincentii diligenter conseruabat  .

222. Eodem seculo uI defluente, anno 538,  uigilius epistolam decretalem scripsit ad [LXIII] Profuturum, Bracarensem episcopum, de qua infra recurret sermo. In ea epistola innuit inter liturgiam Romanam et Hispanam id discriminis intercedere, quod Hispana, pro dierum festorum numero, missas orationesque diuersas haberet, Romana uero  nullo tempore, nullaue interueniente festiuitate, preces haberet diuersas,  sed semper eodem tenore oblatio munera consecraret. Cumque eamdem orationum missarumque uarietatem in liturgia Mozarabica Missalis Ximenii inueniamus que in liturgia Hispana ineunte seculo uI, obseruabatur, haud temere asserere possum liturgiam Gotho-Hispanam et Mozarabicam a prisca Hispanorum liturgia minime dissentire.

223. Occurrunt in Missali nostro, in Breuiario Mozarabum et in Orationali Gothico, orationes que alludunt ad persecutiones quas Catholici ab Arianis patiebantur, quarum alique referri possunt ad persecutionem imperante Constantio aduersus clerum catholicum motam, alie ad persecutionem ab Eurico Gothorum rege motam  . At nulle posteriores habende  sunt persecutione Leouigildi, qui ultimus regum uisigothorum Ecclesiam Hispanam persecutus est.

224. Eo enim exstincto, uisigothi, cum rege suo Reccaredo, ad Ecclesiam catholicam redierunt. Et simul cum Gothis magna Sueuorum multitudo  a perfidia Ariana ad orthodoxam fidem conuersa est. Concilium Toletanum III conuocatum fuit, in quo, quod ad rem liturgicam pertinet, constitutum fuit ut in missa Symbolum Constantinopolitanum recitaretur priusquam Dominica diceretur oratio  . Quem ritum Gotho-Hispani et Mozarabes constanter retinuerunt.

225. Post conuersionem gentis Gothorum ad catholicam communionem sanctus Isidorus, iam episcopus,  hortante fratre suo Fulgentio, Astigitano episcopo, libros duos de ecclesiasticis Officiis, scripsit, quibus liturgiam Gotho-Hispanam illustrauit. Hos libros, ut ipse testatur, ex scriptis uetustissimorum auctorum composuit, quorum etiam uerbis quandoque usus est. Dolendum sane ne nomina quidem istorum [LXIu] scriptorum superesse, at hoc saltem ex testimonio sancti doctoris habemus, non defuisse scriptores qui ritus et ceremonias Ecclesie Hispane uetustissimis temporibus scripto consignauerunt.

226. Elipandus Toletanus, in epistola ad Albinum  , locum quemdam citat ex oratione que Benedictio lucerne inscribitur  , quem sancto Isidoro attribuit. Et nunc ad concilium Toletanum Iu rediuimus, a quo  liturgia Gotho-Hispana, quem tot indiciis semper apud Hispanos uiguisse deprehendimus, ita constituta et confirmata fuit, ut ea in posterum Ecclesie omnes Hispanie et Gallie Gothice sola use sunt; exciso autem, Saracenorum armis, regno uisigothorum, Hispani, qui et Mozarabes appellati sunt, eamdem solam, per trecentos et amplius annos, in sacris celebrandis adhibuere. Cumque hec eadem sit atque liturgia Missalis Ximenii, hanc quoque apostolicam sortitam esse originem asserere possumus.



§ XIu. An liturgia Romana ab Ecclesiis prouincie Bracarensis in concilio primo Bracarensi suscepta fuit.

227. Liturgiam Gotho-Hispanam apud catholicos  Hispanos solam obtinuisse, preter hactenus dicta, persuadet scriptorum Hispanorum, et maxime sancti Isidori, silentium de alia quacunque liturgia que in illis regionibus aliquando in usu fuerit. Si enim unus excipiatur canon, quem mox examinabo, nichil in scriptoribus, nichil in conciliis Hispaniensibus inuenire est quod suspicionem moueat aliam liturgiam eos unquam suscepisse preter hanc unam quam Gotho-Hispanam et postea Mozarabicam appellarunt.

228. Canon quem proxime indicaui est uigesimus secundus, aut, ut in aliis Codicibus ponitur, capitulum quartum concilii primi Bracarensis: Item placuit ut eodem ordine misse celebrentur ob omnibus QUOMODO Profuturus   quondam huius metropolitane sedis episcopus ab ipsa apostolice sedis auctoritate suscepit scriptum.

229. Mabillonius  ex hoc canone constare putat Romanum ritum, saltem in prouincia Bracarensi, uigilio pontifice maximo susceptum fuisse. Et Caietanus Cenni  , ex eodem canone, et ex Codice canonum  in quo hic canon [LXu] refertur, putauit probari posse liturgiam Romanam in omne Gothorum regnum intromissam fuisse.

230. At canon Bracarensis, etsi Missam ab omnibus eodem ordine celebrandam esse prescribat, et, interposita apostolice sedis auctoritate, uarietatem rituum et ceremoniarum a missarum celebratione auferre conetur, Romanam tamen liturgiam suscipiendam  esse aperte non precipit. Non ignoro uiros eruditos contendere canonem hunc ad epistolam decretalem uigilii, Profuturo Bracarensi inscriptam, alludere, in qua epistola exstat articulus de Ordine Romano. Attamen, si patres Bracarenses uoluerunt liturgiam Romanam in Sueuorum regnum inducere, quare tam obscure locuti sunt? Quare aperte non dixerunt: Item placuit ut omnes ordine Romano missas faciant? Si, hoc uno canone, et rituum concordiam, et liturgie Romane susceptionem complecti uoluerunt, quare tam distincte primum edixerunt, ut de eo nemo dubitare possit, secundum adeo obscure, ut etiam a nomine liturgie Romane abstinuerint? Neque ex Decretali uigilii  eruitur Bracarensis  prouincie Ecclesias hoc tempore liturgiam Romanam admisisse.

231. Profuturus Bracarensis episcopus Siluerio Pontifici scripserat, eumque de die futuri Paschatis, de forma baptismatis, de Ecclesiarum consecratione, aliisque de rebus, interrogauerat, inter quas etiam de ordine misse Romane, an pro solemnitatum et festorum numero diuersus esset, an idem semper foret? Huic epistole  uigilius respondit.

232. Et, quod ad rem nostram facit, hec habet: Ordinem quoque precum, in celebritate missarum, nullo nos tempore, nulla festiuitate, significamus habere diuersum, sed semper eodem tenore oblata Deo munera consecrare. Quoties uero Paschalis, Pentecostes,  Epiphanie, sanctorumque Dei fuerit agenda festiuitas, singula capitula diebus apta subiicimus, quibus commemorationem sancte solemnitatis, aut eorum facimus quorum natalitia celebramus. Cetera uero ordine consueto prosequimur. Quapropter et ipsius canonice precis textum direximus subter adiectum quam, Deo propitio, ex apostolica traditione accepimus. Et ut caritas tua cognoscat quibus locis aliqua festiuitatibus apta connectes, paschalis diei preces similiter adiecimus.

233. Que uigilii uerba ad misse canonem, non autem ad integram missam Romanam, pertinere perspicuum est. Nam solus misse Romane canon eodem tenore constanter recitatur, non uero ea que canonem precedunt et consequuntur. Certe, tempore  uigilii, multe et diuerse prefationes in missis recitabantur, et orationes multe uarieque ante prefationem, et absoluto canone, dicebantur, quemadmodum Sacramentaria uetusta, [LXuI] Leonianum et Gelasianum, demonstrant. In canone quoque capitula diebus apta inserebantur infra actionem, uti in Sacramentario Gelasiano uidere est

234. Hoc autem ex responsione uigilii satis aperte patet, liturgiam qua Bracarensis prouincia utebatur in eo a Romana fuisse dissimilem, quod hec canonem haberet, precum ordinem, et uerborum tenorem eumdem constanter retinentem, illa uero nullam misse partem haberet que uariabilis non fuerit; quo apparet missam Bracarensium eamdem fuisse atque Gotho-Hispanam, in qua ista missarum, precum et  orationum uarietas manifeste cernitur.

235. At, cum in decretali epistola uigilii nulla fiat mentio de liturgia Romana suscipienda, ac ne minimum quidem indicium sit Bracarensi episcopo in animum uenisse receptum sue prouincie ordinem liturgicum mutare, ex hac epistola deduci nequit regni Sueuorum Ecclesias, abdicata Hispana, Romanam liturgiam hoc tempore admisisse.

236. Neque alia uidetur fuisse causa cur uigilius de liturgie Romane canone mentionem fecerit, quam ut Profuturi curiositati satisfaceret, qui, ritus Romanos noscendi cupidus pontificem interrogauerat, an, quemadmodum in Hispania, pro liturgicorum  dierum multitudine, missas haberent diuersas, Romanis mos similis fuerit, et equalis missarum multitudo atque uarietas. Cui respondet uigilius Ecclesiam Romanam hanc orationum et precum uarietatem non admittere, sed semper eodem tenore oblata Deo munera consecrare. Eique textum canonice precis  et exemplar misse paschalis misit, ut, iis inspectis, seriem liturgie Romane, eiusque ab ordine Hispano discrepantiam, clarius dignosceret.

237. At, inquiunt, canon Bracarensis clare precipit ut misse ab omnibus eo ordine celebrentur quem profuturus Roma missum accepit. Quod idem est ac si precepisset ut misse ab omnibus ordine Romano fierent, atque adeo ut liturgia Romana in  tota Gallecia reciperetur. Mabillonius minime dubitat quin ordo ille fuerit Gelasianus  . Nec negari potest Romanam Ecclesiam, sedente uigilio, Sacramentario Gelasiano usam esse.

238. Sed ne dicamus Sacramentarium Gelasianum ad Profuturum missum esse, obstat uigilii epistola, in qua scribit se misse canonem et missam paschalem misisse, de Sacramentario Gelasiano prorsus silet. Unde Caietanus Cenni  recte quidem negat Sacramentarium Gelasianum Profuturo fuisse missum; at in eo quod addit, integrum ordinem misse Romane uigilium in Hispaniam non misisse, uiro erudito minime assentior; mihi enim certum est missam etiam paschalem, quam uigilium Profuturo misisse constat, integrum ordinem misse Romane  complexam esse.

239. Cennius etiam peculiarem opinionem [LXuII] habet circa ordinem Romanum quem opinatur Bracarenses, omnesque Hispanos, hoc tempore, suscepisse  . Putat enim orationi post sanctus integrum canonem Romanum subiectum fuisse, quo absoluto, orationem post secreta, siue post pridie, recitatam esse, et reliqua, usque ad misse finem, more consueto Hispano fuisse peracta. Sed huiusmodi ordo, nec Romanus, neque Hispanus dici potuit. Sed confusus quidam, ex utroque conflatus, qui, usque ad finem orationis post Sanctus ritum Hispanum retinebat, tum ad finem usque canonis Romanum, ac demum que canonem consequuntur more Hispano perficeret.

 240. uerum, cum hic confusus ordo Romanus non sit, nec a uigilio, neque ab apostolice sedis auctoritate, in Hispaniam missus, de eo canon Bracarensis intelligi nequit. Sed neque de Gelasiano ordine intelligendus est; nam etsi missa Paschalis, quam uigilius ad Profuturum miserat, Gelasiani ordinis fuerit, non ideo tamen miserat ut, eius instar, Profuturus missas Gelasianas componeret, que in Gallecie Ecclesiis recitarentur. Si enim hoc illi cure fuisset, integrum Sacramentarium Gelasianum, non unicam eius missam, in Hispaniam misisset, facilius namque et expeditius erat Sacramentarium,  transcribere, et ad usus Hispanorum accommodare, quam nouum componere.

241. Causam uero ob quam uigilius Romanum canonem et missam paschalem in Hispaniam misit, ipse in epistola hanc unam assignat, ut Profuturo, diligenti alienorum rituum indagatori, non modo precipuam partem, que in canone sita est, sed omnem misse Romane ordinem sub aspectu ita poneret ut seriem eius atque dispositionem oculis etiam percipere facile posset.

242. Canonem uero Bracarensem uigesimum secundum conditum fuisse, non ut in Sueuorum regno liturgia Gelasiana susciperetur, sed duntaxat ut concordia in Missarum celebratione induceretur, persuadent canones decimus nonus, uigesimus, et uigesimus  primus, eiusdem synodi, qui omnes agunt de rituum concordia omnesque sanciti fuerunt postquam fuisset relecta auctoritas sedis apostolice ad quondam Profuturum directa episcopum.

243. Preterea silentium episcoporum Gallecie qui concilio Toletano Iu interfuerunt luculenter probat Ecclesias Gallecie, tempore illius concilii, Romanis ritibus minime addictas fuisse. Nemo enim ignorat auctoritate concilii Toletani Iu concordiam liturgicam Ecclesiis totius imperii uisigothorum restitutam esse, et priscum Hispanorum celebrandi ordinem ita confirmatum, ut hoc uno in posterum uti permissum fuerit. Quomodo autem factum est ut Gallecie presules muti et elingues sederent, quando usum liturgie Romane sibi Ecclesiisque suis interdici  animaduerterunt, cui iam, ut assumitur, per annos supra septuaginta adheserant? quare totius prouincie consuetudinem [LXuIII] concilii celebris auctoritate inductam, et Romane Ecclesie uenerationem non opposuerunt? Huius sane silentii non alia ratio afferri potest quam quia liturgia Romana apud Gallecie populos usu et praxi nunquam obtinuerat.

244. Denique cura peculiaris quam concilium Toletanum Iu posuerat in iis consuetudinibus prouinciarum euellendis que liturgice concordie obesse poterant, plane persuadet ritus Romanos in Gallecia usitatos minime fuisse. Nam, ut hoc uno exemplo utar, cum concilium primum Bracarense auctoritatem Laodiceni concilii  secutum, prohibuisset  ne  hymni humano ingenio compositi in Ecclesia canerentur, Patres Toletani canonem hunc Bracarensem, contra receptum morem Ecclesiarum Hispanie et Gallie conditum, suo decreto  abrogarunt, imposita excommunicationis pena iis qui hymnos reiicere eo nomine ausi fuerint, quod humano ingenio compositi fuissent, nec in diuinis Scripturis legerentur.

 245. Patres igitur Toletani, qui in hac re, longe minoris momenti, adeo seueri se exhibuerant, si in Gallecia uigentem deprehendissent liturgiam Gelasianam, eam innominatam utique non pretermisissent. Sed aut aperte sustulissent; aut, quod, pro Hispanorum erga Romanam Ecclesiam reuerentia, magis credibile est, eius usum in Gallecia suis decretis confirmassent. Sed quandoquidem concilium Toletanum Iu altum silet de Romanis ritibus, et constat solam liturgiam Gotho-Hispanam in Hispania et in Gallia Gothica post hoc Concilium obtinuisse, minime dubitandum uidetur quin Catholici in Gallecia eidem liturgie semper adheserint quam relique Hispaniarum prouincie constanter retinuerant.



§ Xu. De primeua origine liturgie Gallicane inquiritur. Et an ex Hispania in Galliam, an potius e Gallia in Hispaniam propagata fuerit.


246. Liturgiam Gallicanam adeo similem fuisse Gotho-Hispane, ut una atque eadem haberi potuerit, ex hactenus dictis satis aperte constat. Nunc de primis eius auctoribus eiusque primeua origine breuiter agendum, de qua duplicem opinionem inueni. Alia Hilduini, Sandionysiani abbatis qui liturgiam Gallicanam fidei in Galliis predicationi ceuam facit. Alia anonymi Spelmani, qui eam post susceptam fidem Christianam in Galliam uenisse docet. Hilduinus, ad Ludouicum Pium scribens de rebus gestis sancti Dionysii  , [LXIX] Parisiorum episcopi, inter auctores qui Acta sancti martyris, scriptis commendauerant, cum uesbium quemdam laudasset: Huic, inquit, astipulari  uidentur antiquissimi et nimia uetustate pene consumpti Missales libri, continentes misse ordinem more Gallicano, QUI AB INITIO RECEPTAE FIDEI IN HAC OCCIDENTALI PLAGA EST HABITUS, usque quo tenorem quo nunc utimur Romanum susceperit. Aliaque subdit, quibus antiquitas Missalium istorum confirmatur, et innuitur sanctum Dionysium formam hanc liturgie Gallis tradidisse, ut planum sit, iuxta mentem Hilduini liturgiam Gallicanam una cum fide Christiana in Gallia natam, aut saltem illuc a primis gentis apostolis delatam fuisse, nec Gallos, preter hanc unam, formam celebrandi diuina ullam agnouisse, antequam Pipinus et Carolus Magnus liturgiam Gregorianam, abrogata Gallica, Ecclesiis intulerunt.

248. At anonymus Spelmani  tradidit primam et uetustissimam  Gallorum liturgiam Romanam fuisse, auctoremque habuisse sanctum Petrum apostolorum principem  . Hunc ordinem, inquit, sanctus Trophimus, Arelatensis episcopus, et sanctus Photinus, episcopus Lugdunensis, et martyr, apostoli Petri discipulus, ecclesiis quas in Gallia constituerant primi tradidere.

 249. Sed, ut idem subdit, post mortem sancti Photini, sanctus Ireneus, qui Rome a sancto Clemente papa fuerat ordinatus episcopus Lugdunensis, diuersum ordinem celebrandi diuina Gallos docuit  , qui, per omnes Galliarum Ecclesias propagatus, liturgie Gallicane nomen obtinuit.

250. Huius liturgie primeuum auctorem anonymus perhibet sanctum Ioannem apostolum et euangelistam, qui hanc formam obeundi diuina Ecclesiis Asie tradidit, additque sanctum Polycarpum, Smyrnensem episcopum et martyrem celebrem, eodem ordine officia diuina perfecisse, eidemque assueuisse sanctum Ireneum, dum in Asia discipulus Polycarpi uersaretur.

251. Quare, si uetusto huic scriptori fides habeatur,  cursus [LXX] siue ordo, Gallicanus in Asia ortus est, a sancto Ioanne apostolo institutus. Sed quoniam Paulus apostolus omnium primus Euangelium in Asia predicauit, et Ecclesias constituit, quibus utique liturgie ordinem dedit, haud incredibile est ordinem Asianum a sancto Ioanne institutum, plurimam retinuisse primigenie illius liturgie Asiane a Paulo tradite.

252. Qualis autem fuerit ordo ille Asiaticus sancti Ioannis, anonymus non docet, nec nobis, in tanto temporum interuallo, et rituum sacrorum uicissitudine, coniicere licet. Id unum uidetur credibile, eum magnam affinitatem habuisse cum illa liturgia que seculo uI exeunte in Gallia uigebat. Nam anonymus aperte ait sanctum Ioannem euangelistam primum  cursum Gallorum decantasse, inde postea beatum Polycarpum, discipulum apostoli Ioannis, et demum sanctum Ireneum tertium ipsum cursum in Gallia cantasse. Cum autem cursum Asiaticum Gallicanum nominet, uerisimile est cursum Gallorum seculi uI et uII, quo tempore anonymus scripsisse creditur, haud dissimilem fuisse cursui Asiatico sancti Ioannis.

253. An uero idem prorsus habendus sit ordo ille Asiaticus atque Gallicanus seculi uI, aut uII, ambiguum est. Nam anonymus uidetur indicare cursum Asiaticum, postquam in Gallia receptus est, opere doctorum uirorum lectiones, modulationes, antiphonas, responsoria, sonos et alleluias, recepisse, e sacra Scriptura desumptas, atque adeo nonnichil mutatum fuisse. Sed, quod dolendum est, in textu anonymi,  hoc loco, lacune inueniuntur  , que scriptionis seriem abrumpunt, et impediunt ne dignoscamus an liturgia Gallicana formam Asiaticam puram et  putam retinuerit, an ab ea aliquantulum recesserit.

254. Ex iis uero que adhuc in textu anonymi supersunt facile est percipere cursum hunc, siue Asiaticum, siue Gallicanum dixeris, eumdem fuisse atque Gotho-Hispanum, uterque enim iisdem constabat partibus, scilicet modulationibus, sonis, laudibus, responsoriis, antiphonis, cum suis orationibus, et Scripturarum lectionibus, quemadmodum descriptionem anonymi cursus Gallicani cum Breuiario Mozarabum conferenti patebit. Unde nobis colligere licet liturgiam Asiatico-Gallicanam haud diuersam exstitisse a Gotho-Hispana.

255. Hilduinus quoque haud egre anonymo conciliari potest, ambo enim conueniunt in asserenda antiquitate liturgie Gallicane, et in eius cum Gotho-Hispana  consensu indicando. At Hilduinus cum sciret liturgiam Gallicanam apud Parisienses a suscepta fide Christiana in usu fuisse, quibus a sancto Dionysio, Ecclesie conditore, tradita fuerat, in eo errauit, quod putauerit [LXXI] sanctum Dionysium etate apostolica uixisse, et inter primos fidem Christianam in Gallia predicasse. At si cum recepta opinione ponamus sanctum Dionysium, imperante Decio, Galliam illustrasse, nichil erit in opinione Hilduini que anonymo contradicat.

256. Eruditissimus Mabillonius questionem serio instituit  , an liturgia Gallicana etate precesserit Hispanam, uel, ut ille loquitur, Mozarabicam, eique formam et exemplum prebuerit. Nec dubitauit secundum Gallicanam pronuntiare. Quam, inquit, antiquiorem  esse Gotho-Hispana multa persuadent. Scilicet  liturgiam Gallicanam auctores habuisse Hilarium, Museum et Sidonium, Mozarabicam uero ipsos Hispanos ad Leandrum et Isidorum seculi uII episcopos, tanquam ad suos auctores, reuocare. Eamdem questionem retractat P. Ioannes Pinius  , argumenta Mabillonii fuse refert, eaque euincere negat ordinem Gallicanum antiquiorem esse Hispano, eiue formam aut exemplar prebuisse.

257. Sane argumenta Mabillonii debilia sunt, etenim constat liturgiam Hispanam diu ante Leandrum et Isidorum in Hispania obtinuisse, et liturgiam Gallicanam etatem Hilarii, Sidonii et Musei precessisse. Qui, quamuis libros liturgicos ediderint, tamen auctores habendi non sunt liturgie Gallicane.

 258. Sed cum Mabillonius docuerit  liturgiam Gallicanam et Toletanam, seu Gotho-Hispanam, eamdem esse, miror uirum eruditum serio inquirere  uoluisse utra harum antiquior fuerit, et alteri exemplar prebuerit. In eumdem lapidem impegit P. Petrus Le Brun, qui cum docuisset  liturgiam Gallicanam, saltem quoad formam, in Missali cardinalis Ximenii adhuc uigere, et pluribus ostendisset liturgiam Mozarabicam Gallicane simillimam fuisse  , Gallosque, seculo IX, persuasum habuisse eamdem liturgiam qua Hispani utebantur in Gallia obtinuisse, priusquam Pipinus et Carolus Magnus Romanum ordinem in Galliam intulerunt, idem nichilominus asseruit liturgiam Gallicanam exemplar exstitisse Gotho-Hispane, et sanctum Leandrum plures ritus Gallicanos in liturgiam Hispanam transtulisse  , adeo ut ea uetustatis species que in liturgia Mozarabica cernitur ab ordine Gallicano mutuata fuerit.

 259. His igitur et similibus pretermissis, que serio de una atque eadem liturgia agitari nequeunt, queri potest an uetusta hec forma diuina officia celebrandi, quam constat eamdem aliquando in Hispania, et in Gallia uiguisse, primeuam suam originem Hispanie, an potius Gallie debeat, et deinde an e Gallia in Hispaniam, an potius ex Hispania in Galliam deuenerit.

[LXXII] 260. Quibus interrogationibus, nisi fides adhibeatur anonymo Spelmani, nichil, non dicam certi, sed quod probabile sit, responderi potest. At si placuerit anonymo credere, interroganti an liturgia Gotho-Hispana, que et Gallicana est, orta sit in Hispania, an potius in Gallia, responsio facilis est et expedita, eam neque in Gallia, neque in Hispania,  sed in Asia initium cepisse, ubi a sancto Ioanne apostolo instituta fuit, unde in Galliam a sancto Ireneo translata est.

261. Ad alteram uero interrogationem, an e Gallia in Hispaniam translata fuerit, difficilior est et magis intricata responsio. Nam non apparet, preter hanc unam, apud Hispanos antiquos aliam quamcunque formam liturgicam in mysteriis Catholicorum usitatam fuisse: constat etiam, tempore sancti Irenei, et etiam antea, Ecclesias in Hispania fuisse constitutas, que utique liturgia non carebant. E quibus consequitur, et tempore sancti Irenei, et ante eius etatem, Hispanos hac forma liturgica que in Hispania Gotho-Hispana, in Gallia, Gallicana dicta est  usos esse, quin ea ex Gallia in Hispaniam deuenerit. Quandoquidem sanctus Ireneus eam in Gallia adhibere cepit postquam episcopus ordinatus est, ut anonymus testatur, quem unum in hac re ducem habemus.

262. Igitur, quoniam uetusta hec liturgie forma e Gallia in Hispaniam propagata non est, et anonymus dicit eam ex Asia in Galliam opere sancti Irenei deuenisse, incredibile non est eamdem aliquanto citius ex Asia in Hispaniam quoque delatam fuisse,  ab iis episcopis quos, iuxta uetustam Hispanorum traditionem, Rome ordinatos apostoli Petrus et Paulus in Hispaniam predicatum miserunt. Qui hanc formam Asianam, utpote haud dissimilem liturgie qua apostolus Paulus in Hispania usus fuerat, Ecclesiis a se constitutis tradiderunt. Hec ut in re admodum obscura, et cuius nullam pene notitiam habemus, tanquam prorsus non incredibilia dicta sint, nunc ad auctores Missalis Mozarabici deuenio.



§ XuI. An sanctus Leander, aut sanctus Isidorus, aut sanctus Iulianus auctor fuerit Missalis Mozarabici.

263. Apud Hispanos aliasque gentes passim admissa atque uulgata opinio est, que Missale Mozarabum, hoc est Gotho-Hispanum, aut a sancto Leandro, aut a sancto Isidoro, aut ab utroque editum  fuisse tenet. Et alii quidem in hoc insigni opere primas partes sancto Leandro, secundas sancto Isidoro tribuunt, alii contra Leandrum opus inchoasse, Isidorum perfecisse uolunt.

264. Sed he opiniones antiquis ignote erant, nec enim pro iis ullus citatur Auctor qui ante excidium regni uisigothorum scripserit. Qua unica ratione argumentationes omnes et coniecture recentiorum falsi conuincuntur. Quomodo enim sine [LXXIII] antiquorum testimonio innotescere potuit recentioris eui scriptoribus sanctos Leandrum et Isidorum Missalis Gotho-Hispani auctores exstitisse? sanctus Isidorus, in libro de uiris illustribus  , opera sancti Leandri recenset, quin de Missali mentionem faciat: In ecclesiasticis officiis non paruo laborauit studio: in  toto enim Psalterio, duplici Editione, orationes conscripsit, in sacrificio quoque laudibus atque Psalmis multa dulci sono composuit. Nimirum sanctus Leander Orationale scripsit, quod bis edidit, librum quoque Sacrificiorum, antiphonarum scilicet que canebantur dum populus offerebat. Librum Laudum, que lecto Euangelio canebantur, et Psalmorum librum, eorum scilicet, qui in missa canebantur  , composuit. In his autem nullus est liber Missalis, quem profecto sanctus Isidorus non omisisset.

265. Eodem argumento conficitur sanctum Isidorum auctorem non esse Missalis Gotho-Hispani, seu Mozarabici. Operum eius catalogum texuere sanctus Braulio Cesaraugustanus episcopus  , qui sancto  Isidoro annis ferme decem superstes uixit, et sanctus Hildefonsus  , episcopus Toletanus, qui nullum eius commemorant librum liturgicum, preter duos de Officiis ecclesiasticis. Hi igitur cum Missale a sancto Isidoro conscriptum non agnouerint, recentiores qui post seculum XI uixere audiendi non sunt, quando nobis persuadere conantur Missale Mozarabum a sancto doctore compositum fuisse.

266. Horum e primis fuit Guitmundus, Auersanus episcopus, qui in opere quod contra Berengarium  scripsit  Missale Mozarabum citans, illud sancto Isidoro attribuit. Guitmundus autem anno octogesimo supra millesimum obiisse traditur.

267. At hec opinio uidetur in Hispania seculo XI nata, et in uicinam Galliam, et etiam in Italiam, ab iis propagata qui ritus Mozarabicos contra impugnatores, auctoritate sancti Isidori, tueri satagebant. Liturgia enim Gotho-Hispana, qua Mozarabes utebantur, cum apud Romanum pontificem accusata fuisset, Hispani in Italiam episcopos aliquot miserunt, qui causam rituum Mozarabicorum agerent, eorumque normam consecrandi Eucaristiam legitimam esse demonstrarent. Ii anno millesimo sexagesimo, in concilio Mantuano, coram Alexandro II pontifice et episcopis congregatis, libros suos liturgicos examinandos  exhibuere, omnemque causam ita egerunt, ut a pontifice et uniuerso concilio liturgia Mozarabica approbata fuerit  . Exinde in Italia quoque compositio Missalis Mozarabici sancto Isidoro tribui cepta est [LXXIu].

268. Nonnulli putarunt concilium Toletanum Iu precepisse ut in omni uisigothorum regno unum esset Missale, et unum Breuiarium, eorumque librorum componendi curam sancto Isidoro mandatam fuisse  . Sed hec opinio antiquorum suffragio minime fulcitur qui Breuiarii aut Missalis a sancto Isidoro compositi mentionem non fecerunt. Preterea, qui in ea sunt opinione, putant uarietatem Missalium et Breuiariorum a liturgie discrepantia seiungi non posse, Patresque Toletanos statuentes ut unus modus  in missarum solemnitatibus, unus in matutinis uespertinisque officiis teneatur, consequenter Missalium, Lectionariorum, Orationalium, Antiphonariorum, aliorumque librorum liturgicorum uarietatem omnem sustulisse.

269. At plane constat, concordiam liturgicam una cum uarietate librorum liturgicorum consistere posse  , idque Patribus concilii Toletani Iu experientia notum erat. Hispani enim, quamuis una eademque liturgia omnes uterentur, tamen iisdem libris liturgicis ubique non utebantur. Imo singule prouincie uidentur suos habuisse proprios Lectionarios et Missales libros  . Hanc autem qualemcunque librorum liturgicorum discrepantiam concilium Toletanum Iu  non abstulit, sed singulis prouinciis suas, in hac re, consuetudines retinere intactas permisit.

270. Et hinc aliud argumentum desumitur ad probandum neque sanctum Leandrum, neque sanctum Isidorum auctores esse Missalis Mozarabici. Hoc enim Missale non erat commune toti Hispanie, neque proprium prouincie Betice, sed Toletane, hoc est, Carthaginensis prouincie peculiare. Nulla autem erat ratio cur metropolitanus Betice curam assumeret conscribendi Missale usibus prouincie Toletane singulariter destinatum.

271. Demum Elipandus, cum Missale hoc citaret, eius auctores non Leandrum, non Isidorum, nominauit, sed predecessores suos episcopos Toletanos, Eugenium, Hildefonsum et Iulianum  . Iisque potius  quam sancto Isidoro tribuenda est Breuiarii et Missalis Mozarabici compositio.

272. Attamen si nomine auctoris huius Missalis is intelligatur qui Missas que in eo continentur conscripserat, nec sanctus Isidorus, neque sanctus Hildefonsus, [LXXu] neque sanctus Iulianus, neque unus aliquis eius auctor dicendus est. Quicunque enim Missale Mozarabicum paulo attentius euoluerit, inueniet illud neque unius scriptoris, neque unius eui opus esse. Nam preter styli uarietatem, que in eadem missa nonnunquam deprehenditur, plures sunt misse que ante etatem sancti Isidori composite fuerunt. Plures etiam sunt que post mortem sancti doctoris conscripte sunt.

273. Harum uero omnium missarum eumdem hominem auctorem esse nemo dixerit. Sed si nomine  auctoris Missalis Mozarabici is intelligatur qui Missale Toletanum emendauerit, aut qui una aut altera missa a se composita auxerit, plures huiusmodi auctores inter episcopos Toletanos inueniuntur. Elipandus Eugenium, Hildefonsum et Iulianum nominauit, et Iulianus opera sancti Hildefonsi enumemerans  , eorum partem tertiam missarum, hymnorumque atque sermonum esse ait.

274. Nemo tamen, ut mihi quidem uidetur, auctor Missalis et Breuiarii Mozarabici meliore iure quam sanctus Iulianus nominatur, de quo Felix, et ipse episcopus Toletanus, predecessoris sui opera recensens, scripsit  : Item librum Missarum, de toto circulo anni in quatuor partes diuisum, in quibus  aliquas uetustatis incuria uitiatas et semiplenas emendauit atque compleuit; item librum orationum de festiuitatibus anni, quas Toletana Ecclesia, per totum circulum anni, est solita celebrare, partim stylo sui ingenii depromptum, partim correctum, in unum congessit, atque Ecclesie Dei usibus, ob amorem reliquit sancte religionis. Quibus apparet sanctum Iulianum libros liturgicos Ecclesie sue diligenter recognouisse, atque emendasse.

275. Duo enim opera commemorat Felix, quorum primum erat liber missarum, siue Missale, quod in partes quatuor diuisit, et, in quibusdam missis, amanuensium incuria, uitiatum emendauit, et in aliis missis, que semiplene erant compleuit, eas orationes addendo que defecerant. Integras tamen missas  nouas Iulianum adiecisse Felix minime tradidit. Aliud uero eius opus liber erat orationum, de festiuitatibus anni, siue Sanctorale Breuiarii Toletani, quem librum non modo emendauit, sed etiam auxit, adiectis orationibus quorumdam sanctorum que deerant  .

276. Missale hoc sancti Iuliani idem fuisse atque illud quod Missale Mozarabum postea dictum est, asserere non audeo. Nam Missale Mozarabum est perfecte mistum, siue plenarium, qualis, ut puto, non fuit liber missarum sancti Iuliani  ; et preterea missas habet nonnullas post excidium [LXXuI] regni Gothorum compositas. Attamen puto Mozarabes antiquiores libro missarum sancti Iuliani usos esse  in solemni missarum celebratione, et ex eo  compositum fuisse Missale hoc mistum, quod Mozarabicum audit.

277. Quinam autem eius compositores fuerint, pro certo dicere nequeo. Sed quicunque fuerint, uidentur de suo operam tantummodo et industriam contulisse, missasque ab aliis antea compositas ita disposuisse, ut sacerdotes sacra priuatim facientes, et qui in ecclesiis ruralibus et minime opulentis deseruiebant, quibus librorum et ministrorum copia deerat, in hoc uno libro Lectionarium, Antiphonarium,  Benedictionale, librosque ordinum, orationum, et precum haberent, apte ordinatimque, in singulis missis, ita dispositos, ut nichil ad expeditam mysteriorum celebrationem deficeret. Missale Mozarabicum non semel auctum fuisse credibile est, nouis quibusdam missis receptis. Rubricas quoque nonnullas recentiores Mozarabes adiecisse apparet, ut negandum non uideatur plures exstitisse qui illius compositioni manus adhibuerint.



§ XuI. Missale Mozarabum cum libris liturgicis Gallicanis comparatur.

278. Nunc demum breuiter de libris liturgicis Gallicanis hactenus editis dicendum est, quos etiam cum Missali Ximenii comparare lubet, inde enim et prestantia Missalis nostri, et quantum res liturgica,  non modo Hispanorum, sed Gallorum etiam, debeat optimo cardinali, splendidius apparebit. Septem omnino in lucem prodierunt libri ad liturgiam Gallicanam pertinentes, quatuor libri Missales, Lectionarius unus, et duo Officiales, admodum breues. Eminentissimus [LXXuII] Thomasius, omnium primus, e Codicibus uaticanis  tres libros Missales Gallicanos Rome, anno 1680, edidit.

279. Quorum uni Missale Gothicum, alteri Missale Francorum, tertio Missale Gallicanum uetus, titulum prefixit. Mabillonius, cum in monasterio Luxouiensi detexisset Lectionarium Gallicanum, hosce tres Missales, et simul librum Lectionarium, Parisiis anno 1685 iterum uulgauit, et opus de Liturgia Gallicana  inscripsit. Idem nunquam satis laudandus Mabillonius in monasterio Bobiensi inuenit librum Missalem, quem in secunda parte sui Musei Italici edidit, premisso titulo Sacramentarium Gallicanum.

280. Denique eruditissimi uiri Edmundus Martenius, et Ursinus Durandus, in tomo u sui Thesauri noui Anecdotorum, e ms. Codice monasterii sancti Martini Augustodunensis, duas epistolas edidere, explicationem quamdam liturgie Gallicane continentes. Prime harum epistolarum pro titulo est: Quomodo  solemnis ordo in Ecclesia agitur, quibus uel instructionibus canon ecclesiasticus decoratur. Alteri uero premittitur Incipit epistola secunda de communi officio. Eruditi Editores harum epistolarum auctorem agnoscunt sanctum Germanum, Parisiensem episcopum; hos secutus, epistolas istas frequenter sub nomine sancti Germani citare soleo, quamuis mihi incertum sit an sanctus Germanus, an alius, e spissiori aliquo libro officiali eas composuerit. Scatent enim mendis, que sancto Germano uix tribui possunt. Sed quicunque sit earum auctor, is certe uetustus est, eiusque opus, etsi mendosum, magno rei liturgice Gallicane bono editum fuit. Etenim plura que antea in obscuro erant eo innotescunt, et plerique ritus Gotho-Hispani eorumque cum Gallicanis affinitas confirmantur.

 281. Liber Missalis quem Mabillonius in monasterio Bobiensi inuenit, quemque Sacramentarium Gallicanum inscripsit, integer est, et ex eo Missalium genere que mista, aut plenaria dicuntur, habet enim, preter orationes missales, lectiones Scripturarum, singulis missis proprias, frequenter binas, non raro ternas  . Lectiones iste nonnunquam cum iis conueniunt quas iisdem diebus assignat Lectionarium Luxouiense, nonnunquam etiam cum iis quas missale Ximenii assignat. Sed plerumque tam ab his quam [LXXuIII] ab illis dissentiunt. Orationes missales huius Sacramentarii non raro desumuntur e Missali Gothico, siue Gallo-Gothico, nonnunquam etiam e Missali Mozarabico, aut potius e uetusto Sacramentario quo ii usi sunt qui Mozarabicum composuerunt.  Misse Sacramentarii Bobiensis ad ritum Gallicanum stricte non pertinent.

282. Nam ordinem quemdam e Gallicano et Romano commistum atque confusum tenent. Lectiones tres, et Orationes omnes, usque ad finem contestationis, hymnum Gloria in excelsis, canticum Benedicite, et alia quedam, ex ordine Gallicano desumunt. At, absoluta contestatione, nulla illis est oratio post Sanctus, sed pro ea, contestationi continuo subiungitur integer canon Romanus; quo expleto, recitatur oratio Dominica, et, facta communione, oratio post communionem, quam alia excipit consummatio misse inscripta.

283. Hic ordo Romensis denominabatur, quemadmodum ex titulo misse prime coniicere licet, ea  enim pro ordinario misse ponitur, et missa Romensis cottidiana inscribitur. Ritum hunc Romensem sequitur longe maxima pars missarum Sacramentarii Bobiensis, que in contestationem desinunt, quibus canon Romanus et alia ad finem usque misse recitanda adduntur, e missa Romensi cottidiana petenda. Sed preter has, sunt in Sacramentario Bobiensi septemdecim misse que ritum Gregorianum sectantur,  quibus tres sunt orationes ante canonem. Prima nomine proprio caret. Secunda inscribitur secreta, tertia contestatio, quam canon Romanus alieque orationes ad finem misse de more consequuntur.

284. Missale illud, quod em. Thomasius missale Francorum inscripsit  integrum non est, sed ab initio et in fine mutilum. Habet autem, preter orationes missales pleraque ad ordinationem et benedictionem episcopi, presbyteri, diaconi, et inferiorum clericorum, pertinentia. Consecrationem quoque altaris, eiusque ministerii, et uirginum, atque uiduarum benedictionem, exhibet, omnia ex Sacramentario Gelasiano em. Thomasii desumpta, ut conferenti patebit,  lib. I, n. 95, 20, 98, 103, 88, ubi quedam occurrunt quibus Gelasianum supplet ea que Missali Francorum desunt, et plura que e missali Francorum in Gelasianum transferri queunt.

285. Ordinem quem in missa tenet Missale Francorum, nec ad Romanam, nec ad Liturgiam Gallicanam pertinet, sed ad confusum quemdam ritum e Romana et Gallicana liturgia compactum, ab eo tamen diuersum quem tenet Sacramentarium Bobiense. Habet autem orationem post prophetiam, scilicet post canticum Zacarie Benedictus Dominus Deus Isrel, etc. Tum unam post precem, quam absolutis precibus diaconicis recitabant, postea duas ante nomina, deinde duas super oblata; has consequitur contestata, quam ritu Romano [LXXIX] prefationem appellant,  contestate subiicitur canon actionis; facta autem communione, recitatur oratio post communionem, quam alia ad plebem excipit.

286. Ioannes Morinus  opinatus est Missale hoc olim pertinuisse ad Ecclesiam Pictauiensem, quia nullius sancti, preter sancti Hilarii missam specialiter continet, ipsius nomine in orationibus, in prefatione, et infra actionem, expresso. Additque exaratum fuisse ante annum quingentesimum sexagesimum, Gallis nondum in unum populum cum Francis coalescentibus, ter enim pro regni Francorum nomine preces fiunt, alias pro Francorum principatu, alias pro principibus Francorum, et semel pro salute et incolumitate regni Francorum. At mihi liber non adeo uetustus uidetur, sed eo tempore exaratus quo  reges inertes regni Francorum habenas maioribus domus moderandas tradiderant. Nam et maiores domus principes Francorum denominabantur. Neque argumenta probant Codicem ad usum Ecclesie Pictauiensis fuisse descriptum. Si enim unica supersit missa sancti Hilarii, id contigit quia liber omnino mutilus est. Quod nomen sancti Hilarii in canone  legatur, non magis pro Pictauiensi Ecclesia facit, quam nomen Martini, quod in eodem canone occurrit, faciat pro Ecclesia Turonensi. Demum, quod nomen Hilarii in missa sepius recurrit, probat quidem eam missam esse propriam sancti Hilarii, at non probat librum ad Ecclesiam Pictauiensem aliquando pertinuisse.

287. Missale cui em. Thomasius nomen imposuit Gallicanum uetus paucas habet missas integras, e quibus missa sancti Germani Antissiodorensis et missa secunda Aduentus formam Gallicanam retinuerunt. Alie uero misse huius libri ritum quemdam e Romano et Gallicano commistum sequuntur. Harum alie pro oratione post Sanctus partem Romani canonis subiiciunt: talis est missa prima Aduentus, in  qua contestationi subiicitur canon Romanus, ab his uerbis Hanc igitur oblationem, etc. Alie uero integrum canonem Romanum recipiunt.

288. Talis est missa in Cena Domini, in qua canon Romanus subiicitur contestationi, causa festiuitatis, hoc modo interpolatus: Te igitur, etc. Communicantes, et diem sacratissimum celebrantes, quo traditus est Dominus noster iehsu Christus, sed et memoriam uenerantes, etc. Hanc igitur oblationem, quam tibi offerimus ob diem ieiunii Cene dominice, in qua Dominus noster iehsu Christus Filius tuus in Nouo Testamento sacrificandi ritum instituit, dum panem ac uinum  in sacramento sui corporis et sanguinis transformauit, quesumus, Domine, ut  placatus accipias, diesque nostros . . . qui pridie quam pro omnium salute pateretur, hodierno die, stans in medio discipulorum suorum accepit panem, etc. Expleto canone, recitatur oratio Dominica, quam excipit benedictio [LXXX] ad populum, tum communio, quam una et altera oratio consequuntur. Atque hunc ordinem pars maxima missarum huius Missalis retinuerunt.

289. Sunt qui suspicantur Missale hoc ad Ecclesiam Antissiodorensem spectasse, quia missa sancti Germani in eius initio statim occurrit. Sed cum pars maxima Codicis temporis iniuria perierit, quod ex pluribus sanctorum missis quas utique complectebatur unica supersit missa propria sancti Germani, non euincit librum ad usum Ecclesie Antissiodorensis fuisse conscriptum.

 290. De tempore autem quo liber compositus fuit, opinatur em. Thomasius, nec dissentit Mabillonius, auctorem eius uixisse priusquam Galliarum prouincie a Romano imperio auulse in ditionem Barbarorum transiuerunt, quia, inquiunt, inter solemnes orationes que feria quarta maioris hebdomade recitantur una est pro Romano imperio. At hoc argumentum mihi minime satisfacit. Nam plane apparet hoc Missale scriptum esse post Magni Gregorii pontificatum. Deinde orationes ille solemnes que feria quarta, in hoc Missali habentur, in omnibus Sacramentariis  Gregorianis aut feria quarta, aut feria sexta, maioris hebdomade recitande exstant, quo loco etiam exstant in Missali sancti Pii u. Unde apparet eas e libris liturgie Romane in hoc Missale translatas fuisse, et quidem uerbatim, nec ex iis tempus quo liber hic compositus est indicari posse. Ea uero oratio quam in argumentum adducunt, in Gregorianis Codicibus Rhemensi, et Ratoldi, et in Gelasiano Thomasi, habet: Respice ad Romanorum siue Francorum benignus imperium; et in Codice Ottoboniano: Respice ad Christianum benignus imperium; et Ordo Romanus uetustus: Et postea dicit pro rege Francorum siue pro imperatore. Quare cum illud Romanum imperium non aliud significet quam Francorum imperium Caroli Magni et nepotum eius, coniicere licet hunc librum  etatem Caroli Calui non superare.

291. Prestantissimum Missale Gallicani ritus, hactenus editum, illud censendum est, quod em. Thomasius Missale Gothicum inscripsit, non alia de causa, quam quia recentiori manu hunc titulum Codici uetusto inscriptum inuenerat. Neque Mabillonius hunc titulum in Editione Parisiensi mutandum putauit. Ambo tamen fatentur (quod antea em. Bona [ librum hunc ad Ecclesiam aliquam Gallicanam olim pertinuisse.

292. Et Mabillonius quidem hoc Missale in usu fuisse putauit apud Gallos Gothorum imperio subiectos  . Ab eadem opinione alienus non erat em. Thomasius  , eamque P. Le Brun amplexus est  .

293. Merito, inquit, Gotho-Gallicanum Missale  hoc a Mabillonio nuncupatum est, quia usitatum fuit in Gallia Narbonensi, que Gothis parebat; ego Missale hoc Gallo-Gothicum appello, etsi mihi persuasum sit illud non in Gallia Gothica, [LXXXI] sed in Gallia Francorum imperio subdita, usitatum fuisse. Occurrunt enim in hoc Missali consuetudines quedam ecclesiastice quas Ecclesia Gotho-Hispana non admittebat. Puta Rogationes triduo ante Ascensionem celebrate, et ieiunium quadragesimale, integris quadraginta diebus esurialibus constans. Notum autem est Ecclesias Gallie Gothice eosdem ritus easdemque consuetudines ecclesiasticas habuisse atque Gotho-Hispanas.

294. De Rogationibus minime ambigendum, quandoquidem ante missam ascensionis in Missali Gothico,  seu Gallo-Gothico, inueniuntur tres misse totidem diebus Rogationum celebrande. De ieiunio uero quadragesimali, quod ab iis qui hoc Missali utebantur diebus integris quadraginta esurialibus celebratum fuerit, haud obscure indicat oratio post Sanctus illius misse que initio Quadragesime assignatur. Nam, cum ibi dictum sit Christum Dominum in Moyse et Elia, per quadraginta dies ieiunantibus, Quadragesimam dedicasse, subditur: Deinde etiam in suo ipse ieiunio eamdem numero dierum ieiunii solemnitatem significauit, ut quod ipse Dominus in nostri  corporis infirmitate pro nobis iugiter in quadraginta diebus expleuit, id nos uel minutatim, EODEM NUMERO DIERUM, calculo distributa obseruantia, uespertinis refectionibus studeamus imitari. Quibus apparet hos solemne quadragesimale ieiunium, non diebus sex et triginta, sed integris diebus quadraginta esurialibus, quibus uespere reficiebantur, constituisse. Atque adeo non quadragesimam, sed quinquagesimam, et fortasse sexagesimam, aut septuagesimam obseruasse. Non enim iugiter quadraginta dierum ieiunium obseruabant, sed minutatim, hoc est interpolatis quibusdam diebus non esurialibus. Sunt et alia plura que afferri possunt, sed hec duo sufficiunt ad probandum Missale hoc in Gallia Gothica usitatum non fuisse.

 295. Missale Gothicum, siue Gallo-Gothicum ordinem Gallicanum in missis plerumque retinuit, de quo superius satis dictum est. Ne dicam omnes huius libri missas formam Gallicanam retinere, prohibet rubrica die tertia Rogationum post immolationem adiecta: Post Sanctus, per totas tres missas dicis: Hanc igitur oblationem familie tue tibi astantis, etc. Et subiungitur canon Romanus causa solemnitatis Rogationum interpolatus, qui saltem ab his uerbis, Hanc igitur, etc., recitabatur; unde apparet missas Rogationum Gallicanas non fuisse, sed Romenses, e liturgia Gallicana et Romana compositas.

296. An preter missas Rogationum, alie sint misse huius libri ad ordinem Romensem pertinentes, nec asserere pro certo, neque negare uolo. Dubium  mouent misse plures, in contestationem desinentes, et exemplar misse cottidiane Romensis, in fine Codicis appositum. Cur enim illud apponerent, nisi ut inde desumerent canonem Romanum, et orationes aliquot que missis quibusdam deficiebant.

397. Sacramentarium Bobianum et Missale Gallicanum  uetus haud pauca desumunt e Missali Gallo-Gothico, quod propterea hisce duobus antiquius haberi debet. Et uicissim missale Gallo-Gothicum plura habet e Missali Gotho-Hispano desumpta  . Sunt etiam nonnulla in Sacramentario Bobiensi a Missali Gotho-Hispano translata, que in Gallo-Gothico non inueniuntur  . Adeo ut nemini dubium esse possit, qui hos libros attentius  contulerit, quia Sacramentarium illud Gotho-Hispanum, e quo Missale nostrum Mozarabicum compositum fuit, Galli probe cognitum habuerint, eoque plurimum usi sint compositores librorum Missalium Gallicanorum, qui hactenus in lucem prodierunt. An uero Sacramentarium illud Toletanum idem fuerit atque liber Missalis sancti Iuliani, an alter antiquior quem ipse emendauit, nichil statuo.

298. Liber Lectionarius ordinis Gallicani quem Mabillonius in monasterio Luxouiensi repertum in libro secundo de Liturgia Gallicana, a pag. 106, edidit, in initio et in fine, deficientibus membranis, mutilus est  . Legenda quoque ab initio Quadragesime usque ad Dominicam Palmarum et alia nonnulla deficiunt. Segmenta scripturarum que in hoc  libro legenda proponuntur quandoque cum iis conueniunt que in Missali Mozarabum leguntur, quemadmodum in notis monui, at frequenter ab iis secedunt.

299. Illud autem singulare habet Lectionarium hoc Luxouiense, quod etiam in Sacramentario Bobiensi obseruare licet, missarum legendis frequenter primam lectionem, quam prophetam et prophetiam appellabant, omnino deficere. Adeo ut missarum sanctorum pars ferme media duas tantummodo Scripturarum lectiones habeat, utramque e nouo federe, et missis dominicalibus plereque prima lectione e ueteri  Testamento priuentur. Eiusmodi sunt misse quinque dominicales post clausum Pasche, missa dominice post Ascensionem Domini, et unica illa missa dominicalis, que post Pentecosten  assignatur. Ex aliis uero missis ea que in profectione itineris celebratur, et alia que est de redeundo ab itinere prima lectione carent, qua etiam carent missa in consecratione presbyteri, missa de uno confessore, et alie nonnulle.

300. Huius autem defectus causa, cum Codex in iis locis integer sit, aut reuocanda uidetur ad uarietatem quamdam liturgicam, aut forte in eo reponenda, quod lectiones prophetice ex Lectionario proprio, et ab hoc distincto, legi solerent. Sed ne, hac de causa, putemus, missis allatis nulla segmenta e ueteri Federe legenda attribui, prohibet ipsum Lectionarium, in quo frequenter lectiones prophetice assignantur. Quare haud incredibile uidetur, in iis locis  in quibus ritus ille ex Gallicano et Romano confusus, quem appellabant Romensem, inualuerat, usu etiam receptum fuisse, contra morem Gallicanum, in certis quibusdam missis duas tantummodo lectiones, easque e Nouo Testamento, legere.

301. Iam uero e quatuor Missalibus libris Gallicanis hactenus editis, si Sacramentarium Bobiense excipiatur, nullus est cui aliquid non desit. Nam Missali Gallicano ueteri et Missali Francorum plura deficiunt quam que supersunt. Missali uero Gallo-Gothico nonnulla initio, plura in fine, desiderantur. Preterea, dempto Sacramentario Bobiensi, in quo sunt lectiones proprie missarum, Missalia Gallicana nichil preter orationes que in missa recitantur et benedictiones continent. Neque hactenus liber Antiphonarius  Gallicanus detectus est sine quo missa Gallicana celebrari nequit.

302. At Missale Mozarabum cardinalis Ximenii integrum est, missas omnes integras habet, tam eas quas de tempore dicunt, quam uotiuas, mortuales, sanctorum proprias, et communes, quibus nichil deest ad expeditam earum celebrationem.

303. Deinde Missale Ximenii, in totius liturgie ordine atque dispositione ritum Gotho-Hispanum constanter retinet, sine ulla commistione Romani, Ambrosiani, aut alterius cuiuslibet ritus. At e libris Gallicanis nullus est qui ritum antiquum Gallicanum in omnibus missis purum et sincerum conseruauit. Nam qui horum perfectissimus est, Missale Gallo-Gothicum, ab interpolatione liturgie Romane immunis  non est.

304. Quare, siue integritas antiqui ritus spectetur, siue spectetur usus, cuius in huiusmodi libris ratio  precipua habetur, fateri debemus Missale Ximenii libris omnibus Gallicanis hactenus editis longe prestare. Iis enim tam multa adhuc deficiunt ad expeditam missarum celebrationem necessaria, ut nemo istis libris, quantumuis bene instructus, sine Missalis Ximenii auxilio, uel unicam missam Gallicanam recitare poterit, sacerdos uero Mozarabicus, cui unicum adest Missale Ximenii, missas Mozarabicas, atque adeo Gotho-Hispanas, et Gallicanas, [LXXXIu] quotidie, si libuerit, expedite facere potest. Unde, quod ab initio dicebam plane conficitur, optimum cardinalem Ximenium, Missali Mozarabico, typis edito, non modo Hispanorum, sed Gallorum etiam, prisco sacrificandi ritui splendide consuluisse.

305. Porro, in hac Editione, textus Missalis Mozarabici  talis exhibetur, qualis anno millesimo quingentesimo Toleti prodiit. Sunt quidem plura que tuto emendari potuerunt, et que libenter emendassem, sed satius uisum est textum Editionis Toletane, cum omnibus suis mendis exhibere, quam, corrigendi studio, quidquam mutare quod lector scrupulosus intactum uoluisset.

306. Notas scripsi in margine aut in extremitate cuiusque pagine edendas, sed quas typographus ad finem libri adiecit. In his breuitatem sequor, nec omnia que dici potuerunt ingero, sed ea tantummodo refero que sufficere uidebantur. In antiquis ritibus explicandis raro sine scriptorum ueterum auctoritate quidquam mihi assumo. Eos per quos profecerim sepe ac libenter laudo, eorumque uerba quandoque  profero, eos autem a quibus dissentio, aut tacito nomine, aut etiam palam refello. Cetera iudicio lectoris permitto.





EPISTOLA DEDICATORIA EDITIONI TOLETANAE PRAEMISSA.


[LXXXu] Ad reuerendissimum in Christo Patrem et dominum D. prestantissimum FRANCISCUM XIMENEM, archiepiscopum Toletanum, Alfonsi Ortis, diuini et humani iuris doctoris, et canonici Toletani, prefatio incipit.

 Immortales tibi, antistes celeberrime, referant gratias seculi nostri homines oportet, cum uetera et quasi obsoleta nostre religionis arcana tanto studio  renouare institueris, ut incipiant nostrates maiorum suorum monimenta incultis characteribus hactenus obstrusa ingenii tui igniculo respicere ac propius intueri. Beatissimi Isidori nostri ecclesiastica Officia, que in urbe regia Toletana, cui tu prees archiepiscopus, quondam Maurorum irruptione, cunctis absorptis simul cum Christianis, ceu captiua superfuerant, nostra etate propriis sumptibus restaurare ac in lucem promere decreueras. Ac non immerito quidem, ne tam illustria fidei nostre mysteria abdita iam penitus interirent, queque adeo situ et uetustate fuerant exesa, et errorum caligine respersa, ut uix callidus lector congruas sententias multorum librorum indagine rimari potuerit. Quam profecto durissimam prouinciam mihi seruorum tuorum minimo mandare  non dubitasti, quatenus summa cum diligentia missarum in primis solemnia recenserem, ac uigili lucubratione que a uero characterum ruditate dimissa iam  diu fuerant styli non mutato ductu reficerem, seruataque uerborum dignitate, antiquorum maiestatem custodirem. Nam que pre se antiquitatem ferebant intacta esse iusseras, et tandem sic actum est. Nam dispersis in ordinem redactis, uitiis abrasis, dubiisque enucleata ueritate lustratis, et ceu abolita multa resarciens, tuo iussu, ut ualui, omnia illustraui. Unde conflatus liber iste fuit, prebentibus ad id opem mihi uenerabilibus presbyteris [LXXXuI] eiusdem officii peritioribus Antonio Roderico, Alfonso Martino, ac Hieronymo Guterio, beatarum Iuste et Eulalie, ac beati Luce euangeliste ecclesiarum rectoribus, quorum basilice inter pressuras Christianorum Toleti fluctuauerant, cum Hispania pene omnis Arabum inundatione tabesceret. Quo fit ut habitantibus Christianis  Toleti inter Arabes eius urbis imperio potitos nomen Mozarabes inductum hucusque permanserit, ut opinor dicti sunt Mozarabes, hoc est inter Arabes degentes. Ut autem ecclesiastica eorum officia memoratu digna neminem de cetero laterent, litteris Latinis, explosis Gothicis, imprimenda nobili uiro Melchiori Gorricio Nouariensi tribuisti  . Cuius opera et impensis ars impressoria in ea urbe ualde illustrata est. Adsit huc igitur lector, qui fidei Christiane mirifica nosse cupit sacramenta, ubi etiam sanctorum  pro fide certantium et martyrum gesta preclara intueri licebit, cum nullibi profecto copiosus ac preclarius reperire queat, dummodo singula propensius perlustret, qui si fidem mihi prebere recusauerit, credat Isidoro clarissimo auctori. Tu quoque testis locupletissimus adsis, reuerendissime pater, cuius lumini peruigili admota sunt omnia que probata statuisti omnibus doctis communia reddere, cum imprimi solertius ea iusseris. Sis felix oro atque diu superstes, magnificentissime domine.



[MISSALE MIXTUM.]





CALENDARIUM MOZARABICUM SAEPIUS AUCTUM.
[Table: 4Kb] [Table: 3Kb] [Table: 3Kb] [Table: 3Kb] [Table: 3Kb] [Table: 3Kb] [Table: 4Kb] [Table: 4Kb] [Table: 3Kb] [Table: 3Kb] [Table: 3Kb] [Table: 3Kb]




[a 4Kb] BENEDICTIO AQUE.

 XCIII] u\. Adiutorium nostrum in nomine Domini. R\. Qui fecit celum et terram.

 u\, Sit nomen Domini benedictum. R\. Ex hoc nunc et usque in seculum.

 Hic faciat sacerdos signum crucis in ipso sale, et insufflet tribus uicibus: et postmodum dicat hunc sequentem exorcismum:


Exorcismus salis.

[a 1Kb] Exorcizo te, creatura salis. In nomine Pa + tris et Filii + et Spiri + tus Sancti, qui te per Elizeum in aqua mitti iussit, ut sanarentur [b 1Kb] aque steriles. Quique diuina oris sui uoce ait. uos estis sal terre. Et per Apostolum suum [c 1Kb] uas electionis: [d 1Kb] sermo uester sit sale conditus. Ideoque efficere sal exorcizizatum: [e 1Kb] ut sis [f 1Kb] in remissionem peccatorum et sanitatem mentium. In protectionem animi atque [XCIu] corporis: in confirmationem salutis ad expellendas et excludendas omnes demonum tentationes. [g 1Kb] In nomine Dei Pa + tris omnipotentis + et Iesu Christi Filii eius + [h 1Kb] qui in Trinitate unus uiuit et regnat in secula seculorum. Amen.

Oratio. [i 1Kb] uirtutis tue [i 1Kb] inuictam fortitudinem deprecamur Domine sancte, Pater [k 1Kb] eterne, omnipotens  Deus, qui inter omnia [l 1Kb] necessaria: que per Iesum Christum Dominum [m 1Kb] meum procreare iussisti. Non minimam gratiam conferre dignatus es sali: ut ex illo possint uniuersa condiri [n 1Kb] omnibus ad escam: filium tuum Dominum nostrum procreasti.  [o 1Kb] Te supplices exoramus: ut [p 1Kb] hoc sal digneris [q 1Kb] aspicere. Quatenus [r 1Kb] maiestatis tue uirtute contra omnes spiritus immundos [s 1Kb] ualorem possit accipere; expellat [t 1Kb] ab omni loco ubi tua fuerit inuocatione adspersum: quicquid potest esse pestiferum; ut exhibeat plenum salutis effectum. [u 1Kb] Deterreat omnes prestigias [u 1Kb] inimici: et omnia [x 1Kb] monstruosorum genera longius faciat [y 1Kb] effugere. Grauedines omnes: fantasiasque [z 1Kb] compescat, et per [aa 1Kb] signum Crucis Filii tui Domini nostri tutelam fidelissimam desiderantibus [bb 1Kb] prestet. R\. [cc 1Kb] Amen.

Deinde defert aquam in urceo ad sacrandam: et insufflat ibidem tribus uicibus et dicit exorcismum.


Exorcismus aque.

Oratio. [dd 1Kb] Discede immunde Spiritus ab omnibus quibus fides nostra usura est [ee 1Kb] religionis officii sacramentis, nec pretendas culpam criminis: qui agnoscis potentiam Saluatoris. [ff 1Kb] Non ex meriti confidentia: sed [gg 1Kb] precepto. Licet ipsa potestas [XCu] ministerii  dignitas sit ministri. Te igitur [hh 1Kb] communem Dominum aque [ii 1Kb] creature conuenio: ut [ii 1Kb] conseruante motus sensibilitatis intelligens subiici seruicio: [kk 1Kb] quod placere Deo [ll 1Kb] utimur non recuses. Omnem a te communionem demonum: omne collegium iniquitatis  expurges. Totam fantasmatis labem: capax dominice protectionis extermines: ut gratia sanctificationis indepta: tuo nostroque pariter creatori debito famulatu deseruiens: omnem spirituum prauorum nequiciam: quocumque loco fueris [a 1Kb] adsparsa deiicias: et sancte copiam benedictionis [b 1Kb] inducas. R\. Amen. Per misericordiam tuam Deus noster: qui es benedictus et uiuis et omnia regis in secula seculorum. R\. [c 1Kb] Amen. Humiliate uos benedictioni. u\. Dominus sit semper uobiscum. R\. Et.

Benedictio. [d 1Kb] Domine sancte Pater omnipotens eterne Deus: institutor et conditor omnium elementorum: qui per Iesum Christum [e 1Kb] Dominum nostrum elementum hoc aque in salutem humani generis esse uoluisti: te supplices deprecamur: ut exauditis orationibus nostris: [f 1Kb] illud tue pietatis respectu sanctifices: atque ita ab ea omnium spirituum immundorum recedat incursio: ut ubicumque fuerit in nomine tuo adspersa: gratia tue benedictionis adueniat: et mala [g 1Kb] omnia te propiciante recedant. R\. Amen.  Per misericordiam, etc. Dominus sit semper, etc.

Hec aqua iam sanctificata in cruce salis ponitur et dicitur. Commixtio salis et aque. In nomine Pa+tris et Fi+lii et Spiritus + Sancti qui regnat Deus in secula seculorum. R\. [h 1Kb] Amen.


Post mixtionem salis et aque.

Oratio. [i 1Kb] Eterne omnipotens Deus: qui nobis a te conditam creaturam aque: [i 1Kb] ubi distinxisti ut liquorem simplicem ad lauacrum: salsam soliditatem preberes ad condimentum: quatenus et sordida possint ablui: et fatua imbui: quo et noxa tolleretur originalis; et corrigeretur error ad uiam salutis. Te officii nostri functione: immeriti deprecamur: ut hec salis et aque in tuo nomine facta permixtio clementie tue sanctificetur obtutu, quodque mysterialiter  baptismo [k 1Kb] ad commodum: [XCuI] culpe traducis inimicum sapientie actum erroris manifestas aduersum: Sancti Spiritus tui sanctitate reddas sanctificatum. Nec ullo contagio reddatur immundum: quod tua fieri credimus maiestate beatum: sed ita per te plenum prebeat sanctificationis effectum: ut ubicumque inuocato nomine tuo fuerit manu emissum uel modo quolibet assumptum: expulsis et explosis omnibus insidiis contrarie partis: non solum cuncta demonum machinamenta ex eodem loco fugata deficiant: [l 1Kb] sed etiam Sanctorum Angelorum custodia semper ibi mansura consistat. R\. Amen. Per misericordiam, etc. Dominus sit semper uobiscum. R\. Et. Benedictio Dei Patris omnipotentis et Filii, et Spiritus Sancti descendat et maneat super hanc creaturam salis et aque. R\. [m 1Kb] Amen.

Antiphona. [n 1Kb] Sparsit nos Deus hyssopo: et mundabimur: lauabis nos et super niuem dealbabis nos. u\. Miserere mei Deus secundum magnam misericordiam tuam: et secundum multitudinem miserationum  tuarum dele iniquitatem meam. Presb. Lauabis. u\. Gloria et honor Patri et Filio et Spiritui. Presb. Lauabis. u\. Ostende nobis Domine misericordiam tuam. R\. Et salutare tuum. u\. Beati qui habitant in domo tua Domine. R\. In secula seculorum laudabunt te. u\. Domine exaudi orationem meam. R\. Et clamor. Dominus sit semper uobiscum. R\. Et cum spiritu.

Oremus.

Oratio. Exaudi nos Domine sancte Pater eterne Deus et mittere dignare sanctum Angelum tuum de celis, qui nos custodiat: foueat: protegat: uisitet; et defendat omnes habitantes uel conuenientes in hoc habitaculo Dei. Per Christum Dominum, etc.





MISSALE MIXTUM SECUNDUM REGULAM B. ISIDORI DICTUM MOZARABES.



Pars prima.



1 DOMINICA PRIMA [a 1Kb] ADuENTUS DOMINI.


Ad Missam [b 1Kb] Officium.

[c 1Kb] Ecce super montes pedes euangelizantis pacem alleluia. Et annunciantis bona alleluia: celebra Iuda festiuitates tuas alleluia. Et redde Domino uota tua alleluia. u\. [d 1Kb] Dominus dabit uerbum euangelizantibus in uirtute multa. P. Et redde. u\. Gloria et honor Patri et Filio et Spiritui Sancto in secula seculorum amen. P. Et redde.

Dicat Presb. Per omnia semper secula seculorum. R\. Amen.

In aduentu Domini non dicimus: Gloria in excelsis Dominicis diebus et feriis: sed tantum diebus festiuis.

[e 1Kb] Oratio. Deus qui per angelicos choros aduentum filii tui Domini nostri Iesu Christi annunciare uoluisti:  qui per Angelorum preconia gloria in excelsis Deo et in terra pax hominibus bone uoluntatis adclamantibus demonstrasti: concede ut in huius Dominice Resurrectionis Festiuitate: pax terris reddita conualescat: et fraterne delectionis caritate innouata permaneat. R\. Amen.

Dicat Sacerdos. Per misericordiam tuam Deus noster qui es benedictus: et uiuis et omnia regis in secula seculorum. R\. Amen. u\. Dominus sit semper uobiscum. R\. Et cum spiritu tuo.


Lectio libri Esaye prophete .

R\. Deo gratias.

Ecce dominator Dominus exercituum confringet lagunculam in terrore: et excelsi statura succindentur: et sublimes humiliabuntur: et subuertentur  condensa saltus eius ferro: et Libanus cum excelsis cadet. Et egredietur uirga de radice Iesse: et flos de radice eius ascendet: et requiescet super eum spiritus Domini: spiritus sapientie et intellectus: spiritus  consilii et fortitudinis: spiritus scientie et pietatis: et replebit eum spiritus timoris Domini. Non secundum uisionem oculorum iudicabit: neque secundum auditum aurium arguet: sed iudicabit in iusticia pauperes: et arguet in equitate pro mansuetis terre. Et percuciet terram uirga oris sui: et spiritu labiorum suorum interficiet impium. Et erit iusticia cingulum lumborum eius: et fides cinctorium renum eius. Habitabit lupus cum agno: et pardus cum hedo accubabit. uitulos et leo et ouis simul morabuntur: et puer paruulus minabit eos. uitulus et ursus pascentur: simul requiescent catuli eorum: et leo quasi bos comedet paleas. Et delectabitur infans ab ubere super foramina aspidis: et in cauerna reguli: qui ablactatus fuerit: manum suam mittet. Non nocebunt  et non occident in uniuerso monte sancto meo: quia repleta est terra scientia Domini: sicut aque maris operientis. In die illa radix Iesse qui stat in signum populorum: ipsum gentes deprecabuntur: et erit sepulchrum eius gloriosum. R\. Amen.

Dicat Presb. in cornu sinistrum Altaris. Dominus sit semper uobiscum. R\. Et cum.

[g 1Kb] Psallendo. Qui dat niuem sicut lanam: nebulam uelut cinerem spargit: qui emittit christallum suam sicut [h 1Kb] frusta panis. Ante faciem frigoris eius [i 1Kb] qui subsistet? [i 1Kb] u\. Mittit uerbum suum et liquefaciet ea: [k 1Kb] flat spiritus eius et fluent aque. P. Ante. Dicat Sacerdos. Silentium facite.


Sequentia Epistole Pauli Apostoli ad Romanos .

 Respon. Chorus. Deo gratias.

Fratres: Certus sum ego ipse de uobis: quoniam et ipsi pleni estis dilectione: repleti omni scientia: ita ut possitis alterutrum monere. Audatius autem  scripsi uobis fratres ex parte: tanquam in memoriam uos reducens: propter gratiam que data est mihi a Deo: ut sim Minister Christi Iesu in gentibus: sanctificans Euangelium Dei: ut fiat oblatio gentium accepta et sanctificata in Spiritu Sancto. Habeo igitur gloriam in Christo Iesu ad Deum. Non enim audeo aliquid loqui eorum que per me non efficit Christus: inobedientiam gentium. In uerbo: et factis: in uirtute signorum et prodigiorum: in uirtute Spiritus Sancti: ita ut ab Hierusalem per circuitum usque ad Illiricum repleuerim euangelium Christi. Sic autem predicaui hoc euangelium: non ubi nominatus est Christus: ne super alienum fundamentum edificarem: sicut scriptum est. Quibus non 2 est annunciatum de eo uidebunt: et qui non audierunt intelligent.  Propter quod et impediebar plurimum uenire ad uos: et prohibitus sum usque adhuc. Nunc uero ulterius locum non habens in his regionibus: cupiditatem autem habens ueniendi ad uos ex multis iam precedentibus annis: cum in Hispaniam proficisci cepero: spero quod preteriens uideam uos: et a uobis deducar illuc: si uobis ex parte primum fruitus fuero. Nunc igitur proficiscar in Hierusalem ministrare sanctis. Probauerunt enim Macedonia et Achaya collationem aliquam facere in pauperes sanctorum qui sunt in Hierusalem. Placuit enim eis et debitores sunt eorum. Nam si spiritualium eorum participes facti sunt gentiles: debent et in carnalibus ministrare eis. Hoc igitur cum consummauero et assignauero eis fructum hunc: proficiscar per uos in Hispaniam.  Scio autem quoniam ueniens ad uos: in abundantia benedictionis Christi ueniam. R\. Amen.

Dicat Sacerdos. Dominus sit semper uobiscum. R\. Et cum.


Lectio sancti Euangelii secundum Lucam .

R\. Chorus. Gloria tibi Domine.

[b 1Kb] Anno quintodecimo Imperii Tiberii Cesaris: procurante Pontio Pilato Iudeam: Tetrarcha autem Galilee Herode: Philippo autem fratre eius Tetrarcha Ituree et Traconitidis regionis: et Lisania Abiline Tetrarcha: sub principibus Sacerdotum Anna et Caipha. Factum est uerbum Domini super Iohannem Zacarie filium in deserto. Et uenit in omnem regionem Iordanis: predicans baptismum penitentie in  remissionem peccatorum: sicut scriptum est in libro sermonum Esaye prophete. uox clamantis in deserto: parate uiam Domini: rectas facite semitas eius. Omnis uallis implebitur: et omnis mons et collis humiliabitur. Et erunt praua in directa: et aspera in uias planas: et uidebit omnis caro salutare Dei. Dicebat ergo ad turbas [c 1Kb] qui exierant ut baptizarentur ab ipso. Genimina uiperarum: quis ostendit uobis fugere a uentura ira? Facite ergo fructus dignos penitentie: et ne ceperitis dicere: patrem habemus  Abraam. Dico enim uobis: quia potens est Deus de lapidibus istis suscitare filios Abrahe. Iam enim securis ad radicem arboris posita est. Omnis ergo arbor non faciens fructum bonum: excidetur et in ignem mittetur. Et interrogabant eum turbe dicentes. Quid ergo faciemus? Respondens autem dicebat illis. Qui habet duas tunicas: det non habenti. Et qui habet escas: similiter faciat. uenerunt autem et publicani ut baptizarentur: et dixerunt ad illum. Magister quid faciemus? At ille dixit ad eos. Nihil amplius quam quod constitutum est uobis: faciatis. Interrogabant autem eum et milites dicentes. Quid faciemus et nos? Et ait illis. Neminem concutiatis: neque calumniam faciatis: et contenti estote stipendiis uestris. Existimante autem populo et cogitantibus omnibus in  cordibus suis de Iohanne: ne forte ipse esset Christus. Respondit Iohannes dicens omnibus. Ego quidem aqua baptizo uos: ueniet autem fortior me post me: cuius non sum dignus soluere corrigiam calciamentorum eius: ipse uos baptizabit in Spiritu Sancto et igni. Cuius uentilabrum in manu eius: et purgabit aream suam: et congregabit triticum in horreum suum: paleas autem comburet igni inextinguibili. Multa quidem et alia exhortans: euangelizabat populo. R\. Amen.

Dicat Presb. Dominus sit semper uobiscum. R\. Et cum. Dicat Chorus. [d 1Kb] Lauda. Alleluia. u\. Mitte nobis Domine auxilium de sancto: et de Syon tuere nos alleluia.

Interim quod Chorus dicit alleluia: offert Sacerdos  hostiam cum calice et cum orationibus que sequuntur.

Acceptabilis sit maiestati tue omnipotens eterne Deus hec oblatio: quam tibi offerimus pro reatibus et facinoribus nostris: et pro stabilitate sancte catholice et apostolice fidei cultoribus: per Christum Dominum nostrum. In nomine Patris + et Filii et Spiritus Sancti. Amen.

Dimittendo patenam super corporales. Deinde accipiat calicem sanctificando sic. In nomine Patris + et Filii et Spiritus Sancti amen.

Oratio. Offerimus tibi Domine calicem ad benedicendum sanguinem Christi filii tui: 3 deprecamurque clementiam tuam: ut ante conspectum diuine maiestatis tue: cum odore suauitatis ascendat. Per eundem Christum Dominum nostrum amen.

 Ponat calicem super aram: et accipiat [e 1Kb] filiolam sine sanctificatione et ponat super calicem dicendo sic.

Oratio. Hanc oblationem quesumus Domine placatus admitte: et omnium offerentium eorum pro quibus tibi offertur peccata indulge. Per Christum Dominum nostrum amen. Et dicat iunctis manibus inclinando se.

Oratio. In spiritu humilitatis et in animo contrito suscipiamur Domine a te: et sic fiat sacrificium nostrum:  ut a te suscipiamur hodie: ut placeat tibi Domine Deus. ueni Sancte Spiritus sanctificator: sanctifica hoc sacrificium de manibus meis tibi preparatum.

Hic ponat incensum in thuribulo et incenset sacrificium si placuerit: postea inclinet se Sacerdos in medium altaris iunctis manibus: et dicat alta uoce. Adiuuate me fratres in orationibus uestris et orate pro me ad Deum. Chorus respondeat. Adiuuet te Pater et Filius et Spiritus Sanctus.

Et Sacerdos uertat se ad populum; et faciat offertorium si uoluerit. Et dicat Chorus.

Sacrificium. Regnabit Dominus in Hierusalem: et in conspectu seniorum alleluia. u\. Hec dicit Dominus: erit quasi pater habitantibus Hierusalem: et qui inhabitat in Syon: et dabo clauem domus  Dauid super humeros eius et aperiet: et non est qui claudat Hierusalem alleluia.

Hic accipiat Sacerdos aquam in manibus et dicat silentio super oblationem cum tribus digitis. In nomine Patris + et Filii et Spiritus Sancti regnas Deus in secula seculorum amen.

Inclinet se ante Altare et dicat in silentio istam orationem.

Accedam ad te in humilitate spiritus mei: loquar te: quia multam spem fortitudinem dedisti me: tu ergo fili Dauid qui reuelatus mysterio: ad nos in carnem uenisti: claue crucis tue secreta cordis mei adaperi: mittens unum de Seraphim qui candens carbo ille qui de altari tuo sublatus est: sordentia labia mea emundat: mentem et iubilet: docendi  materiam subministret: ut lingua que proximorum utilitati per caritatem seruit ne erroris insonet casum: sed ueritatis resultet sine fine preconium: per te Deus meus: qui uiuis et regnas in secula seculorum amen.

[a 1Kb] Incipit Missa. Dicat Presb. Dominus sit semper uobiscum. R\ Et cum.

Oratio. Aduentum Domini nostri Iesu Christi fratres dilectissimi uotis omnibus prestolantes: Dei patris omnipotentiam imploremus: ut corda nostra purificet: et corpora immaculata conseruet. Det abilitatem fidelium mentibus fideliter querere: quod saluti possit prodesse. Expectemus conscientia secura uenturum: quem super omnem principatum et potestates credimus exaltatum. Simus etiam per singula  momenta solliciti: ut mereamur habere propicium quem credimus et fatemur ad iudicandos nos uiuos et mortuos in gloria esse uenturum. R\. Amen.

Dicat Presb. Per misericordiam tuam Deus noster qui es benedictus et uiuis et omnia regis in secula seculorum. R\. Amen.

Dicat Presb. eleuando manus. Oremus. R\. Chorus.  Agyos: agyos: agyos. Domine Deus Rex eterne tibi laudes et gratias. Postea dicat Presbiter. Ecclesiam sanctam catholicam in orationibus in mente habeamus: ut eam Dominus fide et spe et caritate propicius ampliare dignetur: omnes lapsos captiuos infirmos atque peregrinos in mente habeamus: ut eos Dominus propicius redimere: sanare et confortare dignetur. R\. Chorus. Presta eterne omnipotens Deus. Dicat Chorus [b 1Kb] aliam orationem.

Purifica Domine Deus Pater omnipotens pectorum archana nostrorum: cunctasque propicius maculas ablue peccatorum: ac presta Domine: ut beneficio pietatis tue nostris criminibus emundati: metuendum, terribilemque aduentum Domini nostri Iesu Christi filii tui expectemus interriti. Sicque te miserante:  hic percipere mereamur omnium ueniam delictorum: ut tuum in futuro iudicium nobis sentiamus omnino mitissimum: et dextere tue participes facti: a te mereamur perpetue uite percipere premium: tuumque consequamur inuictum infinitum et fortissimum regnum R\. Amen. Dicat Presb. Per misericordiam tuam Deus noster in cuius conspectu sanctorum Apostolorum et Martyrum Confessorum atque uirginum 4 nomina recitantur. R\. Chorus. Amen. Dicat Presb. Offerunt Deo Domino oblationem Sacerdotes nostri: Papa Romensis: et reliqui pro se et pro omni clero ac plebibus ecclesie sibimet consignatis: uel pro uniuersa fraternitate: item offerunt uniuersi Presbiteri Diachoni: Clerici ac populi circumastantes: in honorem sanctorum pro se et suis. R\. Chorus. Offerunt pro se  et pro uniuersa fraternitate.

Dicat Sacerdos. Facientes commemorationem beatissimorum Apostolorum et Martyrum: gloriose Sancte Marie uirginis. Zacarie. Ioannis. Infantum. Petri. Pauli. Iohannis. Iacobi. Andree. Philippi. Thome. Bartholomei. Matthei. Iacobi. Symonis et Iude. Matthie. Marci et Luce. R\. Chorus. Et omnium Martyrum. Dicat Sacerdos. Item pro spiritibus pausantium. Hilarii. Athanasii. Martini. Ambrosii. Augustini. Fulgentii. Leandri. Isidori. Dauid. Iuliani. Item Iuliani. Petri. Item Petri. Iohannis. Serui Dei. uisitani. uiuenti. Felici. Cipriani. uincentii. Gerontii. Zacarie. Cenapoli. Dominici. Iusti. Saturnini. Saluati. Item Saluati. Bernardi. Reimundi. Iohannis. Celebruni. Gundisalui. Martini. Roderici. Iohannis.  Guterii. Sancii. Item Sancii. Dominici. Iuliani. Philippi. Stephani. Iohannis. Item Iohannis. Felicis. R\. Chorus. Et omnium pausantium. Dicat Presb.

[c 1Kb] Post nomina. Te quesumus Domine Iesu Christe: ut dilectio aduentus tui ita in nobis permaneat: ne a te corda nostra unquam recedant. Sicque nos iam in eternam aduocationem ascribe: ut ad futurum non  confundamur: cum ad iudicandum ueneris orbem. R\. Chorus. Amen.

Dicat Presb. Quia tu es uita uiuorum: sanitas infirmorum: ac requies omnium fidelium defunctorum in eterna secula seculorum. R\. Chorus. Amen.


Dicat Presb.

Oratio [a 1Kb] ad patrem. Domine Deus omnipotens: qui pro humani generis redemptione ceternum tibi cequalemque filium angelica annunciatione: per Marie uirginis uterum usque ad nos uoluisti transmittere: atque ante ipsius filii tui aduentum Iohannem dignatus es destinare preconem. Ut per eius ueridicam in deserto heremi predicationem: populus penitens ueternorum facinorum acciperet ueniam: per noui autem hominis Dei Regnum euangelizantis  diuine Trinitatis plenam mundus consequi mereretur ineffabilem gratiam. Dona nobis in hoc tempore aduentus unigeniti tui eandem pacis gratiam: quam in preterita largire dignatus es secula: et illis nos in occursu [b 1Kb] fidei socies numerandos: quos in fidei primordio a Iohanne in Iordane penitentie undis aquarum ablutos: a te postremo per filium in Spiritu Sancto et igni cognoscimus baptizatos. Respondeat Chorus. Amen. Dicat Presb. Quia tu es uera pax nostra et caritas indisrupta uiuis tecum et regnas cum Spiritu Sancto unus Deus in secula seculorum. R\. Chorus. Amen.

Dicat Presb. eleuatis manibus in celum. Gratia Dei Patris omnipotentis: pax ac dilectio Domini nostri Iesu Christi: et communicatio Spiritus Sancti: sit  semper cum omnibus nobis. R\. Chorus. Et cum hominibus bone uoluntatis. Dicat Presb. Quomodo astatis pacem facite. R\. Chorus. Pacem meam do uobis: pacem meam commendo uobis: non sicut mundus dat pacem do uobis. u\. Nouum mandatum do uobis ut diligatis inuicem. Reiteretur. Pacem meam do uobis. u\. Gloria et honor Patri et Filio et Spiritui Sancto in secula seculorum amen. Reiteretur. Pacem meam. Interim quod Chorus dicit. Pacem meam: accipiat Sacerdos pacem de patena dicendo sic. Habete osculum dilectionis et pacis: ut apti sitis sacrosanctis mysteriis Dei. Et statim det pacem Diacono uel puero: et puer populo. Postea inclinet se Sacerdos iunctis manibus et dicat. Introibo ad altare  Dei mei. Respondeat Chorus. Ad Deum qui letificat iuuentutem meam. Presbiter ponat manus super calicem et dicat. Aures ad Dominum. R\. Chorus. Habemus ad Dominum. Dicat Presb. Sursum corda. R\. Chorus. Leuemus ad Dominum. Dicat Presb. inclinando se iunctis manibus. Deo ac Domino nostro  Iesu Christo filio Dei qui est in celis dignas laudes dignasque gratias referamus. Et dicendo. Gratias referamus. Eleuet Sacerdos manus in altum. R\. Chorus. Dignum et iustum est. Postea dicat Presbiter.

5 [c 1Kb] Inlatio. Dignum et iustum est. Nos tibi gratias agere; Domine sancte Pater eterne omnipotens Deus: per Iesum Christum filium tuum Dominum nostrum. Quem Iohannes fidelis amicus precessit nascendo: precessit in desertis heremi predicando: precessit baptizando. uiam quoque preparans iudicii ac redemptoris: conuocauit peccatores ad penitentiam: et populum saluatori adquirens baptizauit in Iordane peccata propria confitentes. Non homines innouando plenam conferens gratiam: sed piissimi Saluatoris ammonens expectare presentiam. Non remittens  ipse peccata ad se uenientibus: sed remissionem peccatorum ad futurum pollicens esse credentibus. Ut descendentibus [d 1Kb] in aqua penitentie: ab illo speraretur remedium indulgentie: quem uenturum audiebant plenum dono ueritatis et gratie. Baptizatus igitur ab eo Christus ex elemento uisibili et spiritu inuisibili. Ducebantur per obedientiam ad misericordiam per filium sterilis: ad filium uirginis. Per Iohannem hominem magnum: ad Christum hominem Deum. Quem cum Patre, et Spiritu Sancto adorant angeli atque archangeli: throni dominationes: et potestates ita dicentes. R\. Chorus. Sanctus. Sanctus. Sanctus Dominus Deus Sabbaoth: pleni sunt celi et terra gloria maiestatis tue: osanna  filio Dauid: osanna in excelsis. Benedictus qui uenit in nomine Domini: osanna in excelsis.


Dicat Presbyter.

Post Sanctus. uere sanctus et gloriosus Dominus noster iehsu Christus filius tuus. Quem olim credimus incarnatum fuisse pro salute humani generis: et nunc expectamus ad iudicium uenturum in gloria claritatis cum omnibus sanctis: ipse Dominus ac redemptor eternus. Deinde dicat Presb. in silentio iunctis manibus inclinando se ante altare hanc Orationem.

[e 1Kb] Adesto adesto Iesu bone pontifex in medio nostri: sicut fuisti in medio discipulorum tuorum: sancti + fica hanc oblationem: + ut sanctificata +  sumamus per manus sancti angeli tui sancte Domine ac redemptor eterne. [f 1Kb] Dominus noster iehsu Christus in qua nocte tradebatur accepit panem: et gratias agens bene + dixit ac fregit: deditque discipulis suis dicens. Accipite et manducate. [g 1Kb] Hoc: est: corpus: meum: quod: pro: uobis: tradetur. Hic  eleuatur corpus. Quotiescumque manducaueritis: hoc facite in meam + commemorationem. Similiter et calicem postquam cenauit dicens. Hic + est: calix: noui: testamenti: in: meo: sanguine: qui: pro: uobis: et: pro: multis: effundetur: in: remissionem: peccatorum. Hic eleuetur calix coopertus cum filiola. Quotiescumque biberitis hoc facite in meam + commemorationem. Et cum peruentum fuerit ubi dicit. In meam commemorationem. Dicat presb. alta uoce omnibus diebus preter festiuis: pari modo ubi dicit In claritatem de celis. Et qualibet uice respondeat Chorus. Amen. Quotiescumque manducaueritis panem hunc et calicem istum biberitis: mortem Domini annunciabitis donec ueniet. In claritatem + de celis. R\ Chorus. Amen.


Dicat Presb.


[a 1Kb] Post pridie. Oratio. Domine Iesu Christe hanc hostiam uiuam illustratione aduentus sanctifica ut ex ea libantes: mundemur a crimine: et tuam gratiam mereamur percipere sine fine. R\. Amen. Postea dicat presb.

Te prestante sancte Domine: quia tu hec omnia nobis indignis seruis tuis: ualde bona creas: sancti + ficas: uiuificas + benedi + cis + ac prestas nobis: [b 1Kb] ut sit benedicta a te Deo nostro in secula seculorum. R\. Chorus. Amen. Et tunc Presb. accipiat corpus Domini de patena et ponat super calicem discoopertum: et dicat alta uoce omnibus diebus uidelicet festiuis et Dominicis: preter in locis in quibus erit 6 antiphona propria ad confractionem panis. Dominus  sit semper uobiscum. R\. Et cum. Dicat presb. Fidem quam corde credimus: ore autem dicamus. Et eleuet Sacerdos Corpus Christi ut uideatur a populo. Et dicat Chorus simbolum bini ac bini uidelicet.

[c 1Kb] Credimus in unum Deum Patrem omnipotentem. Factorem celi et terre. uisibilium omnium et inuisibilium conditorem. Et in unum Dominum nostrum Iesum Christum Filium Dei Unigenitum. Et ex Patre natum ante omnia secula Deum ex Deo. Lumen ex lumine. Deum uerum ex Deo uero. Natum non factum. Omousion Patri hoc est eiusdem cum Patre substantie. Per quem omnia facta sunt que in celo et que in terra. Qui propter nos homines et propter nostram salutem descendit de celis. Et incarnatus est de Spiritu Sancto ex Maria uirgine et homo factus  est. Passus sub Pontio Pilato. Sepultus tertia die resurrexit. Ascendit ad celos sedet ad dexteram Dei Patris omnipotentis. Inde uenturus est iudicare uiuos  et mortuos. Cuius regni non erit finis. Et in Spiritum Sanctum Dominum uiuificatorem: et ex Patre et Filio procedentem. Cum Patre et Filio adorandum et conglorificandum. Qui locutus est per Prophetas. Et unam sanctam Catholicam et Apostolicam Ecclesiam. Confiteor unum baptisma in remissionem peccatorum. Expectamus resurrectionem mortuorum: et uitam uenturi seculi. Amen.
 [Figure: [Figura] 5Kb]

 Et deinde faciat Presbyter sic. Frangat Eucaristiam per medium: et ponat mediam partem in Patena: et de alia parte faciat quinque particulas et ponat in Patena: et accipiat aliam partem et faciat quatuor particulas et ponat in Patena similiter per ordinem facte per rotas istas que supra sunt. Et statim purget bene digitos: et cooperto calice fiat memento pro uiuis. Postea dicat Presbyter ad orationem Dominicam equaliter istam orationem.

[d 1Kb] Oremus. uerbum Patris [e 1Kb] quod cum factum es ut habitares in nobis. Presta nobis ut qui te uenisse  iam credimus: ab omni peccatorum eruamur contagione: cum preceptionis tue oraculis proclamauerimus e terris.

 Pater noster qui es in celis. R\. Amen. Sanctificetur nomen tuum. R\. Amen. Adueniat regnum tuum. R\. Amen. Fiat uoluntas tua: sicut in celo et in terra. R\. Amen. Panem nostrum quotidianum da nobis hodie. R\. Quia tu Deus es. Et dimitte nobis debita nostra: sicut et nos dimittimus debitoribus nostris. R\. Amen. Et ne nos inducas in temptationem. R\. Sed libera nos a malo. Dicat Presb. Liberati a malo: confirmati semper in bono: tibi seruire mereamur Deo ac Domino nostro. Pone Domine finem. Hic percutiat pectus: peccatis nostris: da gaudium tribulatis: prebe redemptionem captiuis: sanitatem infirmis: requiemque defunctis. Concede pacem et securitatem in omnibus diebus nostris: frange audaciam inimicorum nostrorum: et  exaudi Deus orationes seruorum tuorum omnium fidelium Christianorum in hac die et in omni tempore. Per Dominum nostrum Iesum Christum filium tuum: qui tecum uiuit et regnat in unitate Spiritus Sancti Deus. Per omnia secula seculorum. R\. Amen. Sic faciat presb. Accipiat modo particulam que dicitur regnum de Patena: [a 1Kb] et ponat super calicem: in tempore resurrectionis uidelicet dicat tribus uicibus. uicit leo de tribu Iuda radix Dauid alleluia. R\. Chorus qualibet uice. Qui sedes super Cherubin radix Dauid alleluia. Et postea dicat istam orationem inter se submissa uoce.

Sancta sanctis et coniunctio corporis Domini nostri Iesu Christi: sit sumentibus et potantibus nobis ad ueniam: et defunctis fidelibus prestetur ad requiem.  Et mittat particulam in calicem et cooperiat calicem: et dicat alta uoce sic: si non fuerit ibi Diachonus. Humilitate uos benedictioni. Dominus sit semper uobiscum. R\. Et cum spiritu. [b 1Kb] Benedictio. Illustret uos unigenitus filius Dei lumine aduentus sui: qui uos redimere non dedignatus est precio sanguinis proprii. R\. Amen. Accingat uos uirtutibus pacis: et ditet muneribus copiosis. R\. Amen. Ipsumque Dominum semper habeatis protectorem: quem omnipotens Pater suscitauit de tribu Iuda uictorem R\. Amen.

Dicat Presb. Per misericordiam ipsius Dei nostri: qui est benedictus et uiuit 7 et omnia regit in secula seculorum. R\ Amen. Dominus sit semper uobiscum.  R\. Et cum. Dicat Chorus. Gustate et uidete quam suauis est Dominus alleluia: alleluia: alleluia. u\. Benedicam Dominum in omni tempore: semper laus eius in ore meo. P. Alleluia: alleluia: alleluia. u\. Redimet Dominus animas seruorum suorum: et non derelinquet omnes qui sperant in cum. P. Alleluia: alleluia: alleluia. u\. Gloria et honor Patri et Filio et Spiritui Sancto in secula seculorum. Amen.  P. Alleluia: alleluia: alleluia. In dicendo. Gustate et uidete. Accipiat Presbyter aliam particulam sequentem que dicitur Gloria. Et ponat super calicem et dicat cum silentio istam orationem.

Panem celestem de mensa Domini accipiam: et nomen Domini inuocabo. Et dicat sacerdos. Memento pro mortuis: tenendo illam particulam super calicem: et dicto Memento dicat istas orationes que sequuntur.

Domine Deus meus: da mihi corpus et sanguinem Filii tui Domini nostri Iesu Christi ita sumere: ut per illud remissionem omnium peccatorum merear accipere: et tuo sancto Spiritu repleri Deus noster: qui uiuis et regnas in secula seculorum. Amen.

Oratio. Aue in euum sanctissima caro Christi imperpetuum  summa dulcedo: panem celestem accipiam et nomen Domini inuocabo. Hic faciat signum cum hostia et sumat particulam quam in manu habet et cooperiat calicem et ueniat ad Patenam: et consumat omnes particulas per ordinem. Et deinde accipiat patenam et ponat super calicem et purget bene cum digito pollicis et dicat hanc orationem.

Aue in euum celestis potus: qui mihi ante omnia et supra omnia dulcis es.

Alia oratio. Corpus et sanguis Domini nostri Iesu Christi custodiat corpus et animam meam in uitam eternam. Amen. Hic accipiat sanguinem: et dum Sacerdos sumpserit sanguinem dicat immediate hanc orationem.

 Domine Deus meus Pater et Filius et Spiritus Sanctus: fac me te semper querere et diligere: et a te per hanc sanctam communionem quam sumpsi nunquam recedere: quia tu es Deus et preter te non est alius in secula seculorum. Amen. Cantet Chorus comm. Refecti corpore et sanguine te laudamus Domine. Alleluia: alleluia: alleluia. Eat Sacerdos ad cornu altaris et dicat hanc orationem.

Refecti Christi corpore et sanguine pariter: quia sanctificati Deo Patri omnipotenti gratias referamus: ut nos in eandem refectionem et sanctificationem habentes hic: et in futuro seculo gloriam percipiamus. R\. Amen. Dicat Presb. Per misericordiam tuam Deus noster qui es benedictus et uiuis et omnia regis in secula seculorum. R\. Amen. Dominus sit semper uobiscum.  R\. Et cum. Dicat Presb. uel Diachonus. Solennia completa sunt in nomine Domini nostri Iesu Christi: uotum nostrum sit acceptum cum pace. R\. Deo gratias. Ista oratio supradicta sit in medium altaris. In ista Missa et in aliis non uertitur Sacerdos ad populum nisi quando dixerit. Adiuuate me fratres in orationibus uestris.



IN SECUNDO DOMINICO DE ADuENTU DOMINI.


Ad Missam. Officium.

[a 1Kb] Super montem altissimum ascende tu qui euangelizas Syon: exalta in fortitudine uocem tuam qui euangelizas Hierusalem. Dic ciuitatibus Iuda alleluia: alleluia. u\. [b 1Kb] Deus manifeste ueniet et Deus noster et non silebit. P. Dic ciuitatibus. u\. Gloria et honor Patri et Filio et Spiritui Sancto in secula seculorum. Amen. P. Dic ciuitatibus. Dicat Presb. Per omnia semper secula seculorum. R\. Amen. Dicat Presb.

Oratio. Deus qui per angelicos choros: ut supra in prima Missa. Et dicta oratione dicat Presb. Per misericordiam tuam Deus noster qui es benedictus et uiuis et omnia regis in secula seculorum. R\. Amen. Dicat Presb. Dominus sit semper uobiscum. R\. Et  cum. Sicut dictum est in prima Missa. Dicat Chorus.


Lectio libri Esaye prophete [c 1Kb] .

R\. Deo gratias.

Hec dicit Dominus. Audite qui scitis iustum: populus meus: lex mea in corde eorum. Nolite timere obprobrium hominum: et blasphemias eorum ne metuatis. Sicut enim uestimentum: sic comedet eos uermis: et sicut lanam: sic deuorabit eos tinea. Salus autem mea in sempiternum erit: et iusticia mea in generationes generationum. Consurge, consurge: induere fortitudinem brachium 8 Domini: consurge sicut in diebus antiquis: in generationibus seculorum. Numquid non tu percussisti superbum: uulnerasti draconem? Numquid non tu siccasti mare: aquam abyssi uehementis? Qui posuisti profundum maris  uiam: ut transirent liberati: Et nunc quid redempti sunt a Domino: reuertentur et uenient in Syon laudantes: et leticia sempiterna super capita eorum. Gaudium et leticiam obtinebunt: et fugiet dolor et gemitus. Ego ego ipse consolabor uos. R\. Amen. Dicat Presb. Dominus sit semper uobiscum. R\. Et cum spiritu. [d 1Kb] Dicat Chorus. R\. Excita potentiam tuam Domine. [e 1Kb] Et ueni ad liberandum nos. u\. Qui regis Isrel intende qui deducis uelut ouem Ioseph [f 9Kb] appare. P. Et ueni. Dicat Presb. Silentium facite.

Dicat Chorus.


Sequentia epistole Pauli apostoli ad Romanos. .

R\. Deo gratias.

Fratres. Omnis anima potestatibus sublimioribus  subdita sit. Non est enim potestas nisi a Deo. Que autem  sunt a Deo: ordinata sunt. Itaque qui potestati resistit: Dei ordinationi resistit. Qui autem resistunt: ipsi sibi damnationem acquirunt. Nam principes non sunt timori boni operis: sed mali. uis autem non timere potestatem: bonum fac: et habebis laudem ex illa. Dei enim minister est tibi in bonum. Si autem malum feceris: time. Non enim sine causa gladium portat. Dei enim minister est: uindex in iram ei qui malum agit. [h 1Kb] Ideo enim necessitati subditi estote: non solum propter iram: sed etiam [i 1Kb] propter constantiam: [i 1Kb] et tributa prestantes. Ministri enim sunt Dei: in hoc ipsum seruientes. Reddite ergo omnibus debita. Cui tributum: tributum. Cui uectigal: uectigal. Cui timorem: timorem. Cui honorem: honorem. Nemini quicquam debeatis: nisi ut  inuicem diligatis. R\. Amen. Dicat Presbyter uel Diaconus.


Lectio sancti Euangelii secundum Mattheum .

In illo tempore. Cum audisset Iohannes in uinculis opera Christi: mittens duos de discipulis suis: ait illi. Tu es qui uenturus es: an alium expectamus? Et respondens iehsu ait illis. Euntes renunciate Iohanni que audistis et uidistis. Ceci uident: claudi ambulant: leprosi mundantur: surdi audiunt: mortui resurgunt: pauperes euangelizantur. Et beatus est qui non fuerit scandalizatus in me. Illis autem abeuntibus: cepit iehsu dicere ad turbas de Iohanne: Quid existis in desertum uidere? Arundinem uento agitatam? Sed quid existis uidere? Hominem mollibus uestitum: Ecce qui mollibus uestiuntur: in domibus  regum sunt. Sed quid existis uidere? Prophetam? Etiam dico uobis: et plusquam Prophetam. Hic enim est de quo scriptum est. Ecce ego mitto angelum meum ante faciem tuam: qui preparabit uiam tuam ante te. Amen dico uobis: non surrexit inter natos mulierum maior Iohanne Baptista. Qui autem minor est in regno celorum maior est illo. A diebus autem Iohannis Baptiste usque nunc regnum celorum uim patitur: et uiolenti rapiunt illud. Omnes enim prophete et lex: usque ad Iohannem prophetauerunt. Et si uultis recipere: ipse est Helias qui uenturus est. Qui habet aures audiendi audiat. R\. Amen. Dicat Presb. Dominus sit semper uobiscum. R\. Et cum spiritu tuo. Dicat Chorus. [l 1Kb] Lauda. Alleluia. u\. [m 1Kb] Deus conuertens uiuificabis nos: et plebs tua letabitur  in te. P. Alleluia. Dicat Presb. Adiuuate me fratres  in orationibus uestris: et orate pro me ad Deum. Respondeat Chorus. Adiuuet te Pater et Filius et Spiritus sanctus. Dicat Chorus. Sacrificium quod dicitur offertorium. uenient ad te populi multi alleluia: et reges gentium per portas tuas ingredientur: et uocaberis ciuitas Domini. Fidelis Syon ultra non eris derelicta alleluia: alleluia. u\. Hec dicit Dominus dabo in pace principes tuos Syon: et Sacerdotes tuos in exultatione: et letabuntur in salutare muri tui in eternum et in seculum seculi. P. Fidelis Syon. Dum dicitur sacrificium offerat hostiam Sacerdos in calice cum orationibus. Hic incipit Missam dicendo. Dominus sit semper uobiscum. R\. Et cum spiritu tuo.

Missa. Accedentes ad mensam terribilis omnipotentis Dei: cum summo gaudio Domino Deo nostro  illibatas hostias 9 offeramus fratres karissimi: quia dignatus est filii sui aduentum per Iohannem Baptistam hominibus nunciare. Sic enim affatur. [a 1Kb] uenit et fortior me post me: cuius non sum dignus corrigiam calciamenti soluere. Quos ego tingo [b 1Kb] in aqua baptismi: [c 1Kb] ipse baptizat in Spiritu Sancto et igni. Quia ipse est filius Dei: quem princeps angelice [d 1Kb] milicie per uterum uirginis sacre [e 1Kb] in mundo annunciauit uenire. Poscamus ergo Deum Patrem: ut hec que ob solemnitatem aduentus Filii sui offerimus holocausta: non discutiens nostra peccata: in suo conspectu efficiat graciosa.

R\. Amen.

Dicat Presb. Per misericordiam tuam Deus noster qui es benedictus et uiuis etc. ut supra fol. 3.

 Postea dicat Orationem.

Oratio. Iocundatur Domine et tripudiat terra: quia uerbum caro factum habitat in sacre uirginis membra. In cuius aduentu omnis de captiuitate redimitur terra: que detinebatur per transgressionem Ade in obscurata gehenna. Nunc moueatur mare et omnia [f 1Kb] que in eis sunt: montes exultent et omnia ligna siluarum: quia Deus homo dignatur per uterum Beate uirginis Marie: de celo in mundum uenire. Per ipsius igitur aduentum te deprecamur omnipotens Deus: ut nostre carnis fragilitatem a uinculis peccatorum absoluas: et presenti familie tue misericordia plenus occurras.

R\. Amen.

 Dicat Presbyt. Per misericordiam tuam Deus noster in cuius conspectu. Ut supra fol. 4.

Post nomina. Domine Iesu Christe quem uenturum esse credimus iudicem: qui iam dudum in primo aduentu glorie tue propter nostra scelera humilis uenire dignatus es: Petimus: ut dum aduentus clementie tue secundus aduenerit: nostra nomina absterso peccato: cum sanctis tuis facias prenotari.

R\. Amen.

 Dicat Presb. Quia tu es uita uiuorum. Ut supro col. 115.

Ad pacem. Iesu uirtus infirmitatis nostre: [g 1Kb] qui sine manibus precidentium lapis uerus es abscisus a monte: quo omnis latitudo repleta est terre. Tu corda nostra reple dono pacis et gratie: ut qui incarnationis tue celebramus solennia: per pacis bonum future examinationis liberemur a pena.

R\. Amen.

Dicat Presb. Quia tu es uera pax nostra, etc. Gratia Dei Patris, etc. Et postea dicat. Introibo ad Altare Dei mei, etc. Quere supra fol. 4.

Inlatio. Dignum et iustum est: uere equum et salutare est: Domini nostri Iesu Christi aduentum in mirabilibus predicare: quem inter homines nasciturum  celestis nuncius nunciauit. uirgo terrena dum salutaretur audiuit: Spiritus Sanctus in utero: dum ueniret creauit: ut Gabriele pollicente: Maria credente: Dei uerbo Spiritu cooperante: sequeretur salutationem Angelicam securitas: promissionem perficeret ueritas: ut altissimi obumbrante uirtute: [h 1Kb] didicisset se esse fecunda uirginitas. Ecce concipies in utero et paries filium: Angelus predicauit: et quomodo fiet istud Maria respondit. Sed quia hec credendo non dubitando respondit: impleuit Spiritus Sanctus quod Angelus spopondit. uirgo ante conceptum: uirgo semper futura post partum. [i 1Kb] Deum suum prius mente: dehinc uentre concepit: salutem mundi prima suscepit. uirgo plena gratia Dei: et  ideo uera mater Filii Dei: quem adorant Angeli. Throni. Dominationes. Et Potestates ita dicentes.

Dicat Chorus. Sanctus. Sanctus. Sanctus.

Dicat Presb.

Post Sanctus. uere Sanctus: uere benedictus Dominus noster iehsu Christus Filius tuus. Qui cum in forma Dei esset: semetipsum exinaniuit: formam accipiens serui: cum incarnatus in utero uirginis abscondens Diuinitatem suam: suscepit infirmitatem nostram: ipse Dominus ac Redemptor eternus.

Postea dicat. Adesto adesto Iesu bone. Ut supra fol. 5.

Deinde dicat

Post pridie. Deus qui sic dilexisti mundum: ut Filium tuum unigenitum dares pro mundo. Tu hec  libamina tibi benedicenda assume: et nobis tue benedictionis dona largire. Ut qui ob mysterium Incarnationis tue hec tibi sacrificia ueneranda litamus: horum sacrificiorum propiciationibus: ab omnibus criminibus expiemur. R\. Amen.

Dicat Presb. Te prestante Sancte Dñe. Ut supra fol. 5. Dñus sit semper uobiscum. R\. Et 10 cum spiritu. Sicut dictum est retro et omnia alia.

Ad Orationem Dominicam. Confortamini manus  fatigate: roboramini pusillanimes. Hilarescite: nolite timere. Extollite ad Deum manus uestras: et excitate corda. Quia ecce iam in proximo est redemptio nostra. Cuius incarnatio nos redemit: cuius processio natiuitatis illuminabit: cuiusque etiam preceptum nos docuit orare semper et dicere. Pater noster qui es in celis. Totum sicut scriptum est retro fol. uI.

Dicat Presb. Sancta Sanctis: et coniunctio corporis. Dicat Presb. Humiliate uos benedictioni.

Benedictio. Unigenitus Filius Dei qui incarnatus in mundo oculos illuminauit cecorum: ipse spiritualem in cordibus nostris impertiat intellectum. R\. Amen.

Quique natus de uirgine adimpleuit legem: impleat in nobis omne promissum gratie sue. R\. Amen.

 Ut eius sine confusione mereamini contueri faciem: cuius Incarnationis solennitatem celebratis amanter. R\. Amen

Dicat Presb. Per misericordiam ipsius Dei nostri. Ut supra. Dicat Chorus. Gustate et uidete. Et omnia alia que sequuntur ut in primo Dominico de aduentu fol. 6.

Oratio. Refecti Christi corpore. Et dicat Presb. In nomine Domini nostri Iesu Christi. uotum nostrum sit acceptum in pace. R\. Deo gratias.



DOMINICA TERTIA ADuENTUS DOMINI.


Ad Missam. [a 1Kb] Officium.

Ecce reuelabitur gloria Domini [b 1Kb] gentibus alleluia. Et uidebit omnis caro alleluia. Quod os Domini locutum est alleluia alleluia. [c 1Kb] u\. Deus manifeste  ueniet: Deus noster et non silebit. P. Quod os. u\. Gloria et honor Patri et Filio et Spiritui Sancto in secula seculorum amen. P. Quod os

Oratio. Deus qui per angelicos. Ut supra in prima Missa.


Lectio libri Esaye Prophete .

Hec dicit Dominus. Audite me qui sequimini quod iustum est: et queritis Dominum. Attendite ad petram: unde excisi estis: et ad cauernam laci de qua precisi estis. Attendite ad Abraham patrem uestrum: et ad Sarram que peperit uos: quia unum uocaui eum: et benedixi eum: et multiplicaui eum. Consolabitur ergo Dominus Syon: consolabitur omnes ruinas eius. Et ponet desertum eius quasi delicias: et solitudinem eius quasi ortum Domini. Gaudium  et leticia inuenietur in eo: gratiarum actio: et uox  laudis. Attendite ad me popule meus: et tribus mea me audite. Quia lex a me exiet: et iudicium meum in lucem populorum requiescet. Prope est iustus meus: egressus est Saluator meus: et brachia mea populos iudicabunt. Me insule expectabunt: et brachium meum sustinebunt. Leuate in celum oculos uestros; et uidete sub terra deorsum. Quia celi sicut fumus liquescent: et terra sicut uestimentum atteretur: et habitatores eius sicut hec interibunt. Salus autem mea in sempiternum erit: et iusticia mea non deficiet. R\. Amen.

[e 1Kb] Psallendo. Ostende nobis Domine misericordiam tuam. Et salutare tuum da nobis. u\. Deus tu conuersus uiuificabis nos: et plebs tua letabitur in te. P. Et salutare.

 Dicat Presb. Silentium facite.


Sequentia Epistole Pauli Apostoli ad Romanos .

R\. Deo gratias.

Fratres nolo uos ignorare mysterium hoc: ut non sitis uobis ipsis sapientes: quia cecitas ex parte contigit in Isrel: donec plenitudo gentium intraret: et sic omnis Isrel saluus fieret. Sicut scriptum est. ueniet ex Syon qui eripiat et auertat impietatem ab Iacob: et hoc illis a me testamentum: cum abstulero peccata eorum. Secundum euangelium quidem inimici propter uos: secundum electionem autem karissimi propter patres. Sine penitentia enim sunt dona et uocatio Dei. Sicut enim aliquando et uos non credidistis Deo: nunc autem misericordiam  consecuti estis propter illorum incredulitatem: ita et isti nunc non crediderunt in uestram misericordiam: ut et ipsi misericordiam consequantur. Conclusit enim Deus omnia incredulitate: ut omnibus misereatur. O altitudo diuitiarum sapientie et scientie Dei: quam incomprehensibilia sunt iudicia eius: et inuestigabiles uie eius. Quis enim cognouit sensum Domini: aut quis consiliarius eius fuit? Aut quis prior dedit illis: et retribuetur ei? Quoniam ex ipso: et per ipsum: et in ipso sunt omnia. Ipsi gloria [g 1Kb] in secula seculorum.

R\. Amen.


Lectio Sancti Euangelii secundum Mattheum .

Illo in tempore. Dominus noster 11 iehsu Christus  cum uenisset Betphage ad montem Oliueti: misit  quos discipulos dicens eis. Ite in castellum quod contra uos est: et statim inuenietis asinam alligatam: et pullum cum ea; soluite et adducite mihi. Et siquis uobis aliquid dixerit: dicite quia Dominus his opus habet. Et confestim dimittet eos. [a 1Kb] Hoc autem factum est: ut impleretur quod dictum est per Prophetam dicentem. Dicite filie Syon: ecce Rex tuus uenit tibi mansuetus: sedens super asinam et pullum filium subiugalis. Euntes autem discipuli: fecerunt sicut precepit illis iehsu. Et adduxerunt asinam et pullum: et imposuerunt super eos uestimenta sua: et eum desuper sedere fecerunt. Plurima autem turba strauerunt uestimenta sua in uia. Alii autem cedebant ramos de arboribus: et sternebant in uia. Turbe autem que precedebant, et que sequebantur:  clamabant dicentes: Osanna filio Dauid: benedictus qui uenit in nomine Domini: osanna in altissimis. Et cum intrasset Hierosolimam: commota est uniuersa ciuitas dicens. Quis est hic? Populi autem dicebant. Hic est iehsu propheta a Nazareth Galilee. Et intrauit iehsu in templum Dei: [b 1Kb] et eiecit omnes ementes et uendentes in templo, et mensas nummulariorum: et cathedras uendentium columbas euertit. Et dicit eis. Scriptum est: domus mea: domus orationis uocabitur: uos autem fecistis illam speluncam latronum. Et accesserunt ad eum ceci et claudi in templo: et sanauit eos. uidentes autem principes Sacerdotum et Scribe: mirabilia que fecit: et pueros clamantes in templo et dicentes. Osanna filio Dauid: indignati sunt: et  dixerunt ei. Audis quid isti dicunt? iehsu autem dixit eis. Utique. Nunquam legistis: quia ex ore infantium, et lactentium perfecisti laudem. Et relictis illis: abiit foris extra ciuitatem in Bethaniam: ibique mansit.

R\. Amen.

Dicat Presb. Dominus sit semper uobiscum. R\. Et cum. [c 1Kb] Dicat Chorus. Alleluia. u\. Cantate Domino canticum nouum: bene psallite [d 1Kb] in iubilatione. P. Alleluia. Dicat Presb. Adiuuate me fratres. fol. 8.

Chorus dicat [e 1Kb] .

Sacrificium. Ingressus est Daniel in domum Domini, et eleuauit sacrificium populo in loco sanctificationis  eius dicens. Benedicite Dominum et confitemini ei alleluia. u\. Confortabit me similitudo filii hominis: et dixit Daniel ueritatem annuncio tibi: ego sum Michel princeps magnus, et dixi ad eum:  quomodo potest seruus Domini loqui cum Domino suo et locutus est dicens. P. Benedicite.

Missa. Dicat Presb. Dominus sit semper uobiscum. R\. Et cum.

Confortentur queso Domine Iesu Christe in aduentu tuo corda fidelium: tuoque in nomine genua roborentur debilium: tua uisitatione curentur uulnera egrotorum tuoque tactu oculi illuminentur cecorum: tuo regimine uestigia firmentur claudorum: tuaque miseratione uincula absoluantur peccantium: quosque perspicis aduentum olim [f 1Kb] mystice peracte incarnationis tue nunc promptissima deuotione suscipere: hos facito in secundum iudicii tui aduentum ad te exultantibus animis peruenire: atque in amenitate paradisi iocundaturos inducere: ut ab  eternis penis tua clementia liberati: uiteque eterne participes facti: glorie tue decantent laudis canticum coronati.

R\. Amen.

Alia. Domine Iesu Christe qui olim uenisti occultus cum apparueris manifestus: assiste propitius liberaturus populum tuum ab impiorum et a criminum iugo: ut tibi plebs tua seruiat in equitate: a quo liberantur ab omni malorum oppressione.

R\. Amen.

Post nomina. Christe Dei filius: cuius incarnatio reparauit mundum: cuiusque nomen angelica est uoce denunciatum. Tu offerentium nomina illuc asscribe: quo ipse precepisti in corpore. Ut quos hic aduentus primi gratia redemisti: in secundi aduentus  examinatione: nulla exurantur pena supplicii: sicque nunc pro defunctorum fidelium quiete exaudiamur: quo te opitulante eterno cum illis pariter fruamur consortio beatorum.

R\. Amen.

Ad pacem. Domine Deus Omnipotens Christe Rex glorie: qui es pax certa et caritas sempiterna: quesumus nostra archana splendore tue pacis irradia: nostramque conscientiam caritatis tue dulcedine redde purissimam: ut pacifice pacis expectemus 12 auctorem, et in aduersis huius mundi te semper custodem habeamus et protectorem. Quatenus tua custodia septi: ita pacis studia certissime diligamus. Ut cum in gloriam aduentus tui equus retrïbutor adueneris:  eterno potiamur gaudio exultationis.

R\. Chorus. Amen.

Inlatio. Dignum et iustum est: uere dignum et honorificum est Domine Iesu Christe Deus noster  aduentum glorie tue; et Incarnationis: et Natiuitatis mysterium solenni deuotione recolere: nostreque salutis insignia: que tantis sunt prolata uirtutibus cum tripudio animi predicare. Sed quis dignas ualeat dignationi tue rependere laudes? Cuius opera: nec mirabilia numerare possumus nec uirtutes. Quantus tamen ipse uel qualis sis: nullus [a 6Kb] credo audeat dicere: quoniam quantitatem tui uel qualitatem humane sapientie non est datum scire. Sed cuius immensitatem humani sensus capacitas non ualeat terminare: unum solummodo est: [b 1Kb] ut Trinitate Deitatis atque omnipotentie tue simpliciter credamus: et ueraciter predicemus. Tu itaque clementissime Deus uere credulitatis in sensibus nostris incrementum multiplica: et imaginis ac similitudinis tue  [c 1Kb] formam magisque restaura: ut te quem dudum uenisse credimus pro remediis captiuorum: in secundo aduentu tuo te in maiestate uenturum sustinentes uidere mereamur: concessa nobis indulgentia peccatorum: presta unitas equalis et indiuisa Trinitas: Deus noster. Quem celorum multitudo et ineffabilis numerus: quem omnium Angelorum milicia cum senioribus et uirtutibus cum Thronis et Dominationibus laudare non cessant. In cuius preconium quadriga illa senarum remigio suffulta alarum intrinsecus et extrinsecus; minutatim oculis [d 1Kb] liminata: cum Cherubin hymnum cantici noui concinnunt laudantes atque dicentes.

Dicat Chorus. Sanctus. Sanctus. Sanctus.

Dicat Presb.

 Post Sanctus. uere Sanctus: uere benedictus Dominus noster iehsu Christus filius tuus: qui non ex uirili semine natus: sed ex Spiritu Sancto a Deo Patre conceptus qui dedit mundo per Incarnationem aduentus sui nouum fidei lumen: reserans uiam que obstrusa fuerat homini primo prothoplausto ipse Dominus ac Redemptor eternus.

Hic dicit Presb. Adesto adesto. Sicut scriptum est in prima Missa fol. 5.

Post pridie. ueni Domine et noli tardare: relaxa facinora plebis tue: conferens omnibus uite premium repromisse. Ut sicut incarnatione tua olim reparati sumus: ita quoque te ad iudicium uenientem placabilem sentiamus. His quoque te quesumus  sacrificiis nostris ita sanctificationem tuam infunde: quo ex his sumpturi nullo decidamus in crimine: sed sanctificati tuum mereamur Domine aduentum impauidi sustinere.

R\ Amen.

Te prestante. fol. 6.

Ad Orationem Dominicam. Domine Iesu Christe qui pro nobis carnem de uirgine suscepisti: et precepta  nobis tribuisti orandi: tu que nos te docente exposcimus propiciatus exaudi, ut qui dies istos Incarnationis tue cum summa ueneratione suscipimus: dono Sancti Spiritus muniamur proclamantes in terris: Pater noster qui es in celis. Totum sicut dictum est in prima Missa.

Dicat Presb. Sancta Sanctis.

Postea dicat benedictionem. Deus pacis sanctificet uos ad perfectum: cuius Incarnationis ouando celebratis mysterium. R\. Amen. Idem quoque uos castificet mente et corpore: qui se uoluit nasci de uirgine. R\. Amen. [e 1Kb] Ut integer spiritus uester anima et corpus sine querela seruetur in aduentum ipsius. R\. Amen. Per misericordiam ipsius Dei nostri: qui uiuit et omnia regit in secula seculorum.

 R\. Amen.

Dicat Presb. Dominus sit semper uobiscum. R\. Et cum. Dicat Chorus. Gustate et uidete. fol. 7.



IN QUARTA DOMINICA DE ADuENTU DOMINI.


Ad Missam. Officium.

Ecce super Montes pe. Require retro in primo Dominico Aduentus.

Oratio. Deus qui per Angelicos Choros.


Lectio Libri Esaye Prophete .

R\. Deo gratias.

13 A Finibus terre laudes: audiuimus gloriam iusti: Et dixi: Secretum meum mihi. Secretum meum mihi. uhe mihi. Preuaricantes preuaricati sunt: et preuaricatione transgressorum preuaricati sunt. Formido  et fouea et laqueus super te: qui habitator es terre. Et erit qui fugerit [g 1Kb] a facie formidinis: cadet in foueam: et qui se explicauerit de fouea: tenebitur laqueo: quia cataracte de excelsis aperte sunt: et concucientur fundamenta terre. Confractione confringetur terra: contritione conteretur terra: commotione commouebitur terra. Agitatione agitabitur terra sicut ebrius: et auferetur quasi tabernaculum unius noctis. Et grauabit eam iniquitas sua et corruet: et non adiiciet ut resurgat. Et erit in die illa: uisitabit Dominus super miliciam celi in excelso: et super reges terre qui sunt super terram. Et congregabuntur in congregatione unius fascis in lacum: et claudentur ibi in carcere: et post dies multos uisitabitur. Et erubescet Luna et confundetur Sol: cum regnauerit  Dominus exercituum in monte Syon et in Hierusalem. Et in conspectu seniorum suorum fuerit glorificatus.

R\. Amen.

Dicat Presb. Dominus sit semper uobiscum

R\. Et cum.

Dicat Chorus.

[h 1Kb] Psallendo. Exultabunt omnia ligna [i 9Kb] silue [i 1Kb] ante  faciem Dei quia ueniet. [a 1Kb] u\. Cantate Domino canticum nouum cantate Deo omnis terra. P. Quia ueniet.

Dicat Presb. Silentium facite.

Chorus respondeat.


Sequentia Epistole Pauli Apostoli ad Corinthios. prime .

Chorus Resp. Deo gratias.

Fratres. In Christo omnes uiuificabuntur. Unusquisque autem in ordine suo: primitie Christus. Deinde hi qui sunt Christi: qui in aduentum eius crediderunt. Deinde finis cum tradiderit Regnum Deo et patri: cum euacuauerit omnem principatum et potestatem et uirtutem. Oportet autem illum regnare, donec ponat omnes inimicos sub pedibus eius. Omnia enim subiecit sub pedibus eius. Nouissime autem inimica  destruetur mors. Cum autem dicat omnia subiecta sunt ei: sine dubio preter eum qui subiecit ei omnia. Cum autem subiecta fuerint illi omnia: tunc ipse filius subiectus erit illi qui sibi subiecit omnia: ut sit Deus omnia in omnibus. Alioquin quid facient qui baptizantur pro mortuis. Si omnino mortui non resurgunt: ut quid et baptizantur pro illis. Ut quid [c 1Kb] et non periclitamur omni hora? [d 20Kb] Quotidie morior propter uestram gloriam fratres quam habeo. In Christo Iesu Domino nostro.

R\. Amen.

Dicat Presb. Dominus sit semper uobiscum.

R\. Et cum spiritu.


Lectio Sancti Euangelii secundum Marcum .

Illo in tempore. Dominus noster iehsu Christus loquebatur  discipulis suis dicens. Cauete a Scribis: qui uolunt in stolis ambulare: et salutari in foro: et in primis cathedris sedere in Sinagogis: et primos discubitus in cenis. Qui deuorant domos uiduarum sub obtentu prolixe orationis. Hi accipient prolixius iudicium. Et sedens iehsu contra gazophilacium: aspiciebat quomodo turba iactaret es in gazophilacium. Et multi diuites iactabant multa. Cum uenisset autem una uidua pauper: misit duo minuta: quod est quadrans. Et conuocans discipulos suos ait illis. Amen dico uobis; quoniam uidua hec pauper: plus omnibus misit: qui miserunt in gazophilacium. Omnes enim ex eo quod abundabat illis miserunt. Hec uero [f 1Kb] de pecunia sua omnia que habuit misit totum uictum suum. Cap. XIII. Et cum [g 1Kb] egrederetur de templo: ait  illi unus ex discipulis suis. Magister: aspice quales lapides et quales structure. Et respondens iehsu ait illi. uides has magnas edificationes? Non relinquetur lapis super lapidem: qui non destruatur. Et cum sederet in monte Oliuarum: interrogabant eum separatim Petrus et Iohannes: et Iacobus et Andreas. Dic nobis quando  ista fient et quod signum erit quando hec omnia incipient consummari? Et respondens iehsu: cepit dicere illis. uidete ne quis uos seducat. Multi enim uenient in nomine meo dicentes quia ego sum: et multos seducent. Cum audieritis autem bella et opiniones bellorum: ne timueritis. 14 Oportet enim hec fieri: sed nondum finis. Exurget gens contra gentem: et regnum super regnum. Et erunt terremotus per loca et fames. Initium dolorum hec. uidete autem uosmetipsos. Tradent enim uos in conciliis et in synagogis uapulabitis: et ante Presides et Reges stabitis propter me in testimonium illis. [h 1Kb] Et in omnes primum oportet predicari Euangelium. Et cum duxerint uos tradentes: nolite precogitare quid loquamini: sed quod datum uobis fuerit in illa hora: id loquamini.  Non enim uos estis loquentes: sed Spiritus Sanctus. Tradet autem frater fratrem in mortem: et pater filium et consurgent filii in parentes: et morte afficient eos. Et eritis odio omnibus propter nomen meum. Qui autem sustinuerit in finem: [i 1Kb] saluus erit. Cum autem uideritis abhominationem desolationis stantem ubi non debet: qui legit intelligat. Tunc qui in Iudea sunt fugiant in montes. Et qui super tectum: ne descendat in domum: nec intreat ut tollat quid de domo sua. Et qui in agro erit: non reuertetur retro tollere uestimentum suum. ue autem pregnantibus et nutrientibus in illis diebus. Orate uero: ut hyeme non fiant. Erunt enim dies illi tribulationis tales: quales non fuerunt ab initio creature: quam condidit Deus usque nunc: neque fient. Et nisi breuiasset Dominus  dies: non fuisset salua omnis caro. Sed propter electos quos elegit: breuiauit dies. Et tunc si quis uobis dixerit: ecce hic est Christus: ecce illic: ne credideritis. Exurgent enim pseudochristi: et pseudoprophete: et dabunt signa et portenta ad seducendos si potest fieri: etiam electos. uos ergo uidete. Ecce predixi uobis omnia. Sed in illis diebus post tribulationem illam: Sol contenebrabitur, et luna non dabit splendorem suum. Et stelle celi erunt decidentes: et uirtutes que sunt in celis mouebuntur. Et tunc uidebunt filium hominis uenientem in nubibus cum uirtute multa et gloria. Et tunc mittet angelos suos: et congregabit electos suos a quatuor uentis a summo terre: usque ad summum celi. A ficu autem discite parabolam. Cum iam ramus eius tener fuerit: et nata fuerint folia:  cognoscetis quia in proximo sit estas. Sic et uos: cum uideritis hec fieri; scitote quod in proximo sit in ostiis. Amen dico uobis: quoniam [i 1Kb] non transiet generatio hec: donec omnia ista fiant. Celum et terra transibunt: uerba autem mea non transibunt. De die autem illa uel hora. Nemo scit: neque Angeli in celo:  [a 1Kb] neque filius hominis: nisi pater. uidete: uigilate et orate. Nescitis enim quando tempus sit. [b 1Kb] Qui habet aures audiendi audiat.

R\. Amen.

Dicat Chorus. [c 1Kb] Lauda. Allelluia.

u\. Qui regis Isrel intende qui deducis Ioseph uelut ouem. P. Alleluia.

Dicat Presb. Adiuuate me fratres in orationibus uestris. ut supra fol. 8.

Dicat Chorus.

[d 1Kb] Sacrificium. Ecce ostendit mihi Angelus Iesum Sacerdotem magnum stantem ante faciem Domini: et Angelus Domini loquebatur ad eum dicens: tu conseruabis populum tuum et custodies eum. Usque in eternum Alleluia Alleluia.

 [e 1Kb] u\. Locutus est Angelus Zacarie dicens. Reuertar ad Hierusalem in misericordia: et domus mea restaurabitur: et affluent ciuitates mee bonis: et multiplicabo populum meum et saluabo eum. P. Usque in eternum.

Missa. Dicat Presb. Dominus sit semper uobiscum.

R\. Et cum spiritu.

Oratio. Aduentum Domini et Redemptoris nostri: quem ab antiquis Patribus Patriarchis scilicet et Prophetis: uaticinantibus olim pronunciatum: ac pro salute nostra dudum constat impletum: omni quidem nos tempore condecet karissimi fratres cum gaudio merare: sed precipue in his diebus annua uice recurrentibus: oportet nos uotis solemnibus celebrare. Nam quia diem illum celeberrimum in quo pro nobis  est de uirgine natus: iam iamque reuoluti anni circulo appropinquare sentimus: dignum est ut aduentum eius qui in eo natus est: mente deuotissima recolentes; nunc iam festa solemnia alacres solemniter agamus.

R\. Amen.

Dicat Presb. Per misericordiam tuam Deus noster etc. ut supra.

Alia. Deus qui Unigenitum tuum pro nobis in 15 carne uenturum: ac de uirgine nasciturum propheticis uocibus promisisti: et in nouissimis temporibus que promiseras adimplesti: presta quesumus: ut qui eum iam uenisse mundumque redemisse credimus: fatemur: et predicamus: rursumque uenturum ad  iudicium speramus: eius presentiam cum uenerit sine confusione cernamus.

R\. Amen.

Post nomina. Sanctorum tuorum Domine communicantes memorie Patriarcharum, Prophetarumque tuorum non sumus immemores: ipsis enim renunciantibus:  aduentus tuus claruit mundo. Memoramus etiam Apostolos tuos: qui aduentum tuum a Prophetis, Patriarchisque predicatum: oculis suis cernere meruerunt. Facimus quoque et tuorum Martyrum mentionem: qui te Dominum redemptionem iam uenisse confessi: ad mortem usque sunt certati pro ueritate. Fidelium preterea tuorum in hac adhuc peregrinatione degentium nomina recensemus: [f 1Kb] protestantes: ut eorum uite cursum et perfectionem consummes: quos Sanctos tuos apud te in celesti habitaculo cautos perfectosque iam retines. Non obliuiscimur quoque defunctos nature nostre ac fidei socios. Sed precamur te Dominum amplissime pietatis: ut eis refrigeria tribuas sempiterne quietis.

R\. Amen.

 Dicat Presb. Quia tu es uita uiuorum, etc.

Ad pacem. Christe Domine [g 1Kb] in cuius aduentum pax est reddita terris: pax collata hominibus bone uoluntatis: concede quesumus [h 1Kb] ut per primum aduentum ad nos in humanitate ueniens: et mundum tibi in pace reconciliare dignatus es: reconciliatos per te in tua pace prestes iugiter permanere: quatenus in secundo aduentu tuo dum in maiestate et gloria ueneris facias heredes pacis eterne: [i 1Kb] et quos hic tue pacis depositum feceris: inuiolabiliter facias custodire.

R\. Amen.

Dicat Presb. Quia tu es uera pax nostra totum cum gratia Dei Patris. ut supra in prima Missa. Totum cum Introibo ad Altare Dei mei. ut supra dictum  est fol. 4.

Inlatio. Dignum et iustum est: uere et nobis per omnia expedibile: tuam nos clementiam Omnipotens Pater: quibus possumus semper laudibus predicare: qui bonitate nos [i 1Kb] ingenuitateque condidisti: ac serpentis antiqui fraude [k 1Kb] decepti: gratuita miseratione a morte [l 1Kb] uelis eripere: qui filium tuum quem pro nobis in carne missurus eras: ad terras uenturum nasciturumque de uirgine longe antea predixisti: eius natiuitatis aduentum pretonantibus Sanctis prenunciasti: ut expectatus diu qui fuerat repromissus: magnum mundo faceret gaudium in plenitudine temporum presentatus. Unde petimus et rogamus: ut qui plasma tuum: sicut uere pius: et misericors  perire non passus es: sed per humilem aduentum filii tui Domini nostri: quod perierat reuocasti: quod iam inuentum et reparatum: ac reuocatum est: sic protegas: sic custodias: sic sanes: sic defendas: sic liberes. Ut in illo aduentu terribili quo iterato illos uenturus est iudicare: a quibus et pro quibus  est iudicatus: tales inueniat quos redemit: ut in eternum possideat quos precio sui sanguinis acquisiuit: ut cum ignifluis affectibus redemptorum: tecum et Sancto Spiritu sine fine laudetur parili concentu: cum Angelis et Archangelis laudantibus atque ita dicentibus. Dicat Chorus. Sanctus. Sanctus. Sanctus, etc.

Dicat Presbyter.

Post Sanctus. Oratio. uere sanctus: uere benedictus qui uenit in nomine Domini: Rex Isrel. qui iam uenit humilis: et adhuc uenturus est in maiestate terribilis. Qui iam uenit ut iudicaretur in mundo; et aduc uenturus est ut iudicet mundum. Qui iam uenit ut redimeret a morte: quos ad uitam predestinauit: et adhuc uenturus est: ut remuneret quos redemit:  ipse Dominus ac Redemptor eternus.

Deinde dicat Presbyter in silentio. Oratio. Adesto adesto Iesu bone pontifex. Ut supra fol. 5. Postea dicat orationem.

Post pridie. Facimus Domine Filii tui Domini nostri Iesu Christi commemorationem: quod ueniens ad nos humanam formam assumpsit: quod pro hominibus quos creauerat redimendis 16 passionem Crucis perpessus est. Quod superaturus atque conculcaturus debitam mortem nostram: mortem ultra suscepit ipse indebitam: quod infernum ex parte expoliauit relinquendo impios: et sanctos qui ibidem tenebantur: resurgens secum in celestibus subleuando. Quod rediens ad celum uiam nobis patefecit: per quam conscendamus in celum. Quod uenturus sit  iterum ad iudicium uiuorum et mortuorum sceleratores et peccatores eterno supplicio damnaturos: suisque fidelibus sua precepta seruantibus eternitatis sue gloriam collaturus. Per ipsum te ergo summe Pater exposcimus: ut hanc tue placationis hostiam: quam tibi offerimus; e manibus nostris placatus accipias: [a 1Kb] eamque de celis a sede placato uultu respiciens benedicas: ut quotquot ex huius sumptu libauerimus: salubritatem ac remedium anime et corporis hauriamus. R\. Amen.

Et dicto memento pro uiuis et perfecto simbolo dicat Presbyter orationem Dominicam equaliter.

Summe summe et omnipotens Deus Pater ingenitus: qui unigeniti tui in assumptione carnis: aduentum reconciliationis nostre uoluisti esse remedium:  [b 1Kb] ut cum eo gratiam reciperemus adoptionis. qui a te ante omnia secula sine initio ineffabiliter genitus: in natura deitatis tibi extat equalis. Ut efficeremur tui adoptiui filii: qui serui ex nostro merito eramus  indigni. Dignos quesumus nos effice tante dignitatis solemnitate: ut possimus ad te non immerito proclamare et dicere.

Dicat Presb. Pater Noster. Totum. Et postea dicat benedictionem. Humiliate uos. Benedictio.

Benedictio. Adueniat super uos placidus gratie superne respectus: et illustret uos Iesu Christi Domini nostri et Saluatoris aduentus. R\. Amen.

Non recedat a cordibus uestris: qui nasci dignatus est ex utero uirginis matris.

R\. Amen.

Quatenus in uestro maneat pectore placidus: mansionem ibidem cum Patre et Spiritu Sancto perpetim habiturus. R\. Amen.

Dicat Presb. Per misericordiam ipsius Dei nostri,  qui est benedictus et uiuit et omnia regit in secula seculorum.

R\. Amen.

Dicat Presb. Dominus sit semper uobiscum. R\. Et cum.

Dicat Chorus. Gustate et uidete. Et Refecti Christi corpore. Et oratio ut supra in primo Dominico fol. 7.



IN QUINTO DOMINICO DE ADuENTU DOMINI.


Ad Missam. Officium.

Super montem altissimum. Require in secundo Dominico de Aduentu Domini fol. 7.


Lectio libri Esaye Prophete .

R\. Deo gratias.

[d 1Kb] Emitte agnum dominatorem terre: de petra deserti ad montem filie Syon. Et erit sicut auis fugiens:  et pulli de nido aduolantes. Sic erant filie Moab in transgressu Arnon: ini consilium: coge concilium. Pone quasi noctem umbram tuam in meridie. Absconde fugientes et uagos ne prodas: habitabunt apud te profugii mei. Moab esto latibulum eorum: a facie uastatoris. Finitus est enim puluis: consummatus est miser: defecit qui conculcabat terram. Et preparabitur in misericordia solium: et sedebit super eam in ueritate: in tabernaculo Dauid. Iudicans et querens iudicium; et uelociter reddens quod iustum est. R\. Amen.

Dicat Presb. Dominus sit semper uobiscum. R\. Et cum spiritu.

Dicat Chorus Lauda. [e 1Kb] Ut inhabitet gloria in terra nostra: misericordia et ueritas occurrerunt sibi: iusticia  et pax [f 1Kb] complexerunt se. [g 1Kb] u\. ueritas de terra orta est. Et iusticia de celo prospexit: etenim Dominus dabit [h 1Kb] benedictionem: et terra nostra dabit fructum suum. P. Iusticia.

 Dicat Presb. Silentium facite.


Sequentia Epistole Pauli Apostoli ad Thessalonicenses .

R\. Deo gratias.

Fratres: rogamus uos: corripite inquietos. Consolamini pusillanimes: suscipite infirmos. Patientes estote ad omnes. uidete ne quis malum pro malo alicui reddat. Sed semper quod bonum est sectamini inuicem: et in omnes: semper gaudete. Sine intermissione orate. In omnibus gratias agite. Hec enim uoluntas Dei est in Christo Iesu in omnibus nobis spiritum nolite extinguere: prophetiam nolite spernere. Omnia autem probate: et quod bonum est retinete. Ab omni specie mala abstinete uos. Ipse autem Deus pacis sanctificet uos per omnia: 17 integer  spiritus uester: anima et corpus sine querela in aduentu Domini nostri Iesu Christi seruetur. R\. Amen.

Dicat Presb. Dominus sit semper uobiscum. R\. Et cum spiritu.


Lectio Sancti Euangelii secundum Lucam .

Illo in tempore. Dominus noster iehsu Christus interrogatus a Phariseis: quando uenit Regnum Dei? [c 1Kb] Respondit eis et dixit. [d 1Kb] Non ueniet Regnum Dei cum obseruatione: nec dicent: ecce hic: aut ecce illic. Ecce enim Regnum Dei intra uos est. Et ait ad discipulos suos. uenient dies: quando desideretis uidere unum diem filii hominis: et non uidebitis. Et dicent uobis. Ecce hic et ecce illic. Nolite ire:  neque sectemini. Nam sicut fulgur corruscans de sub celo: in ea que sub celo sunt fulget: ita erit filius hominis in die sua. R\. Amen.

Dicat Presb. Dominus sit semper uobiscum. R\. Et cum.

Cantet chorus [e 1Kb] Lauda. alleluia Alleluia. R\. Respice Domine de celo: et uide et uisita uineam istam. P. Alleluia.

Dicat Presb. Adiuuate me fratres in orationibus uestris. fol. 3.

Cantet chorus [f 1Kb] Sacrificium. Aparebit tibi Dominus qui in caritate perpetua dilexit te uirgo Isrel alleluia. u\. Dominus Deus tuus adduxit te ad misericordiam et miserationem: adhuc edificaberis et edificabis. P. uirgo Isrel alleluia.

 Missa. Hilarescite queso dilectissimi fratres: et letabunda sursum attollite corda; quia iam in proximo est redemptio uestra: parate illi uiam in cordibus uestris: ut eo ueniente: remuneremini donariis sempiternis. R\. Amen.

Dicat Presb. Per misericordiam. ut supra fol. 3. Dicat Presb. Oremus. Et chorus. R\. Agyos. et Presb. dicat Ecclesiam sanctam catholicam. Et chorus R\. Presta eterne omnipotens Deus.

 Et Presb. dicat aliam orationem.

In proximo quidem est Domine dies aduentus tui: sed quesumus ut antequam uenias: expiari mereamur ab omni contagione delicti. Prius dilue rogamus in nobis omne quod in illa futura examinatione puniturus es: ut cum iustus adueneris iudex: non in nobis inuenias quod condemnes. R\. Amen.

Dicat Presb. Per misericordiam tuam Deus noster in cuius conspectu. Ista et alia que sequuntur usque ad orationem que dicitur post nomina.

Dicat Presb.

Post nomina. Te quesumus Iesu Domine Deus noster: ut nos qui fideliter prestolamur aduentum tuum: non incurramus supplicium sempiternum, quo aduentu tuo et offerentibus uenia: et defunctis requies  condonetur eterna. R\. Amen. Dicat Presb. Quia tu es. Ut dictum est.

Dicat Presb.

Ad pacem. Pax tua Redemptor ac Deus noster: que te nascente olim proclamata est ab Angelis: habitet in mentibus nostris: quo eius fulti presidiis: mereamur cum ueneris tue contueri presentiam uisionis. R\. Amen. Presb. dicat. Quia tu es uera pax. Et omnia alia usque inlatio.

Inlatio. Dignum et iustum est. Nos tibi gratias agere: Domine sancte pater eterne omnipotens Deus: per Iesum Christum filium tuum Dominum nostrum. Cuius incarnatio salus facta est mundi: et passio extitit redemptio hominis procreati. Ipse igitur nos omnipotens pater quesumus perducat ad premium:  qui redemit de tenebris infernorum. Ipse carnem nostram a delectis emaculet: qui eam suscepit ex uirgine. Ipse nos lesos tue restituat maiestati: qui nos tibi per sanguinem suum reconciliauit. [g 1Kb] Ipse nos secundi aduentus examinatione iustificet; qui in primo contulit donum gratie sue. Ipse ad iudicandum ueniat mitis; qui olim apparuit humilis. Ipse in iudicium ostendatur nobis mitissimus, qui dudum uenit occultus; cui merito omnes Angeli, et Arcangeli non cessant clamare quotidie ita dicentes. Dicat Chorus. Sanctus.

Dicat Presb.

Post Sanctus. uere Sanctus et gloriosus Dominus noster iehsu Christus filius tuus. Qui nos et prioris aduentus sui gratia reparauit: et in secundo daturum  se nobis regnum cum sanctis Angelis repromisit. ipse Dominus ac Redemptor eternus.

Dicat Presb. Adesto adesto. ut supra. Postea dicat.

Post pridie. ueni Domine relaxa facinora nostra, et hec oblata tibi pro ipsis facinoribus benedicenda assume libamina. Ut horum perceptione expiemur a crimine: et tui aduentus gloriam 18 mereamur interriti prestolare. R\. Amen.

Dicat Presb. Te prestante. et Dominus sit semper  uobiscum. Et postea tenendo corpus Domini super calicem dicat alta uoce. Fidem quam corde credimus. Dicat Chorus. Credimus in unum Deum totum. Et tunc faciat illas particulas: ut supra dictum est in prima Missa. Et Presb. faciat Memento pro uiuis. Et perfecto simbolo dicat Presb. ad Dominicam equaliter.

Oratio. uenisse te Domine pro nostra in terris salute credimus: uenturum te quoque ad iudicium sustinemus: et ideo cum fiducia que docuisti: proclamamus e terris. Pater noster. Ut supra. Post Orationem Dominicam dicat Presb. Liberati a malo. Post dicat benedictionem. Humiliate uos benedictioni. Dominus sit semper uobiscum. R\. Et cum.

Benedictio. Aduentus sui uos Dominus illustratione sanctificet. R\. Amen. uincula uestra dissoluat antequam  ueniat. R\. Amen. Ut liberati a uinculis peccatorum: interriti expectetis eius aduentum. R\. Amen. Per misericordiam ipsius Dei nostri: qui uiuit et omnia regit in secula seculorum. R\. Amen. Dicat Presb. Dominus sit semper uobiscum. Et tunc dicat Chorus. Gustate et uidete. Et hic faciat Memento pro mortuis. et post Memento dicat illas orationes que dicte sunt in I, Missa. Et sumat corpus et sanguinem: et hoc facto dicat Presb. orationes ut in prima Missa. Et in fine orationis dicat. Per misericordiam tuam Deus noster qui es benedictus; et uiuis et omnia regis in secula seculorum. R\. Amen. Dominus sit semper uobiscum. R\. Et cum. Solennia completa sunt in nomine Domini nostri Iesu Christi: uotum nostrum sit acceptum cum pace.

 R\. Chorus. Deo gratias.



IN SEXTO DOMINICO DE ADuENTU DOMINI.


[a 1Kb] Officium.

Sanctus Dominus Deus omnipotens. Qui erat et est et uenturus est alleluia alleluia. [b 1Kb] u\. Deus manifeste ueniet: Deus noster et non silebit. P. Qui erat. u\. Gloria et honor Patri et Filio et Spiritui Sancto in secula seculorum amen. P. Qui erat.

Oratio. Deus qui per Angelicos Choros. fol. 1.


Lectio libri Esaye prophete .

R\. Deo gratias.

Hec dicit Dominus. Letabitur deserta et inuia: et exultabit solitudo: et florebit quasi lilium. Germinans germinabit: et exultabit letabunda et laudans.  Gloria Libani data est ei: decor Carmeli et Saron.  Ipsi uidebunt gloriam Domini: et decorem Dei nostri. Confortate manus dissolutas: et genua debilia roborate. Dicite [d 1Kb] pusillanimes confortamini: et nolite timere. Ecce [e 1Kb] Deus noster ultionem adducet retributionis: Deus ipse ueniet et saluabit nos. Tunc aperientur oculi cecorum: et aures surdorum patebunt. Tunc saliet sicut ceruus claudus: et aperta erit lingua mutorum. Quia scisse sunt in deserto aque: et torrentes in solitudine. Et que erat arida in stagnum: et sitiens in fontes aquarum. In cubilibus in quibus prius dracones habitabant: orietur uiror calami et iunci: [f 1Kb] et erit ibi semita: et uia sancta uocabitur. Non transibit per eam pollutus: et hec erit uobis directa uia: ita et stulti non errent per eam. Non erit ibi leo: et mala bestia non ascendet  per eam: nec inuenietur ibi. Et ambulabunt qui liberati fuerint et redempti a Domino. [g 1Kb] Conuertentur et uenient: et laudabunt Dominum in Sion cum laude: et letitia sempiterna super caput eorum. Gaudium et leticiam obtinebunt. Et fugiet dolor et gemitus. R\. Amen.

Dicat Presb. Dominus sit semper uobiscum. R\. Et cum.

[h 1Kb] Psallendo. Suscipiant Domine montes [i 1Kb] et colles populo tuo pacem iustitiam: [i 1Kb] iudicabit egenos populo. [k 1Kb] Ut salues filios pauperum. [l 1Kb] u\. Deus iudicium tuum [m 1Kb] dona Regi: et iustitiam tuam filio Regis: ut iudicet populum tuum cum iusticia et pauperes tuos in iudicio. P. Ut salues filios.

Dicat Presb. Silentium facite.


 Sequentia Epistole Pauli Apostoli ad Thessalonicenses .

R\. Deo gratias.

Fratres rogamus uos per ad'uentum Domini nostri Iesu Christi et nostre congregationis in ipsum; ut non cito moueamini a uestro sensu: neque terreamini. Neque per spiritum: neque per sermonem: neque per epistolam: tanquam per nos missam: quasi instet dies Domini. Ne quis uos seducat ullo modo. Quoniam nisi uenerit discessio primum: et reuelatus fuerit homo peccati 19 filius perditionis. qui aduersatur et extollitur supra omne quod dicitur Deus: aut quod colitur: ita ut in templo Dei sedeat: ostendens se tanquam sit Deus. Non retinetis quod cum essemus apud uos: hec dicebam uobis? Et nunc  quid detineat scitis: ut reueletur in suo tempore.  [a 1Kb] Nam ministerium iam operatur iniquitatis tantum: ut qui tenet: nunc teneat: donec de medio fiat. Et tunc reuelabitur ille iniquus quem Dominus iehsu interficiet spiritu oris sui: et destruet illustratione aduentus sui eum: cuius est aduentus secundum operationem Sathane. In omni uirtute: signis et prodigiis mendacibus: et in omni seductione iniquitatis: his qui pereunt: eo quia caritatem ueritatis non receperunt ut salui fierent. Ideo [b 1Kb] mittet illos Deus in operationem erroris: ut credant mendatio: ut iudicentur omnes qui non crediderunt ueritati: sed consenserunt iniquitati. Nos autem debemus gratias agere Deo semper pro uobis fratres dilecti a Deo: [c 1Kb] quod elegerit nos Deus primitias in salutem: in sanctificationem spiritus: et fidem ueritatis. In qua  et uocauit nos per Euangelium nostrum: in acquisitionem glorie Domini nostri Iesu Christi.

R\. Amen.

Dicat Presb. Dominus sit semper uobiscum. R\. Et cum.


Principium Sancti Euangelii secundum Marcum. .

Initium [e 1Kb] Sancti Euangelii Iesu Christi filii Dei: sicut scriptum est in Esaya propheta. Ecce mitto Angelum meum ante faciem tuam: qui preparabit uiam tuam ante te. uox clamantis in deserto parate uiam Domino: rectas facite semitas eius. Fuit Iohannes in deserto baptizans: et predicans baptismum penitentie in remissionem peccatorum. Et egrediebatur ad illum omnis Iudee regio: et Hierosolimite uniuersi:  et baptizabantur ab illo in Iordanis flumine: confitentes peccata sua. Et erat Iohannes uestitus pillis cameli: et zona pellicia circa lumbos eius. Et locustas et mel siluestre edebat: et predicabat dicens. uenit fortior me post me: cuius non sum dignus procumbens soluere corrigiam calciamentorum eius. [f 1Kb] Ego baptizo uos in aqua: ille uero baptizabit uos in Spiritu Sancto.

R\. Amen.

Dicat Presb. in medium Altaris. Dominus sit semper uobiscum. R\. Et cum spiritu.

Dicat Chorus [g 1Kb] Lauda. Alleluia. u\. uenite exultemus in Domino iubilemus Deo saluatori nostro alleluia.

 Dicat Presb. Adiuuate me fratres etc. R\. Adiuuet te pater. Dicat Chorus.

[h 1Kb] Sacrificium. Prope est dies Domini: quia preparabit Dominus sacrificium: sanctificabit uocatos suos alleluia. [i 1Kb] u\. Lauda filia Syon: iubila tu Isrel: letare et exulta filia Ierusalem: abstulit Dominus iudicium tuum: auertit inimicos tuos Rex Isrel Dominus: in medio tui sanctificare. Dicat Presb.

Missa. Solennia tui aduentus mysteria celebrantes: tibi Christe Domine supplices fundimus preces: ut nos primitiui aduentus incarnatione redemptos: in secunda tua apparitione glorifices coronandos.

R\. Amen.

Alia Oratio. Sincera nos quesumus Domine tue incarnationis semper fide corrobora: ut in tua dilectione  firmatos nunquam nos expugnare ualeat callidus inimicus.

R\. Amen.

Post nomina. Oratio. Omnipotens sempiterne Deus: fidelium lumen: rector animarum: qui nos uerbi tui incarnatione [i 1Kb] preparatum materie uirginis consecras. ueniat quesumus super nos uirtus Spiritus tui Sancti: et misericordia Altissimi obumbret nos.

R\. Amen.

Ad pacem. Oratio. Charitatis tue Domine in nos distribue [k 1Kb] unitatem: et una perpetim dilectionis copula iungat: quod unius fidei sacramenta locupletant. Amen.

Inlatio. Dignum et iustum est: uere equum et salutare est: nos te Deum nostrum ac Dominum collaudare:  qui pietatis tue magnitudinem a nostre humilitatis inopia [l 1Kb] distulisti: sed errorum nostrorum miseratus [m 1Kb] piacula: unigenitum tuum ob nostre infirmitatis redemptionem misisti. Qui nobis uite eterne ianuam patefaceret: et omnes praui seductoris a nostris mentibus dominatum excluderet: nosque sue opitulationis aduocatione tibi Deo nostro per sancti operis exercicia reconciliaret. Cui merito 20 omnes Angeli et Archangeli non cessant clamare quotidie una uoce dicentes. Chorus. Sanctus.

Post Sanctus. ueram tue Trinitatis omnipotentiam Domine concinentes: tui semper nominis confessione locupleta: ut [n 1Kb] quod tibi Cherubin ac Seraphin incessabiliter  iubilant: Spiritus Sanctus nos igne perflagrans: hec incorrupte mentis statuta nos tibi [a 1Kb] iubeas concinere. Quia tu es Dominus ac Redemptor eternus.

Post pridie. Preceptorum tuorum Domine mysteria [b 1Kb] recolentes: oblationis huius libamina sanctificare digneris: ut tue gratie sanctificatione respersa: abluat sumentium cordibus omne delictum. R\. Amen.


Ad Orationem Dominicam.

Oremus. Exurge Domine et preuale in uirtute tua: et ad nostram defensionem excita potentiam tuam. Respice propicius nostri cordis presumptionem: et ex presentium calamitatum angustiis paternam nobis exhibe pietatem.

 Pater noster. Dicat Presb. Humiliate uos benedictioni.

Benedictio. Domine Iesu Christe qui discipulis tuis tuum spiritum tribuisti: Ecclesie tue Catholice ipsius muneris dona largire. R\. Amen. Ut quicunque ex aqua et Spiritu Sancto renati sunt: te semper induant eius protectione muniti. R\. Amen. Redundet in eis caritas diffusa per Spiritum Sanctum: qui operiat ac superet multitudinem peccatorum. R\. Amen.

Dicat Presb. Per misericordiam tuam etc.



IN [c 3Kb] SANCTI CLEMENTIS PAPE ET MARTYRIS.


Ad Missam. [d 1Kb] Officium.

De profundis clamaui ad te Domine alleluia. Domine  exaudi uocem meam alleluia alleluia. u\. Fiant aures tue intendentes in uocem deprecationis mee. P. Domine exaudi. u\. Gloria et honor Patri et Filio et Spiritui Sancto in secula seculorum amen. P. Domine exaudi.

Dicat Presb. Per omnia semper secula seculorum.  R\. Gloria in excelsis Deo. Chorus. Et in terra pax. totum.

Iterum dicat Presb. Per omnia semper secula.

Oratio. Gloria nostra Deus noster: qui in celis ab Angelis demonstraris: et in perpetuum decantaris: hic fideliter ac solenniter predicaris: presta nobis amplissima pietate tua a malis propriis liberari: et semper in tuis laudibus gloriari. R\. Amen.

Dicat Presb. Per misericordiam tuam etc. totum.


Lectio libri Sapientie Salomonis .

Iustus si morte preoccupatus fuerit: [f 1Kb] anima eius in refrigerio erit. Senectus enim uenerabilis est: non diuturna nec numero annorum computata. Cani sunt autem sensus hominis: et etas senectutis uita immaculata.  Placens Deo factus dilectus: et uiuens inter peccatores translatus est. Raptus est ne malicia mutaret intellectum eius: aut ne fictio malicie deciperet animam illius. Fascinatio enim nugacitatis obscurat bona: et inconstantia [g 1Kb] concupiscentia transuertit sensum sine malicia. Consumatus in breui expleuit tempora multa: placita enim erat Deo anima illius. Propter hoc properauit educere illum de medio iniquitatum. Populi autem uidentes et non intelligentes: nec ponentes in precordiis suis talia. [h 1Kb] Quoniam misericordia Dei et gratia in sancto illius; et respectus in electo ipsius. R\. Amen.

Dicat Presb. Dominus sit semper uobiscum. R\. Et cum spiritu.

 [i 1Kb] Psallendo. Saluum me fac [i 1Kb] Domine: quoniam ingresse sunt aque usque ad animam meam. [k 1Kb] u\. Infixus sum in limo profundi et non est substantia: ueni in altitudinem maris: et tempestas demersit me. P. Quoniam ingresse.

Dicat Presb. Silentium facite.


 [a 1Kb] Sequentia Epistole Pauli Apostoli ad Timotheum. .

Charissime. Confortare in gratia que est in Christo Iesu: que audisti a me per multos testes. Hec commenda fidelibus hominibus qui [c 1Kb] idonei sunt: et alios docere. Labora sicut bonus miles Iesu Christi. Nemo militans Deo: implicet se negociis secularibus: ut ei placeat cui se probauit. Nam et qui certant in agone non coronantur: nisi legitime certauerint. Laborantem agricolam: oportet primum de fructibus accipere. Intellige que dico: dabit enim tibi Dominus in omnibus intellectum. Memor esto Iesum Christum resurrexisse a mortuis ex semine Dauid: secundum Euangelium meum in quo laboro usque ad uincula [d 9Kb] quasi latro: sed uerbum Dei non est alligatum. Ideo  omnia sustineo propter electos: ut et ipsi salutem consequantur. [e 1Kb] In Christo Iesu Domino nostro.

R\. Amen.

21 Dicat Presb. Dominus sit semper uobiscum. R\. Et cum.


[f 1Kb] Lectio Sancti Euangelii secundum Iohannem .

Una dierum Dominus noster iehsu Christus cum ascendisset in nauiculam et discipuli eius: ait ad illos: Transfretemus trans stagnum. Et ascenderunt et nauigauerunt in regionem Gerasenorum: et cum egressus esset ad terram: dixit discipulis suis. Nisi granum frumenti cadens in terra mortuum fuerit: ipsum solum manet. Si autem mortuum fuerit: multum fructum affert. Qui amat animam suam: perdet  eam. Et qui odit animam suam in hoc mundo: in uitam eternam [h 1Kb] inueniet eam. Si quis mihi ministrat: me sequatur: et ubi sum ego: illic et minister meus erit. Si quis mihi ministrauerit: honorificabit eum Pater meus. Amen amen dico uobis: non est seruus maior Domino suo. Neque Apostolus maior: eo qui misit illum. Si hec scitis: beati eritis si feceritis ea. Qui accipit [i 1Kb] sic quem misero: me accipit. Qui autem me accipit: accipit eum qui me misit. Ego sum uia: ueritas et uita. Qui credit in me: opera que ego facio et ipse faciet: et maiora horum faciet. [i 1Kb] Et quodcunque petierit in nomine meo: hoc faciam: ut clarificetur pater in filio. R\. Amen.

Dicat Presb. Dominus sit semper uobiscum.

 [k 1Kb] Lauda. Alleluia. u\. De profundis clamaui ad te Domine: Domine exaudi uocem meam. P. Alleluia.

Dicat Presb. Adiuuate me fratres.

[l 1Kb] Sacrificium. Fulgebit iustus sicut splendor firmamenti: et sicut stelle celi dantes claritatem lucis ita et iustus splendebit: in perpetua eternitate alleluia. u\. Fulgebit et tanquam scintille in arudineto discurrunt iudicabit nationes: et dominabitur populis et regnabit cum Domino. P. In perpetua.

Dicat Presb. Dominus sit semper uobiscum. R\. Et cum.

Missa. Clementissimum et inuictissimum clipeum Dominum nostrum Iesum Christum: fratres karissimi deprecemur: ut conuenientibus nobis in [m 4Kb] hodierna Clementis sui solennitate clementem et ineffabilem  ab arce sui numinis in his quibus degimus seculi pressuris perpetuum porrigere gaudium: et euadere prestet inferni supplicium. R\. Amen.

Alia. Clementissimo et per te Clementi tuo Domine lachrimosas fundimus preces: ut suo intercessu a te Deus: qui sine initio clemens et pius: quos iubes clementes in bonis actibus efficis. Prestetur Ecclesie tue pax indeficiens: bonitas affluens: clementia regens: pietas benefaciens: protectio exuberans: lenitas mulcens: patrocinium defendens: mansuetudo corripiens: tranquillitas iustificans: uisitatio saluans: a misericordia subueniens: et consueta subuentio: nobis miseris parcens: quo mereamur repulsis aduersariis tibi Domino deseruire: et ad tuam clementiam quandoque sine merito iustificati  letabundi attolli. R\. Amen.

Post nomina. Clemens et clementissime Deus: qui per Clementem Romuleum Episcopum plurimos tue diuinitatis congregas aggeres Martyrum: et multimodam cateruam accumulas confessorum: dona pro tua miseratione spiritibus fidelium requiem defunctorum; et nobis omnibus exoptatam remissionem omnium peccatorum. R\. Amen.

Ad pacem. Clemens et mitissime Domine: qui pacem tuam per Clementem Episcopum cordibus radicasti fidelium: pace tua que ipse es: saluare intendas  afflictas reliquias christianorum. Ut quia ueram pacem pacifici predicando durissimum et [a 1Kb] sensuale a diuersis nationibus sufferimus iugum: per te qui uera et firmissima pax es peruenire mereamur ad paradisi gaudium sempiternum. R\. Amen.

Inlatio. Dignum et iustum est: clementem et pium: equum et uere salutare est: Domine sancte pater inestimabili et incomprehensibili clementie tue perennes gratias agere: qui beatissimo Clementi [b 2Kb] apostoli tui Petri discipulo nichilominus [c 1Kb] tertio eius in loco: cathedrali honore sublimasti: hanc gratiam conferre dignatus es: ut suauissimo oris eius alloquio: cultu relicto ydolorum et simulachrorum figmento: quamplurimos populos ex toto orbe credulos signauerit crucis tue tropheo. Ipse enim ad cultum  uere fidei: et ceremonias [d 1Kb] magistri Romuleos simul et Italicos conuocans ciues: tyrannum Sisinium et [e 1Kb] similes sui cepit sustinere cruentissimos hostes. Quem ad instar Sauli 22 [f 1Kb] quod sonat tentatio: postea Pauli quod interpretatur mirabilis: cecitate confusum: cum Theodora coniuge predicti Sisinii predicatione pontificali: Christiana effecta pariter orantes meruerunt saluti reddere [g 2Kb] celitus castigatum. Unde et cum apud Augustum rei huius gestum: [h 39Kb] per Mamertinum administratorem Romuleum fuisset delatum: tali relatione ceptrum imperiale  commonitum: hoc Publium [a 1Kb] Tarquinium constat accipere in responsum: ut eum [b 1Kb] trans pontum mare mittere non moretur in heremi crudele exilium. In quo cum uir Domini Iulianus cum ceteris Rome plebibus deplorantes: sui pastoris absentiam deuenissent: [c 1Kb] et sanctos ibidem ex diuturno tempore causa nominis Christi ad metalla precidenda impiissime tentos reperissent: inter lues annosas et penales quas ibidem sustinebat pernicies. Hunc intollerabilem flendo et mugiendo dederunt responsum: [d 1Kb] qui a cliuoso miliario aque sibi deportarent laboriosissimum poculum. Ad hec Sanctus Clemens solari incipiens ex diuinis oraculis graue eorum exilium: gratias agens Deo: qui communicauerit necessitatibus: orationis statim petit iuuaculum. Nec mora  solus inter homines aspicit Dei agnum occultam aque uenam [e 1Kb] ostendere dextro pede leuato. [f 1Kb] Qui ad instar Mosaycum inter cunctos manu propria: non uirgam apprehendens metuentem: sed sarculum fidelium corda exculpentem: modice fossorium in terra defixum: affluentes inundauerunt gurgites aquarum. Ad hoc et tale miraculum omnis conueniens turba ciuitatum uicinium laudant et magnificant procul dubio Dominum: [g 1Kb] quem olim spreuerant concreti culturis demoniorum. Unde tabefactus de tantis miraculis diabolus seditiones: ad interpellandum Traianum excitat populorum. Qui statim perfidum mittens [h 1Kb] Aufidium: cum ancora ferri grauatum: marinis fluctibus precepit demergendum. Cumque eum discipuli com omnibus sanctis tali uidissent martyrio coronatum:  ceperunt per immensum mare ponere uisum: si forte prospicerent eum ad littora maris uagis fluctibus reciprocatum. Quod mare uidens expauescens collidi Christi discipulum: [i 1Kb] fere tria milia per  septem quo mundus uoluitur dies: suum inuium signum apparens demonstrauit eius iudicii altissimum locum: nitido sarcofago tumulatum. Quod hoc diuino iussu prestitit beneficium: ut annuali recursu in eius solemnitate hunc elementum martyri deferat famulatum. O quam mirabile testibus tuis Christe tribuisti adiutorium: ut nichil sibi quod his non contuleris euenisse applaudeat plebs Iudeorum. Nihil Domine ante tue incarnationis mysterium: ulli mortalium prestitisti solacium: quem non tuis sanctis post crucis exultationem prestiteris in emolumento. Unde merito omnes angeli et archangeli: throni: dominationes: uirtutes: principatus: et potestates: cherubin ac seraphin in quorum sorte omnis constitit numerus electorum: te glorificare et magnificare  atque laudare non cessant: ita dicentes.

Chorus dicat. Sanctus.

Dicat Presb.

Post Sanctus. uere sanctus et clemens: uere benedictus et iustus: uere admirabilis et gloriosus Dominus iehsu Christus filius tuus: qui inestimabili clementie sue dono nullum perire iubet: sed omnes pietatis gremio conuocat ad salutem: Christus Dominus ac Redemptor eternus.

R\. Amen.

Post pridie. Clementissime ac sanctissime Domine: sanctifica hec munera: impuris manibus tibi delibata. Per que et offerentium accipias uota: et ex ea sumentium cuncta dimittas peccata.

R\. Amen.

 Ad Orationem Dominicam.

Clemens et immense et admirabilis Deus: cui omnia elementa famulantur et omnes elationes maris deseruiunt: libera nos de aquis multis: [i 1Kb] et de  manu filiorum alienorum. Ut qui per te renati sumus ex aqua et Spiritu. Sancto: non patiamur ab ethnicis et irregeneratis diuelli a sancto proposito: sed arcum eorum inconuertibilem contere: sagittas destrue: pharetras retunde: gladios perime: lanceas diuelle: consilia que in nos acuunt maligna confunde: et in ipsos si credere noluerint: et in ipsa retorquendo 23 conuerte: atque semper fidei scuto nos protege. Qualiter qui hic propter nomen filii tui nouum quod in margaritum fulgidum: id est in [a 1Kb] calculum candidum scripsisti: diuersa. a gentibus sustinemus opprobria: portamus infanda ludibria. Illic pro fide quam credimus et pro ea usque ad mendicitatem et mortem distrahimur: concedatur remissio peccatorum: ut potiatur infinitus locus iustorum  proclamando ac dicendo in terris. Pater noster qui.

Benedictio. Clemens et piissimus Dominus: Clementis sui tueatur amminiculo: et liberet ab omni peccato. R\. Amen.

Clementie sue dono uos letificet in hoc seculo et ab omni sorde purificatos restituat paradiso. R\. Amen.

Ut sicut Clemens papa [b 2Kb] per martyrii gratiam hostem uincendo gloriosus migrauit e seculo: ita uos  deuicto diabolo futuro letemini de triumpho. R\. Amen.

Per misericordiam ipsius Dei nostri qui est benedictus et uiuit et omnia regit in secula seculorum amen.

Dicat Presb. Dominus sit semper uobiscum. R\. Et cum.

Chorus dicat. Gustate et uidete.

Communio. Refecti Christi corpore. et Oratio, omnia ut in prima Missa quere. fol. 7.



IN NATALE [c 3Kb] SANCTI SATURNINI EPISCOPI.


Ad Missam. [d 1Kb] Officium.

Gloriam et magnum decorem impones super eum alleluia: et dabis eum in benedictione. In seculum  seculi alleluia alleluia. u\. Beatus uir qui timet Dominum: in mandatis eius cupit nimis. P. In seculum. u\. Gloria et honor Patri et Filio et Spiritui Sancto in secula seculorum amen. P. In seculum.

Dicat Presb. Gloria in excelsis.

Oratio. Gloria nostra Deus noster: qui in celis ab Angelis demonstraris: et in perpetuum decantaris: hic fideliter ac solenniter predicaris: presta nobis amplissima pietate tua a malis propriis liberari: et tuis semper laudibus gloriari. R\. Amen.

 Per misericordiam tuam Deus noster: qui es benedictus et uiuis et omnia regis in secula seculorum amen.

Dominus sit semper uobiscum.


Lectio libri Ecclesiastici Salomonis .

R\. Deo gratias.

uir iste conseruauit legem Dei excelsi: et in tentatione inuentus est fidelis. Et statuit ei Dominus testamentum eternum: et dedit illi sacerdotium gentis: et beatificauit illum in gloria. Et circumcinxit illum zonam glorie: et induit illum in uasis uirtutum. Qui curauit gentem suam: et liberauit illam a pernitie. Qui preualuit edificare ciuitatem: qui adeptus est gloriam in conuersatione gentis: et ingressus domus et atrii amplificatus est. Quasi stella matutina  in media nube: et quasi luna plena in diebus suis lucet. Et quasi sol refulgens: sic ille refulsit in templo Dei. Quasi arcus refulgens inter nebulas glorie: et quasi flos rosarum in diebus uerni. Quasi lilia que sunt in transitu aque: et quasi thus redolens in diebus estatis. Quasi ignis refulgens: et thus ardens igni. Quasi uas auri solidum: ornatum omni lapide precioso. Quasi oliua pullulans: et cypressus in altitudinem se tollens. In accipiendo ipsum stolam glorie: et uestiri consummatione uirtutis. In ascensu altaris sancti: gloriam dedit sanctitatis amictam. In accipiendo autem partes de manu sacerdotis: et ipse stans iuxta aram circa illum corona fratrum. Quasi plantatio cedri in monte Libano: sic circa illum steterunt quasi rami in palma. Porrexit manum suam  in libatione: et libauit de sanguine uue: et fudit in fundamentum altaris odorem diuinum excelso principi. Tunc exclamauerunt filii Aaron: in tubis perductilibus sonauerunt: et auditam fecerunt uocem in memoriam coram Deo. R\. Amen. Dicat Presb. Dominus sit semper uobiscum. [b 1Kb] Psallendo. Posuisti super caput eius coronam de lapide precioso. u\. Super salutare tuum Domine exultabit uehementer desiderium anime eius dedisti ei: et uoluntate labiorum eius non fraudasti ei. P. Coronam. Presb. Silentium facite.


Sequentia Epistole Pauli Apostoli ad Timotheum .

R\. Deo gratias.

 Charissime. Omnis scriptura diuinitus inspirata: utilis est. Ad docendum. Ad arguendum. Ad corrigendum. Ad erudiendum in iusticia: ut perfectus sit homo Dei: ad omne opus bonum instructus. Testificor coram Deo et Christo Iesu: qui iudicaturus est uiuos et mortuos: et aduentum ipsius: et regnum eius. 24 Predica uerbum. Insta. Opportune importune. Argue: obsecra: increpa in omni patientia  et doctrina. Erit enim tempus cum sanam doctrinam non sustinebunt: sed ad sua desideria coaceruabunt sibi Magistros prurientes auribus: et a ueritate quidem auditum auertent: ad fabulas autem conuertentur. Tu uero uigila: in omnibus labora. Opus fac Euangeliste: Ministerium tuum [d 1Kb] impie. Ego enim iam delibor: et tempus resolutionis mee instat. Bonum certamen certaui: fidem seruaui: cursum consummaui. In reliquo reposita est mihi corona iusticie: quam reddet mihi Dominus iustus iudex in die illa. Non solum autem mihi: sed et his qui diligunt aduentum eius.

R\. Amen.

Dicat Presb. Dominus sit semper uobiscum.


Lectio Sancti Euangelii secundum Lucam .

 In diebus illis. Dominus noster iehsu Christus loquebatur discipulis suis et turbis dicens. Homo quidam nobilis abiit in regionem longinquam accipere sibi regnum et reuerti. uocatis autem decem seruis suis: dedit illis decem mnas. Et ait ad illos. Negociamini dum uenio. Ciues autem eius oderant illum: et miserunt legationem post eum dicentes. Nolumus hunc regnare super nos. Et factum est ut rediret accepto regno: iussit uocari seruos quibus dedit pecuniam: ut sciret quantum quis negociatus esset. uenit autem primus dicens: Domine: mna tua decem mnas acquisiuit. Et ait illi. Euge serue bone: quia in modico fidelis fuisti: eris potestatem habens supra decem ciuitates. Et alter uenit dicens: Domine: mna tua fecit quinque mnas. Et huic ait. Et  tu esto supra quinque ciuitates. Et alius uenit dicens. Domine: ecce mna tua: quam habui repositam in sudario. Timui enim quia homo austerus es: tollis quod non posuisti: et metis quod non seminasti. Dicit ei. De ore tuo te iudico serue nequam: sciebas quia ego austerus homo sum: tollens quod non posui: et metens quod non seminaui: et quare non dedisti pecuniam meam ad mensam: et ego ueniens cum usuris utique exegissem illam? Et astantibus dixit. Auferte ab illo mnam: et date illi qui decem mnas habet. Et dixerunt ei. Domine: habet decem mnas. Dico autem uobis: quia omni habenti dabitur et abundabit. Ab eo autem qui non habet: et quod habet auferetur ab eo. uerumtamen: inimicos  meos illos qui noluerunt me regnare super se: adducite huc; et interficite ante me. Qui habet aurem audiendi audiat.

R\. Amen.

[f 1Kb] Lauda. Alleluia. u\. Tu es Sacerdos in eternum secundum ordinem Melchisedech alleluia.

[g 1Kb] Sacrificium. Stans Sacerdos ad altare in circuitu eius: corona fratrum quasi germen cedrorum in  Libano: circumdederunt eum sicut arbores palmarum: et obtulit oblationem Domino in conspectu uniuerse Ecclesie alleluia. u\. Exaltatus est refulgens in templo Dei: quasi stella matutina in media nube: et sicut luna plena in diebus suis: sicut arcus pacis illuminans in nubibus glorie: et sicut oliua germinans fructum accepit stolam sanctam. P. Et obtulit oblationem.

Missa. Magnum nobis semper festiuum [a 1Kb] summi pontificis et martyris Saturnini: fratres karissimi depensis fideliter precibus excolamus: qui Saluatoris nostri precepta custodiens: non solum sacerdotium ac uite beatitudinem meruit: sed etiam tanti honoris officium felici martyrio consecrauit. Ad cuius presentiam tanto demonum sagacitas timore conticuit:  ut largis uictimis inuocati: solita cultoribus suis responsa non redderent. Cuius rei gentilitas furore succensa comprehendere: ad supplicium uesano furore non timuit: quem in Dei confessione constantem euincere: presentis mortis interminatione non potuit. Proinde debemus in tanti martyris laudem Deo uiuo et placationis hostiam adolere: quo per hunc cunctis nobis impartiat quod rogatur: qui per eum dedit populis: quo solus in Trinitate Dominus crederetur. Amen.

Alia. [b 1Kb] Debitas tibi Domine eterne referimus gratias: et Iesu Christo filio tuo Domino nostro. In cuius similitudinem beatissimus Saturninus: dum offert uictimam: ipse est uictima. Dumque 25 electus agit martyrium deuotus impleuit: ut per eminentiam  iustitie atque uictorie et testis fieret et antistes. In quo proficiens fidei latitudo, dum cathedram suscepit sanctitatis, coronam rapuit passionis. [c 1Kb] Probus ad officium: improbus ad triumphum. Dam ungitur consecrans: dum occiditur consecratur. Prius fidei predicans sermone: post sanguine. Doctor ad altarium: uictor ad regnum. Erexit ad laudem: quos erudiat ad salutem. Ambulans uere de uirtutibus in uirtutem. Ut qui conuersatione contulerat intellectum: conferret consummatione suffragium. Obtineat igitur Deus Summe apud te dare miseris indulgentiam post delictum: qui meruit post Sacerdotium subire martyrium.

R\. Amen.

 Post nomina. Oratio. Domine Iesu Christe: qui es ineffabilis bonitas: et inuicta potestas: pro cuius  nomine beatissimus Saturninus, Presul et Martyr: dum litare aris demonicis renuit: ad Capitolium a turbis attrahitur: furentisque tauri supplicio consecratur. Tu eius meritis offerentium suscipe uota: et omnes in commune pro tua iustificatione communica. Quo exauditi pro nobis requiem etiam apud te mereamur impetrare defuncti.

R\. Amen.

Ad pacem. Oratio. Christe Deus omnium gratiarum largitor: qui [d 1Kb] primum ac summum Tolosane ciuitatis Sanctum Saturninum Sacerdotem instituisti. Ad cuius predicationem atque uirtutem ita ora demonum siluerunt: ut se consulentium cultoribus suis obstrusa ueluti absentia probarentur. Tu ora nostra preconio uere predicationis accinge et uiciorum insolentium  simultates a nostris pectoribus abiice. Ut ita pacis monumento conualescamus ad inuicem: quo dum ea que predicamus sermonibus: opere impleuerimus: ad te qui es retributor iustissimus sine confusione perueniamus. Amen.

Inlatio. Dignum et iustum est: optimum sane est, nobisque speciali deuotione precipuum: ut tibi Domine incessanter gratias: dum martyres tuos mirabiliter excolimus referamus. Neque enim Domine diabolici furoris impetum humane fragilitatis infirmitas sustineret: nisi subiectum inimicorum tentationibus corpus: anima spiritualis euinceret: tuisque confirmata doctrinis imbecillum habitaculi sui domicilium fidei munimine roboraret. Nam cum presentia  antistitis tui et martyris Saturnini garrula demonum loquacitas siluisset: neque solutis laxarent ora fallaciis: ad aras demonum horrendo gentilis populi furore pertractus est; et eum sacrificare mortis interminatione compulerunt. Ad cuius imperium repressa demonum suorum fallacia siluissent: qui cum correptum [e 1Kb] ad Capitolium ducerent; et Sancti Spiritus dono presentem peritur carnis exitium non paueret: te unum in Trinitate Dominum confiteri: in tanta peruerse plebis [f 1Kb] seditione non timuit. Ad cuius constantiam acrior nefande uociferationis tumultus exarsit: in necem beatissimi Sacerdotis cunctus populus unico clamore conspirat. Cuius pedes protinus uinculis inligantes: ad posteriora tauri quem uictime procurauerant nefanda nectere temeritate non trepidant:  eumque acrioribus stimulis uerberatum: et multitudinis clamore succensum per gradus quibus  Capitolium descendebatur turba precipitat. [a 1Kb] Statimque inter ipsos primordii gradus: confractis capitis compagibus soluta cerebri interna dissiliunt. Nec prius lacerum corpus trahi destitit: quam ruptus fructuosis cursibus funis conlisa tumulo membra laxaret. uictricemque animam et gloriosa professione sublimem: ad beate sedis amenitatem tendentem: in Habrahe suscipiendam gremio securus emisit. Unde merito cunctus ille angelice congregationis exercitus: in hac martyris tui congressione: tuam Domine diebus ac noctibus uirtutem magnificare non desinit: proclamans atque ita dicens.

Dicat Chorus. Sanctus.

Post Sanctus. uere sanctus: gloriosus: potens et admirabilis Dominus noster iehsu Christus filius  tuus: cuius 26 confessionem in martyribus illatus furor non admittit: cuiusque amorem insanientium cruciatio non extinguit. Huius itaque nomen beatissimus Saturninus martyr tuus: et ante supplicium predicauit: et inter supplicia non denegauit. Cum persequentium circumdatus obicibus: coactusque sacrificare demonibus renuit: te unum et uerum Deum uoce clara se testatus est credere: pro quo etiam et animam posuit usque ad mortem: per ipsum Dominum ac Redemptorem eternum.

Post pridie. Oblatum tibi hoc sacrificium Deus Pater in huius martyris tui Saturnini solennitate serenus accepta: et illius inuisibilis gratie tua benedictione sanctifica. Et sicut idem martyr participatione tua gracidus presentia sua demonifica fecit simulacra silere:  ita nos horum Sacramentorum perceptione extirpemus in nobis omnem diabolice temptationis horrorem.

R\. Amen.

Ad Orationem Dominicam.

Ecce dilectissimi fratres fide relata cognouimus: beatissimum Saturninum: et [b 1Kb] gladii pontificalis Sacerdotio functum: et ad terga tauri illigatum pedibus martyrio consecratum. Unde omnipotentem Deum qui ei geminam coronam Sacerdotis scilicet et martyrii largitus est deprecemur. Ut uel fides nos apud  Deum commendet: qui supplicium nullum patimur propter fidem. Ut spes nos non destituat miseros: quos non efficit effusio sanguinis gloriosos. Atque recreati per momenta: diuinis consolemur sermonibus: cum ad Deum proclamauerimus e terris. Pater noster qui es in celis.

Benedictio. Christus Dominus: cuius nomen beatissimus Saturninus inter furores gentium clara uoce confessus est: confiteatur nomina uestra coram Patre suo et coram Angelis eius. R\. Amen.

Quique in predictum martyrem habitans simulacris demonicis ademit responsum: ipse orationibus uestris aperiat sue pietatis auditum. R\. Amen.

Ut cum eo post illud seculum uitam retineatis perpetuam: ob cuius amorem presentis diei celebratis  solennia. R\. Amen.

Per misericordiam ipsius Dei nostri qui uiuit et omnia regit in secula seculorum. R\. Amen.

Hic dicat Chorus: Gustate et uidete. Oratio post communionem. Gustantes Domine suauitatis. Cetera omnia ut in prima Missa.



IN SANCTI [c 2Kb] ANDREE APOSTOLI.


Ad Missam. [d 2Kb] Officium.

Sancta Crux antequam te Dominus ascenderet timorem terrenum habuisti: modo uero amorem celestem obtines alleluia alleluia. [e 1Kb] u\. Domine probasti me et cognouisti me tu cognouisti sessionem meam et resurrectionem meam. P. Modo uero. u\. Gloria et honor Patri et Filio et Spiritui Sancto in secula seculorum. P. Modo uero.

 Dicat Presb. Gloria in excelsis.

Oratio. Gloria nostra Deus noster: qui in celis ab Angelis demonstraris: et in perpetuum decantaris: hic solenniter ac fideliter predicaris: presta nobis amplissima pietatis tue a malis propriis liberari: et semper in tuis laudibus gloriari. R\. Amen.

Per misericordiam, etc.

Prophetia. Iustus si morte occupatus. Require retro in Sancti Clementis fol. 20.

[f 1Kb] Psall. Magnificauit Dominus sanctum suum: Dominus exaudiet me dum clamauero ad eum. u\. Cum  inuocarem te exaudisti me Deus iusticie mee in tribulatione. P. Dominus exaudi.


Sequentia Epistole Pauli Apostoli ad Galathas .

Fratres Bonum facientes ne deficiamus: tempore enim suo metemus non deficientes. Ergo dum tempus habemus: operemus bonum ad omnes homines: maxime autem ad domesticos fidei. uidete qualibus literis: scripsi uobis manu mea. Quicumque uolunt placere in carne: hi cogunt uos circumcidi: tantum ut crucis Christi persecutionem non patiantur. Neque enim qui circumciduntur, legem custodiunt: sed uolunt uos circumcidi: Ut in uestra carne glorientur. Mihi autem absit gloriari nisi in cruce Domini nostri Iesu Christi: per quem mihi mundus crucifixus est:  et ego mundo. In Christo enim Iesu: neque circumcisio aliquid ualet: neque prepucium: sed noua creatura. Et quicunque hanc regulam secuti fuerint: pax super illos: et misericordia et super Isrel Dei. De cetero: nemo 27 mihi molestus sit. Ego autem stigmata Domini nostri Iesu Christi in corpore meo porto. Gratia Domini nostri Iesu Christi cum spiritu uestro.

R\. Amen.


Lectio Sancti Euangelii secundum Mattheum .

Illo in tempore Dominus noster iehsu Christus loquebatur discipulis suis dicens. Si quis uult post me uenire abneget semetipsum: et tollat crucem suam et sequatur me. Qui enim uoluerit animam  suam saluam facere: perdet eam. Qui enim perdiderit animam suam propter me: inueniet eam. Quid enim prodest homini ut mundum uniuersum lucretur: se autem ipsum perdat: et detrimentum sui faciat? Nam qui me arguerit et meos sermones: hunc filius hominis erubescet: cum uenerit in maiestate sua: et Patris et sanctorum Angelorum. Dico autem uobis uere: sunt aliqui hic astantes: qui non gustabunt mortem: donec uideant regnum Dei.

R\. Amen.

Lauda. Alleluia. u\. Loquebar de testimoniis tuis in conspectu Regum et non confundebar alleluia.

Sacrificium. Fulgebit iustus. Require in Sancti Clementis fol. 21.

 Missa. Anniuersaria beati Andree apostoli ac martyris natalicia celebrantes: consideremus dilectissimi fratres quanta mentis alacritate isdem uir sanctus sequi cepit Saluatorem. Nam sicut Euangelia sacra testantur: dum secus mare ambulans hunc et Petrum  uocare Dominus dignaretur: audita uoce uocationis Christi: terrena omnia derelinquentes: cunctaque simul uitia uite ueteris respuentes: a mundanarum iamque rerum curis expediti et liberi: atque ab omnium uitiorum nexibus absoluti: Saluatoris ac Domini uestigia sunt secuti. Horum ergo nos exemplis accensi: sequamur Christum: contemnamus mundum: cum suis operibus transiturum. Nulla nos cupiditas mundana retineat: nec periturarum amor rerum a Saluatoris nostri nos amore disiungat. Quatenus Sanctorum sequendo uestigia: peruenire mereamur ad gaudia sempiterna.

R\. Amen.

Alia Oratio. Supplices te rogamus clementissime Deus: ut Sancto tuo Andrea apostolo ac martyre obtinente:  tue cognitionis gratiam uberiori copia atque eminentiori perspicatia consequamur. Nec enim hoc rogantes: eodem interueniente nos adepturos esse diffidimus: quem tanto tue dilectionis calore succensum agnoscimus. Ut non solum eis qui eo predicante in te credebant salutaria uerbi pocula ministraret: sed ipsum quoque impiissimum [c 19Kb] Egeam persecutorem: ut ab idolorum uanissimo cultu recederet: et uerum Deum agnosceret: piis adhortationibus ammoneret. uerum quia nepharius ille ac perfidus gratiam tue cognitionis: quam ceca superbaque mente contempsit: quia non meruit: utique nec accepit. Presta nobis humillimis seruis tuis: ut qui te Deum tuo dono credentes agnoscimus: et agnoscentes fatemur: a te nunquam penitus recedamus.  Sed dum tibi subiicimur: tibique fideliter inheremus eternitatis tue munera sortiamur.

Chorus resp. Amen.

Post nomina. Oratio. Nominibus Sanctorum Martyrum offerentiumque fidelium: atque eorum qui ab hoc seculo transierunt: a Ministris iam sacri Ordinis recensitis: te Dominum Deum nostrum per intercessum sancti tui Andree apostoli et martyris deprecamur. Ut et martyrum patrocinia nobis semper opitulentur: et offerentium obsequia a te clementer accipiantur: ac defunctorum fidelium animabus celestium receptacula mansionum: et sempiterna quietis tutamina tribuantur.

R\. Amen.

Ad pacem. Redemptor noster et Domine Omnipotens  Iesu Christe: qui per sanguinem crucis tue omnia pacificare dignatus es: siue que in celis sunt: siue que in terris. Dum discordiam que inter Angelos et homines per culpam primi parentis contracta fuerat: uerum hominem assumendo: ac pro omnibus  moriendo: per crucis tue tropheum resoluisti: et pacem inter celestes terrestresque creaturas factor et reparator omnium: atque Angelorum conditor reformasti: 28 acclines te cum omni humilate deposcimus: ut per obtentum sancti Apostoli et martyris tui Andree pacem tuam: que exuperat omnem sensum non solum hominum: sed etiam ipsorum Angelorum in nostris cordibus perhenniter exultare concedas.

R\. Amen.

Inlatio. Dignum et iustum est: nos tibi gratias agere: te semper benedicere: teque laudare: summe et omnipotens Deus Pater. A quo beatus Andreas apostolus insuperabili protectione munitus: conuertens ad fidem populos gloriam crucis Christi predicauit  intrepidus: et crucis cruciamenta pro crucifixo Domino suscepit letus atque securus. Dumque de passionis sue cruciatibus letaretur: de persecutoris sui tantummodo interitu condolebat: eumdemque persecutorem: ut eternas penas euaderet [a 1Kb] exortabat. Sed quod plerumque magis ac magis dannationis pena augmentaretur: quo ueritatis eius predicatio non tacetur. Unde apostolus et martyr salutaria [b 1Kb] honoramenta illi non tacuit: et inde persecutoris immanis maiori crudelitatis atrocitate seuiens in necem apostoli quasi more frenetici: ad uindictam medici consulentis exarsit: atque antidotum saluti congruum quod illi medicus obtulit: quasi uitam medici perempturus: ipse medico furens eger bibendum dedit. Dum patibulum gloriose crucis: quod omni laude  predicans apostolus extulit: persecutor crudelis eundem apostolum subire precepit. Sed letus gaudensque hoc medicus sumpsit: quod eger insanabilis non credendo abiecit. Nesciens miser quia hoc antidotum licet in gustu [c 1Kb] parum sentiat amarum: in suauitate tamen dulce est ac iocundum. Dum per hoc et salus habita perhenniter habenda seruatur: et salus amissa nunquam penitus amittenda recipitur. Per eum quem tecum et cum Sancto Spiritu unum Deum collaudant Angeli: omnesque superne uirtutes sine intermissione ita dicentes.

Dicat Chorus. Sanctus. Sanctus.

Post Sanctus. uere Sanctus: uere benedictus Redemptor noster et Dominus iehsu Christus. Qui amarum  passionis poculum ideo quasi uerus medicus pregustauit: et ut admissam nostre salutis nobis copiam restauret: et nos ad hoc sumendum prior  ipse summe prouocaret: ipse Dominus ac Redemptor eternus.

R\. Amen.

Post pridie. Credimus pariter et fatemur summe ac credulitatis impulsu tacere non sinimur: te Deum Redemptorem: quem nostrum pro nobis miseris in cruce fuisse suspensum. Descendisse etiam in infernum: ut nos resurgens eleuares ad celos. Reliquisse etiam nobis exemplum: ut te sequentes Dominum: passiones tolleremus in mundum. [d 1Kb] quo expleto beatus Andreas discipulus tuus ac martyr et apostolus informatus: [e 2Kb] crucis pro te supplicium deuota mente portauit. Fac nos quesumus Domine ipso intercedente hoc tui corporis sanguinisque mysterium spiritus tui rore sanctificatum: ad nostrarum remedium  sumere animarum.

R\. Amen.

Ad Orationem Dominicam.

Oratio. Deus a quo [f 1Kb] unicus tuus in hunc mundum missus: ac pro nobis in cruce suspensus: nostre redemptionis precium dedit sanguinem suum: ut reconciliati per eius mortem filiorum apud te promereremur adoptionem: eiusdem nostri mediatoris obtentu nobis nec merentibus [g 1Kb] tribuat: ut possimus te patrem fiducialiter appellare: et orationem quam ipso docente didicimus: ad te non solum uocibus: sed et meritis proclamare in terris. Pater noster qui es in celis.

 R\. Amen.

Benedictio. Sanctus Andreas apostolus: qui pro crucifixo Domino ac Redemptore nostro: est in cruce suspensus: pro uobis ipsi Domino gratie prouidus existat semper patronus. R\. Amen.

Et ob cuius celebrandam solennitatem alacer est hodie uester conuentus: sit pro peccatis uestris ante Deum intercessor assiduus. R\. Amen.

Ac sicut hic sanctus uirtute fretus Dei crucifixi per crucis uictoriam diabolum 29 superauit: ita uos per mortificationem crucis cuncta uitia conculcetis. R\. Amen. Per misericordiam ipsius etc.

Dicat Presb. Dominus sit semper uobiscum. R\. Et cum spiritu.

 Dicat Chorus. Gustate et uidete. ut supra in prima Missa.



IN [a 5Kb] SANCTE EULALIE uIRGINIS.


Ad Missam. [b 1Kb] Officium.

Alleluia: ortus conclusus soror mea: fons signatus emissiones tue alleluia. Paradisus cum pomorum fructibus. Alleluia. Alleluia. u\. Specie tua et pulcritudine tua intende prospere procede et regna. P. Paradisus. u\. Gloria et honor Patri et Filio et Spiritui Sancto in secula seculorum amen. P. Paradisus cum.

Dicat Presb. Gloria in excelsis.

Oratio. Gloria nostra Deus noster: qui in celis ab Angelis demonstraris: et in perpetuum decantaris: hic fideliter ac solenniter predicaris: presta nobis amplissima pietate tua a malis propriis liberari: et semper in tuis laudibus gloriari. R\. Amen.

 Per misericordiam tuam Deus noster: qui es benedictus et uiuis et omnia regis in secula seculorum. R\. Amen.


Lectio libri Ecclesiastici Salomonis .

R\. Deo gratias.

Sapientia laudabit animam suam: et in Domino honorabitur. In medio populi sui gloriabitur: et in  ecclesiis altissimi aperiet os suum: et in conspectu uirtutis illius honorabitur. In medio populi exaltabitur: et in plenitudine sancta admirabitur. In multitudine electorum habebit laudem: et inter benedictos benedicetur dicens. [d 1Kb] Quasi cedrus exaltata sum in Libano: et quasi cypressus in monte Syon: et quasi palma exaltata sum in Cades: et quasi plantatio rose in Hiericho. Quasi oliua speciosa in campis: et quasi platanus [e 1Kb] dilatata sum iuxta aquam. In plateis sicut cinamomum et [f 9Kb] affaltum aromatizans odorem dedi: quasi mirrha electa dedi suauitatem odoris. Quasi storax et galbanus: et ungula et gutta: et quasi Libanus non incisus. uaporaui habitationem meam: et quasi balsamum non mixtum odor meus. Ego quasi terebintus expandi ramos meos et rami mei honoris et gratie.  Ego quasi uitis fructificaui odorem suauitatis: et flores mei flores honoris et honestatis. Ego mater pulcre dilectionis: et timoris et agnitionis et sancte spei. In me gratia omnis uite et ueritatis. Transite ad me omnes qui concupiscitis me: et a generationibus meis implemini. Spiritus enim meus super mel dulcis: et hereditas mea super mel et fauum. Memoria mea  in generatione seculorum. Qui edunt me adhuc esurient: et qui bibunt me adhuc sitiunt. Qui audient me: non confundentur: et qui operantur in me: non peccabunt. Qui elucidant me uitam eternam possidebunt.

R\. Amen.

Dicat Chorus. [a 1Kb] Psallendo. Audi filia et uide: quia concupiuit rex decorem tuum. Et ipse est Deus tuus. u\. Lingua tua calamus scribe uelociter scribentis: diffusa est gratia in labiis tuis propterea benedixit te Deus in eternum. P. Et ipse est Deus tuus.

Dicat Presb. Silentium facite.


Sequentia Epistole Pauli Apostoli ad Corinthios .

R\. Deo gratias.

 Charissimi. Qui gloriatur: in Domino glorietur: non enim qui seipsum commendat: ille probatus sit: sed quem Deus commendat. [c 1Kb] Utinam sustineretis modicum quid insipientie mee: sed et supportate me. emulor enim uos Dei emulatione. Despondi enim uos uni uiro: uirginem castam exhibere Christo. Timeo autem ne sicut serpens Euam seduxit astutia sua: ita corrumpantur sensus uestri ut excidant a simplicitate et caritate que est in Christo. Nam si is qui uenit alium Christum predicat quem non predicaui uobis: aut alium spiritum accipitis quem non accepistis: aut aliud euangelium quod recepistis: recte pateremini. et extimo enim nichil me minus fecisse in uobis a magnis Apostolis. Et si imperitus sum sermone: sed non scientia. In omnibus autem manifestus  sum uobis: [d 1Kb] per fidem que est in Christo Iesu Domino nostro.

R\. Amen.


Lectio Sancti Euangelii secundum Mattheum .

Illo in tempore dixit Dominus iehsu discipulis suis: parabolam hanc. Simile est 30 Regnum celorum thesauro abscondito in agro: quem qui inuenit homo: abscondit: et pre gaudio illius uadit: et uendit uniuersa que habet: et emit agrum illum. Iterum simile est regnum celorum homini negotiatori: querenti bonas margaritas. Inuenta autem una preciosa margarita: abiit et uendidit uniuersa que habuit: et emit eam. Iterum simile est regnum celerum sagene misse in mare: et ex omni genere piscium congreganti.  Quam cum impleta esset: educentes et secus litus sedentes: elegerunt bonos in uasa sua: malos autem foras miserunt. Sic erit in consummatione seculi. Exibunt Angeli et separabunt malos: de medio iustorum: et mittent eos in caminum ignis. Ibi erit fletus et stridor dentium. Intellexistis hec omnia?  Dicunt ei. Etiam. Ait illis. Ideo omnis scriba doctus in regno celorum similis est patrifamilias: qui profert de thesauro suo noua et uetera.

R\. Amen.

Dicat Presb. Dominus sit semper uobiscum. R\. Et cum spiritu tuo.

Cantet Chorus. [f 1Kb] Lauda. Alleluia. u\. Lauda filia Syon letare et exulta filia Hierusalem. P. Alleluia.

Dicat Presb. Adiuuate me fratres.

[g 1Kb] Sacrificium. Sicut cedrus exaltata sum in Libano et quasi cypressus in monte Syon: quasi mirrha electa dedi suauitatem odoris alleluia. u\. Sicut storax et galbanus et onix et gutta: et quasi Libanus [h 1Kb] non incensus uaporaui habitationem meam: ego quasi terebintus expandi ramos: et rami mei honoris et  gratie: ego quasi uitis fructificaui suauitatem odoris: in me spes omnis uite et uirtutis: transite ad me omnes qui concupiscitis me: et a generationibus meis adimplemini; spiritus enim meus super mel dulcis. P. Quasi mirrha electa dedi suauitatem odoris alleluia.

Missa. Omnes qui sub impugnantium certamine uiciorum: aut uulnerati turpiter: aut perempti de carnis fragilitate conquerimur: [i 1Kb] quique ignauie mentis excusatione corporee imbecillitatis occulimus fratres karissimi: et propositum aspiciamus Eulalie uirginis: et triumphum. Que nec sexui subiecta nec corpori: uirile contemnendo contagium: fit uirilis. In qua non fuit corruptele portio: ut esset gratie plenitudo. [i 1Kb] Quam credulitatem fide: libidinem castitate uincentem: et ornauit uirginem admiratio  castitatis: et coronauit martyrem gloria passionis: que dum uitiis repugnat et gladiis. dum et ferrum spernit: et coitum. et credulitatis sue hostem pertulit: et etatis. Huius ergo intercessu omnipotentiam summi patris oremus: ut sicut ab eo eius inuicta uirginitas locari meruit in regione celorum: ita nobis concessa uenia delictorum: concedatur locus in regione uiuentium.

R\. Amen.

Alia Oratio. Letetur in te Domine queso uirginitas: et [k 1Kb] huic proxima congaudeat continentia. Non sexum querunt huiusmodi bella: sed animum. Non mucronis confidentiam: sed pudoris. Non etiam personas discussuras: sed causas. impune inter  armatas transit acies innocens conscientia: que superauit crimina: superat et metalla. Facile uincit alios: quisquis se uicerit. et cum laudabile sit uiro fecisse uirtutem: maioris tamen preconii est fecisse uirginem rem uirilem. Prophanum sacra ingreditur puella concilium: et solum Deum in pectore gestans  infert uiolentiam passioni. Nec deest lictor tam impudens quam crudelis: [a 1Kb] qui sponsam  Christi: fornicantium uerberibus oculorum: supplicio libidinante torqueret. Ut que penas in adulterio non luebat: saltem penas adulteras sustineret. Dudum quod grauius carnifex putat expectantium oculis corpus exponit: et per diuaricatas uiscerum partes: ictuum sulcos cursus fusi sanguinis antecedit. Periit tunc tortoris iniqui commentum: sola patiuntur tormenta ludibrium. Habet quidem uirginem nostram nuditas: [b 1Kb] sed pudicam. Discat ergo: discat uterque sexus ex uirgine: non pulchritudinem colere: sed uirtutem. Fidem amare: non formam. Placiturus Domino: non decoris exspectare iudicium: sed pudoris. Sed quia tuum est 31 Christe totum  quod hec uirgo uicerit: tuum quod meruit: tuum etiam quod peregit. Nec enim tela repellimus aduersantium: nisi tue diuinitatis beneficio subleuemur. Nunc presta nobis ut sicut hec beatissima martyr tua pugnando premium adepta est castitatis: ita nos commissorum nostrorum ad te dimissis contagiis: adipiscamur premia tue promissionis.

R\. Amen.

Post nomina. Domine sancte Pater eterne omnipotens Deus: in cuius nomine beate Eulalie uirginis ac martyris tue solennia celebramus: que [c 3Kb] dum ad confessionem duceretur: non illam mortis timor intrauit: nec uultus pallor obsedit. Non ira terruit comminantis: non dira uox: non cruenta manus: non etiam turbidus aspectus a proposita passione  submouit. Tu nobis martyris huius gaudentibus de triumpho: et ad te conuertendi aditum prebe: et sancte conuersationis tribuito dignitatem. Concedens per hanc oblationem tibi a nobis oblatam: et offerentibus  perhennis gratie lucrum: et defunctis eterne pausationis solatium.

R\. Amen:

Ad pacem. Deus eterne: cuius gratia protecta uirgo Eulalia inter flammas non erubuit confiteri: quod ex flamma tui amoris haurire promeruit. Tu nos eius precatu inter mundi huius flammarum procellosa discrimina protege: et tue pacis multiplici incremento adimple. Quo et hic bene uiuamus: et ad te de hac uita remuneraturi secura conscientia properemus.

R\. Amen.

Dicat Presb. Quia tu es uera pax nostra etc.

Inlatio. Dignum et iustum est Domine Deus: [d 1Kb] qui tam prudentem uirginem fidei sociata apice glorie  consecrasti: tibi gratias agere. Ut per quem facta est mater Maria: fieret martyr Eulalia: illa pariendi affectu felix: ista moriendi. Illa implens incarnationis officium: ista rapiens passionis exemplum: Illa credidit angelo: ista resistit inimico. Illa electa per quam Christus nasceretur: ista assumpta per quam diabolus uinceretur. Dignare Eulalia martyr et uirgo placitura Domino suo: que Spiritu Sancto protegente [e 1Kb] tenero sexu bellum forte sudauerit: et ultra opinionem humane uirtutis ad tollerantiam penarum zelo tui amoris se obtulerit: cum in specie preciosi Unigeniti sanguinem suum sub testimonio bone confessionis effuderit: et incorrupta flammis uiscera in odorem suauissimi thimiamatis adoleuerit. [f 1Kb] uadit ad tribunal cruenti presidis:  non quesita. In qua tam solum fuit animus incontinens ad secretum: quam locus competens ad triumphum. Lucratura regnum: contemptura supplicium: inuentura quesitum: uisura confessum. Non trepida  de pena: non ambigua de corona: non defessa de eculeo: non diffisa de premio. Interrogatur: confitetur: occiditur: coronatur. Ingentique miraculo maiestas tua exalatum uirginis spiritum: [a 1Kb] quem assumpsit per flammam: suscepit per columbam. Ut hoc prodigio in celis martyr ascenderet: quo in terris filium pater ostenderat. Siquidem nec inhonorum patiantur elementa corpusculum: quod deciduis nix aspersa uelleribus: et uirtutis rigorem et uirginitatis tecta candorem eluceret. uestiret. absconderet: superni uelaminis [b 1Kb] operimento. celum funeri prestat exequias. et per misericordiam Redemptoris daret anime sedem: pro sepultura redderet dignitatem. Ipse quem collaudant omnes Angeli: omnesque Sancti ita dicentes. Dicat Chorus. Sanctus.

 Post Sanctus. uere sanctus: uere benedictus Dominus noster iehsu Christus filius tuus: pro cuius nomine beatissima martyr Eulalia cremandum corpus suum obtulit flammis: suscipiens candentis olei supplicium in mammillis: ac per reliqua suppliciorum genera finem faciens passionis. illa etenim eculeo imposita crucique appensa: te unum et uerum Deum in Trinitate professa est in uoce sue confessionis: et laudem tui honoris: Ob hoc te petimus immensa bonitas summe Deus: ut qui eam de tot penarum generibus triumphare fecisti: 32 nos eius precibus et hic in seculo protegendo saluifices: et peracto luctamine mundi: sanctis tuis efficias coheredes: Christus Dominus ac Redemptor eternus.

Post pridie Oratio. Deus qui feruens [c 1Kb] supplicium  plumbi ante oculos illatum Eulalie uirgini tue frigidum effecisti: tu e celis ignem illum tui amoris emitte: qui nunquam nouit frigescere: quo et hanc  in honorem martyris tue oblatam tibi sanctifices hostiam: et cordibus nostris consequentis gratie spiritualem impartias medicinam.

R\. Amen.

Ad orationem Dominicam. Recensito dilectissimi fratres [d 1Kb] simbolo nostre credulitatis: Eulalie uirginis intueamur robur fidei uel etatis. Que inter flammas iam in consummatione suppliciorum unum et uerum Deum in Trinitate predicat adorandum. Et ideo accedamus ad Deum cum lachrimis: ad quem illa accessit consummato supplicio passionis. Conquerentes apud eum de infirmitate nostra: qui eius roborauit infantiam. Petentes ab eo quod precipit: ut ipse tribuat quod promisit. Inuocantes cum ea pietatis intentione [e 1Kb] parcendum miserie nostre:  qua miseratione nos docuit orare semper et dicere. Pater noster qui es in.

Benedictio. iehsu Christus Dominus qui martyrem suam Eulaliam [f 1Kb] coronauit post flammam: ipse in uobis male cupiditatis restringat incendia. Et qui eius corpusculum niuei candoris uelauit amictu: ipse uos a peccato purificet et delicto. R\. Amen. Quique eius spiritum celesti locauit in regno: premium uobis tribuat sempiternum. R\. Amen.

Hic dicat Chorus. Gustate et uidete. Ut supra in Dominica prima Aduentus.



[g 37Kb] IN FESTIuITATE ANNUNCIATIONIS SANCTE MARIE uIRGINIS


Que dicitur [h 2Kb] de la O. ad Missam. [i 1Kb] Officium.

Alleluia: Christi generatio sic erat: cum esset  desponsata Mater eius Maria Ioseph. antequam conuenirent inuenta est in utero habens de Spiritu Sancto. Alleluia. u\. Spiritus Sanctus superueniet  in te: et uirtus altissimi obumbrabit tibi: P. Antequam conuenirent. u\. Gloria et honor Patri et Filio et Spiritui Sancto in secula seculorum. Amen. P. Antequam.

Dicat Presb. Gloria in excelsis.

Oratio. Gloria tibi Deus: tibi semper gloria: cuius assumptorem hominem uidimus quasi gloriam Unigeniti a Patre plenum gratia et ueritate. [a 1Kb] Presta ergo nobis Domine amplissime tue pietatis gratiam: et ceternum tibi permanentem in gloria deitatis.

R\. Amen.

Per misericordiam, etc.


Lectio libri Ezechielis Prophete .

[c 1Kb] Facta est super me manus Domini: et eleuauit me spiritus: et duxit me ad portam: que respiciebat  ad uiam orientalem. Et ecce gloria Dei Isrel [d 1Kb] ingrediebatur: et uox erat Dei quasi uox aquarum multarum: et terra splendebat [e 1Kb] a maiestate eius. Et cecidi super faciem meam: et maiestas Domini ingressa est Domini domum: et audiui loquentem ad me de domo. Et uir qui stabat iuxta me: dixit  ad me. Fili hominis: locus solii mei et locus uestigii pedum meorum: [f 1Kb] ubi habito in eternum. [g 1Kb] Post hec conuerti me ad uiam porte [h 1Kb] sanctuarii: que respiciebat ad Orientem: que erat clausa. et dixit Dominus ad me. Porta ista quam uides clausa: non aperietur: et uir non transibit per eam: quoniam Dominus Deus Isrel [i 1Kb] ingredietur per eam: et erit clausa principi. Et princeps ipse [i 1Kb] sedet in ea: ut comedat panem coram Domino. Rursumque uidi: et ecce gloria Domini impleuit domum Dei. Et [k 1Kb] audiui uocem dicentis. Benedicta gloria Domini. De loco sancto suo. R\. Amen.

[l 1Kb] Psallendo. Mater Syon dicet homo: et homo factus est in ea: et ipse fundauit eam excelsus. u\. Dominus narrauit scripturas populorum suorum et  principum eorum qui fuerunt in ea. P. Et ipse fundauit eam. Dicat Presb. Silentium facite.


Sequentia epistole Pauli Apostoli ad Philippenses .

Fratres gaudete in Domino semper: iterum dico gaudete. Modestia uestra nota sit omnibus hominibus:  Dominus prope est. Nihil soliciti sitis: sed in omni oratione et obsecratione: cum gratiarum actione: petitiones uestre innotescant apud Deum. Et pax Dei que exuperat omnem sensum custodiat corda uestra et intelligentias 33 uestras: in Christo Iesu. De cetero fratres: quecunque sunt uera: quecunque pudica: quecunque iusta: quecunque sancta: quecunque amabilia: quecunque bone fame. Si qua uirtus. [a 1Kb] Si qua laus: hec cogitate que et didicistis: et accepistis: et audistis: et uidistis in me. Hec agite: et Deus pacis erit uobiscum.

R\. Chorus. Amen


Principium Sancti Euangelii secundum Matth. .

Liber generationis Iesu Christi filii Dauid: filii  Abraam. Abraam genuit Isaac. Isaac autem genuit Iacob. [c 1Kb] Iacob autem genuit Ioseph uirum Marie [d 1Kb] de qua natus est Christus. Omnes ergo generationes ab Abraam usque ad Dauid: generationes quatuordecim. Et a Dauid usque ad transmigrationem Babylonis generationes quatuordecim: et a transmigratione Babylonis usque ad Christum generationes quatuordecim. Christi autem generatio sic erat. Cum esset desponsata mater eius Maria Ioseph: antequam conuenirent: inuenta est in utero habens de Spiritu Sancto. Ioseph autem uir eius cum esset iustus: et nollet traducere eam: uoluit occulte dimittere eam. Hec autem eo cogitante: ecce Angelus Domini in somnis apparuit ei dicens: Ioseph fili Dauid: noli timere accipere Mariam coniugem tuam: quod enim in ea natum  est: de Spiritu Sancto est est. Pariet autem filium: et uocabis nomen eius Iesum: ipse enim saluum faciet populum suum a peccatis eorum. Hoc autem totum factum est: ut adimpleretur quod dictum est a Domino per [e 1Kb] Esaiam prophetam dicentem: Ecce uirgo in utero habebit et pariet filium: et uocabunt nomen eius Emanuel: quod est interpretatum: nobiscum Deus.

R\. Amen.

[f 1Kb] Lauda. Alleluia. A dextris tuis Domine adsistit regina: in uestitu deaurato circumamicta uarietate alleluia.

[g 1Kb] Sacrificium. Confortamini et iam nolite timere: ecce  enim Deus noster retribuit iudicium. Ipse ueniet et saluos nos faciet alleluia. Audite itaque domus Dauid: [h 1Kb] non pusillum uobis certamen prestare hominibus quoniam Dominus prestat certamen propterea dabit uobis signum: ecce uirgo in utero concipiet et pariet filium: et uocabitis nomen eius Emanuel. P. Ipse ueniet.

Missa. Erigamus queso fratres karissimi in sublime oculos nostros: uisuri gloriam Saluatoris. Quomodo uirginem dignatus: ut concipiat. quomodo matrem remuneratur: ut pariat. Ipse et munus factus et filius: qui et infusus confert quod deerat: et effusus non aufert quod donarat. Qui nec gerentem honore fraudat: nec genitricem labore contristat. Qui et nascendi [i 1Kb] abiurgat gemitum: et nati consignat affectum. Neque enim  fas erat ut haberet illa suspiria: que omnium gaudium pariebat: aut origo exultationis nosceret uim doloris. In recensu peccatoris sermonem credulitas calefecit: indubitatumque uerbum stringit auditus. Et ad uirtutem Dei spem repromissionis fides secura conglutinat. [i 1Kb] Sic concepit animus: quod credidit: sic impleuit spiritus quem elegit: ut in Redemptore nostro non distaret hominis ueritas: [k 1Kb] sed potestas. O ineffabilis diuinitatis opera: sic interior portio addite uirtutis sensit augmentum: [l 1Kb] ne exterior statum integritatis amitteret unigenitus filius Dei in maternis uisceribus pariendi uiam nec inuenit: nec reliquit. Sic conceptus atque editus: signat uirginis uterum non desinat. In quo quantum ad remedium salutis nostre pertinet: [m 1Kb] ipsa natura uictoria est. Nam aduersarium hominis partum superat  [n 1Kb] quacum in conceptione mysterii didicit regnaturum. Talis itaque homo habet uite potestatem: qua alios muneratur: qui eam non accepit aliunde qua utitur. Nec mirum est cum nascendo reciperet quos creauit: qui antequam nasceretur habuit quos redemit.

R\. Amen.

Alia Oratio. Domine Iesu Christe quo ita uerbum caro factum est: ut in conceptionem tui uirginalis uterus altissimi obumbratione susciperet: et ad pariendum te: porta materni corporis non pateret: solemnitatis huius obsequia propicius suscipe: ac  nostrum quoque cor 34 dignatus ingredere. Tibi soli sit peruium: cui soli id esse cupimus preparatum. Ut cum nostrarum mentium puritatem beneplacitam tibi ipsi fecerimus: operis tui custos et perpetuus habitator esse digneris. R\. Amen.

Post nomina Oratio. Eterne Dei filius: qui uirginee matris uterum sic intrasti ne rumperes. sic aperuisti: ne signata ullo modo uiolares. Suscipe benignus hoc sacrificium: quod tibi ob incarnationis tue dedicamus mysterium. Tribuens per hoc et uiuis anime corporisque salutem: et defunctis eterne reparationis felicitatem.

Respondeat Chorus. Amen.

Ad pacem Oratio. Christe uerbum summi patris: qui caro factus es: ut habitares in nobis: illabere  sensibus nostris: quo omnes qui tue incarnationis mysterio sumus redempti; perpetue maneamus pacis societate connexi. R\. Amen.

Inlatio. Dignum et iustum est: nos tibi omnipotens Pater gratias agere. Si debitoribus qui reddere debeant dignatus fueris prorogare per Iesum Christum filium tuum Dominum nostrum. Ex te Deo Patre sine initio natum: tibique indifferenter: atque [a 1Kb] indemutabiliter ceternum ac per omnia cequalem. [b 1Kb] Non adoptione sed genere: nec gratia sed natura. Qui in utero sanctificate sancte ac uirginis clementer illapsus: et sine ulla sorde peccati ineffabiliter natus. [c 1Kb] uidi uirginem: ut matrem se diceret; aut uirginem qui diligeret dubitabat. Quia duplex homo [d 1Kb] in formam hominem ligabat. Includitur intra hominem  Deus: cui totus paruus est mundus: illic tenebatur utero matris: [e 1Kb] illic tecti pudoris pulsatur tumoris inuidia: et secura est conscientia. Maternum nomen accepit: et damnum uirginitatis nesciuit. Maria quid agis. Elige iam quid uoceris. Sic castitatis potestas obumbrari: nec uirginitas aliquando mentiri. Tuus est enim uterus: [f 1Kb] et alienus est partus. Nouum denique miraculum uidi in uirgine: [g 1Kb] ut nomen uirginitatis non amitteret: nec genitricis ferre pondera didicisset. Hec sola meruit ferre Deum post celum: et sola meruit uirgo inueniri post partum. Hec sola meruit Deum et hominem: [h 1Kb] Deum imperiis suis lacte uberis portat. Hunc diem nobis quem deuotissime celebremus instituit: [i 1Kb] et homo redimendis  hominibus factus de secreto utero uirginali immaculatus emicuit. Nunciatus est concipiendus ab Angelo: conceptus fidei singularis arcano: et natus sine ullo peccato. Cuius fuit solius sine corruptione noua et inusitata conceptio: et sine dolore de matre uirgine inuiolabilis [i 1Kb] paritudo. Huic solum possibile fuit sine semine mirabiliter concipi: et sine corruptione feliciter nasci. Propter quod eundem Saluatorem nostrum unigenitum tuum: tecum semper et cum Spiritu Sancto regnantem: celi celorum et angelice potestates sine cessatione conlaudant ita dicentes. Respondeat Chorus. Sanctus. Sanctus. Sanctus.

Post Sanctus. uere sanctus: uere benedictus Dominus noster Christus iehsu filius tuus: Ipse est qui castitatem contulit: uirginitatis decus non abstulit  matri. Qui et pro nobis ex eadem dignatus est nasci: et pro nostra adoptione non abhorruit suscipere mortem. Ipse Dominus ac Redemptor eternus.

Post pridie. Nunciamus Domine quod credimus: nec tacemus. Te totis uisceribus deprecantes: ut qui genitrici prestitisti ut mater esset et uirgo: tribuas Ecclesie tue ut sit fide incorrupta: et castitate fecunda: atque hec libamina ita tue gratie dulcedo sanctificet: ut sumentibus et salutem corporum: et delictorum ueniam prestent. R\. Amen.

Ad Orationem Dominicam. Deum cuius magnitudo diuinitatis capi non potest: quique sine inicio Deus summus et pater est: deprecemur dilectissimi fratres: ut idem pater qui nasci filium suum uoluit ex utero uirginis matris: mundet nos ab omni inquinamento  carnis et sanguinis. Quo sicut diuina 35 obumbratione concepit uirgo ut pareret: ita nos diuina inspiratione accensi: conceptum Spiritus Sancti quem ipso Domino Iesu Christo docente accepimus: proferamus publice et dicamus. Pater noster.

Benedictio. Dominus iehsu Christus: qui in seculorum fine processit ex uirgine cor uestrum: uirginitatis incorrupte nitore clarificet. R\. Amen.

Et qui nunciante Angelo uirginis ingressus est uterum. eiusdem uos mysterii et instruat et muniat Sacramentum. R\. Amen. Quique hodie uirginee festum [k 1Kb] conceptionis deuotissime celebratis: ad natiuitatem nostri Redemptoris exultantibus animis et mundo corde perueniatis. R\. Amen.

 Per misericordiam ipsius Dei nostri qui est benedictus et uiuit et omnia regit in secula seculorum. Dominus sit semper uobiscum. R\. Et cum.

Hic dicat Chorus. Gustate.

Post Communio. Oratio. Gratias tibi agimus Domine Deus: et te Deum benedicimus de die in diem: qui nos hac die sancte solennitatis tue perducere dignatus es, fac nos diem istum annunciationis per multa curricula annorum in pace et tranquillitate suscipere cum fideli populo tuo. R\. Amen.

Per misericordiam tuam Deus noster qui es benedictus: et uiuis et omnia regis in secula seculorum. R\. Amen. Dominus sit semper uobiscum. R\. Et cum.

Solennia completa sunt in nomine Domini nostri Iesu Christi. uotum nostrum sit acceptum cum pace.  R\. Deo gratias.



IN DIE [a 3Kb] SANCTI THOME APOSTOLI.


Ad Missam. Officium.

Gloriam et magnum decorem. Require in sancti Saturnini. fol. 23.

Oratio. Gloria nostra Deus noster. Require in eodem festo.

Prophetia. Iustus si morte preoccupatus. Require in Sancti Clementis. fol. 20.

Dicat Presb. Dominus sit semper uobiscum.

Chorus R\. et cantet. [b 1Kb] Psallendo. Posuisti super caput eius coronam de lapide precioso. [c 1Kb] u\. Super salutare tuum Domine exultabit uehementer. Desiderium anime eius tribuisti ei: et uoluntate labiorum eius non fraudasti eum. P. Coronam de lapide precioso.  Dicat Presb. Silentium facite.


Sequentia epistole Pauli Apostoli ad Collossens. .

Fratres gaudeo in passionibus pro uobis: et adimpleo ea que desunt passionium Christi in carne mea pro corpore eius quod est Ecclesia. Cuius factus sum ego minister: Secundum dispensationem Dei: que data est mihi in uos: ut impleam uerbum Dei mysterium  quod absconditum fuit a seculis et generationibus. Nunc autem manifestum est Sanctis eius: quibus uoluit Deus notas facere diuitias glorie Sacramenti huius in gentibus: quod est Christus in uobis spes glorie quem nos adnunciamus. Corripientes omnem hominem et docentes in omni sapientia: ut exhibeamus omnem hominem perfectum in Christo Iesu: In quo et laboro certando secundem operationem eius quam operatur in me in uirtute. [e 1Kb] Cui est honor et gloria in secula seculorem. R\. Amen.


Lectio sancti Euangelii secundum Ioannem .

Illo in tempore Thomas unus ex duodecim qui dicitur Didimus non erat cum eis quando uenit iehsu. Dixerunt ei alii discipuli: uidimus Dominum. Ille autem  dixit eis: nisi uidero in manibus eius fixuram clauorum: et mittam digitum meum in locum clauorum: et mittam manum meam in latus eius: non credam. Et post dies octo iterum erant discipuli eius intus: et Thomas cum eis. uenit iehsu ianuis clausis et stetit in medio: et dixit eis. Pax uobis. Deinde dicit Thome: infer digitum tuum huc: et uide manus meas: et affer manum tuam: et mitte in latus meum et noli esse incredulus: sed fidelis. Respondit Thomas: et dixit: Dominus meus et Deus meus. Dixit ei iehsu: quia uidisti me Thoma credidisti. Beati qui non uiderunt: et crediderunt. R\. Amen.

[g 1Kb] Lauda. Alleluia. u\. Loquebar de testimoniis tuis in conspectu Regum et non confundebar. P. Alleluia.

[h 1Kb] Sacrificium. Fulgebit Iustus. Require retro in  Sancti Clementis fol. 21.

Missa. Ad Deum fratres karissimi puras mentes erigite: eiusque pietatem suppliciter implorate: ut qui per primum nos redemit aduentum a labe peccati: ipse nos sic in euo degere faciat: ut in secundo adueniens in Supernis coronandos attollat. Sicque patrocinante nobis 36 suffragio beatissimi Apostoli sui [i 8Kb] Didimi: et hic per eius exempla uitam ducentes:  eius mereamur esse sequipedes: et illic felicitatis eius inueniamur consortes.

R\. Amen.

Alia Oratio. Te te igitur summe et admirabilis Deus: totis precordiis deprecamur. Ut qui beatissimo Thome et sagacitatem [a 1Kb] inquirendo inspiras: nobis et indulgentiam peccaminum tribuas: et donis tuis inspirando preuenias. [b 2Kb] Quique sanctissimi Thome dubitatione nos roboras eius quesumus merito nos in fide ita stabiles operibus solida: ut iudicante te digne inuenias quos coronando: etherea sustollas in patria. Quatenus et fidelium seruorum tuorum acceptes libamina: que hodierno die plebs tibi Deo nostro mente offerunt grata: et pro quibus te submisso obsecrant capite tue pietatis clementiam sese adeptos congaudeant.

 R\. Amen.

Post nomina. Oratio. Deus qui tuum Thomam, [c 1Kb] egregium predicis architectum: et in foro non dedignas ambulare uenalium: tu nos ex illis lapidibus effice uiuis: a quibus illa uisio pacis instauratur celestis. Qualiter candore castitatis niueo renitentes: Sanctorum qui nos in Domino iam precesserunt possimus esse in participatione equales: ut qui pro peccatoribus ab illa sublimi sede descendisti ad terras: precibus nostris placatus assistas: omnibus requiem defunctis fidelibus prestes.

R\. Amen.

Ad pacem. Oratio. Clementissime Deus qui in pacis  unitate letaris: scilicet qui auctor es pacis: et pax ab angelicis conclamatus es choris. Concede per huius intercessionem allecte: ut ipsius dilectionis uinculo quo discipulos ad celos remeans conglobasti: ipso nos almifico nexu in tua et proximi dilectione constringe.

R\. Amen.

Inlatio. Dignum et iustum est: uere suaue ac pulcrum est: te pater omnipotens per Iesum Christum Dominum nostrum: ineffabiliter conlaudare hanc creaturam tuam in terris: qui etiam a celestibus uirtutibus indesinenter preconiis sublimaris. Merito enim nullus sermo tibi attingit laudes deferre. quia pax tua sensum exuperat omnem. Quis namque creatus creatori exhibeat dignam carminum laudem? Cum se  horis cunctis indigere tuam prospicit opem: et figmentum suum recolat fragilem ac sumptum ex puluere: cum nec illa puluerea uirtus sufficienter tibi insonet laudem. In cuius laude Thomas Apostolus tuus populos conuertit [d 2Kb] iudaicos a pristino cultu erroris: et in filios adoptauit sacro gurgite tinctionis miracula operum: fides extitit perditorum. Operabatur uisibilis in corporibus uirtus: et inuisibilis curabat magnalia intrinsecus morbos: redditur sentire lumen corporeum: ut secum illuminat cecum [e 1Kb] Treptie merito ulcerosus curatur: ut strabedo idolorum ab omnibus effugetur. [f 1Kb] Solis corruit idolum: [g 1Kb] ut auctor eius edificet thronum. [h 1Kb] Rex terrenus per fugam dilabitur: ut eternus  in eorum mentibus innouetur. Tua sunt rector ista miracula: que in tuo nomine sancti mente impetrant cernua. Quia et tuum unigenitum eum fidelem denunciat seruum: et architectum asserit esse peritum. uere in edificationem doctus Ecclesie: et in congregandum populum tibi laudabilis ualde. [a 1Kb] Terrena erogas ut celestia largiaris: argentum indigentium uisceribus congerens et cetus amplissimos in celestibus instruens. Carcere intruditur ut uirtus eius in omnibus propaletur. [b 1Kb] Bat migrat e seculo: ut Apostolus liberetur a uinculo. Occiditur temeratrix [c 1Kb] puella que percutere ausa est apostolum palma: presentatur a cane comesa: ut omnis illa sit salua caterua. Honoratur a bestia: quem natura despexit humana. Et miro modo ab irrationabili rationabilis  perdocetur. [d 1Kb] Consecrantur iuuenes benedictione celesti per uenerationem animalis bruti: quos antea brutorum more federa coniunxerant nuptialia. [e 1Kb] Ut sicuti arioli confunditur olim insipietia per animal insensatu: ita nunc et istoru corrigitur 37 per huius meritum. Tunc per locutionem inauditam res agitur nec corrigitur: nunc per uirtutem uirtus geritur et curatur: hoc nempe tuo ab Unigenito agitur qui cum Sancto Spiritu unus Deus ab inuisibilibus et uisibilibus conlaudatur ita dicentes. R\. Sanctus. Sanctus. Sanctus.

Post Sanctus. uere sanctus: uere benedictus  Dominus noster iehsu Christus qui est filius tuus natura non adoptione nec gratia: sed generatione. Qui in utraque natura unus filius creditur: [f 1Kb] et tertia in Trinitate persona tecum et cum Spiritu Sancto unus Deus creditur et adoratur: Christus Dominus ac Redemptor eternus.

Post pridie. Concede nobis Domine interuentu apostoli tui Thome et remissionem peccaminum: et bone uite inspirate nobis peragere cursum. Ut et sacrificia in [g 4Kb] huius solennitate passionis acceptes: et sumentibus ea sanctificationis gratia tue inlustres.

R\. Amen.

Ad Orationem Dominicam.

Christe qui beatissimis Apostolis tuis orandi precepta  instituis: presta ut suffragio apostoli tui Thome digni effecti: ipsa tua deifica uerba proclamantes mereamur exaudiri e terris. Pater noster.

Benedictio. Christus Dominus qui apostolo suo Thome copiam dimicandi concessit uirtutis: ipse emundet uos ab omni contagione facinoris. R\. Amen. Quique etiam in agone eum fecit uictorem: ipse uobis sui auxilii porrigat opem. R\. Amen. Ut qui in illius festiuitate letamini interuentu eius eterno premio muneremini. R\. Amen. Per misericordiam ipsius.

Hic Chorus dicat. Gustate.



[a 3Kb] IN NATIuITATE DOMINI NOSTRI IESU CHRISTI.


Ad Missam. [b 1Kb] Officium.

Alleluia. Benedictus qui uenit alleluia in nomine Domini alleluia alleluia. u\. Deus Dominus et illuxit nobis. P. In nomine Domini. u\. Gloria et honor Patri et Filio: et Spiritui Sancto in secula seculorum amen. P. In nomine Domini.

Dicat Presb. Per omnia semper secula seculorum. R\. Amen.

Dicat Presb. Gloria in excelsis Deo. Postea dicta Gloria in excelsis, dicat hanc Orationem.

Hodie nobis thesaurus natus est. Hodie nobis lucerna uirginis quam Spiritus Sanctus igniuit uerum lumen apparuit. Hodie cecorum medicus natus est.  Hodie paraliticorum sanitas. Hodie debilium firmamentum. infirmantium uirtutes. Hodie resurrectio mortuorum Saluator noster aduenit. Hodie nobis inter noctem ignitam lux noua apparuit. Hodie nobis Saluator aduenit quem prophete predixerant ex Maria uirgine nasciturum. Hodie nobis presepio positus perpetuus panis lucis ostenditur: qui dixit ego sum panis uerus qui de celo descendi. Si quis autem de pane isto manducauerit non esuriet in eternum. Presta nobis  Domine per gloriam natiuitatis tue a malis propriis liberari: et in tuis laudibus semper gloriari. R\. Amen.


Prophetia. Lectio libri Esaye prophete. .

R\. Deo gratias.

Primo tempore alleuiata est terra Zabulon et terra Neptalim: et in nouissimo aggrauata est uia maris trans Iordanem Galilee gentium. Populus qui sedebat in tenebris: uidit lucem magnam: habitantibus in regione umbre mortis: lux orta est eis. Multiplicasti gentem: sed non magnificasti leticiam. Letabuntur coram te: sicut qui letantur in messe. Et sicut exultant uictores quando diuidunt spolia. Iugum enim oneris eius et uirgam humeri eius et sceptrum exactoris eius superasti; sicut in die Madian, quia omnis uiolenta predatio cum tumultu; et uestimentum  mixtum sanguine erit in combustione et cibus ignis. Paruulus enim natus est nobis: filius datus est nobis: et factus est principatus eius super humeros eius. Et uocabitur nomen eius: Ammirabilis. Consiliarius. Deus. Fortis. [d 1Kb] Dominator. Pater futuri seculi. Princeps pacis. Multiplicabitur eius imperium: et pacis eius non erit finis. Super solium Dauid sedebit: et super regnum eius. Ut confirmet illud: et corroboret in iudicio et in iustitia: amodo  et usque in sempiternum. Zelus Domini exercituum faciet hoc. R\. Amen.

Dicat Presb. Dominus sit semper uobiscum. R\. Et cum. Dicat Chorus. [a 1Kb] Psallendo. 38 Dominus dixit ad me filius meus es tu: ego hodie genui te. u\. Pete a me: et dabo tibi gentes hereditatem tuam et possessionem tuam terminos terre. P. Ego.

Dicat Presb. Silentium facite.


Principium epistole Pauli apostoli ad Hebreos .

R\. Deo gratias.

Fratres. Multifarie multisque modis olim Deus locutus est patribus nostris in Prophetis. Nouissimis diebus locutus est nobis in filio suo: quem constituit heredem uniuersorum. Per quem fecit hec secula.  Qui cum sit splendor glorie: et figura substantie eius: portansque omnia uerbo uirtutis sue: purgationem peccatorum faciens: sedet ad dexteram maiestatis in excelsis. Tanto melior angelis effectus: quanto differentius pre illis nomen hereditauit. Cui enim dixit aliquando angelorum. Filius meus es tu: ego hodie genui te? Et rursus: ego ero illi in patrem: et ipse mihi erit in filium. Et cum iterum introducit primogenitum in orbem terre dicit. Et adorent eum omnes Angeli Dei. Et ad angelos quidem dicit. Qui facit angelos suos spiritus: et ministros suos flammam ignis. Ad filium autem. Thronus autem tuus Deus in seculum seculi. uirga equitatis uirga regni tui. Dilexisti iusticiam et odisti iniquitatem: propterea unxit te Deus: Deus tuus [c 1Kb] in eternum  oleo leticie pre participibus tuis. Et tu in principio Domine terram fundasti et opera manuum tuarum sunt celi, ipsi peribunt; tu autem permanebis: et omnes sicut uestimentum ueterascent. Et uelut amictum mutabis eos: et mutabuntur. Tu autem idem ipse es: et anni tui non deficient. Respondeat Chorus. Amen.


Lectio sancti Euangelii secundum Lucam .

Factum est autem cum essent ibi: impleti sunt dies ut pareret: et peperit filium suum primogenitum: et pannis eum inuoluit et reclinauit eum in presepio: quia non erat [e 1Kb] ibi locus in diuersorio. Et pastores erant in regionem eandem uigilantes et custodientes uigilias noctis: super gregem suum.  Et ecce angelus Domini stetit iuxta illos: et claritas Dei circumfulsit illos: et timuerunt timore magno.  Et dixit illis angelus. Nolite timere. Ecce enim euangelizo uobis gaudium: quod erit omni populo: Quia natus est uobis hodie Saluator: qui est Christus Dominus in ciuitate Dauid: et hoc uobis signum. Inuenietis infantem in pannis inuolutum: et positum in presepio. Et subito facta est cum angelo multitudo militie celestis laudantium Deum et dicentium. Gloria in altissimis Deo: et in terra pax hominibus bone uoluntatis: et factum est ut discesserunt ab illis angeli in celum pastores loquebantur ad inuicem dicentes. Transeamus usque in Bethleem: et uideamus hoc uerbum quod factum est: quod Dominus ostendit nobis. Et uenerunt festinanter: et inuenerunt Mariam et Ioseph et Infantem positum in presepio. uidentes autem cognouerunt de uerbo  quod dictum erat illis de puero hoc: et omnes qui audierunt mirati sunt de his que dicta erant a pastoribus ad ipsos. Maria autem conseruabat omnia uerba hec: conferens in corde suo. Et reuersi sunt pastores glorificantes et laudantes Deum in omnibus que audierant et uiderant: sicut dictum est ad illos.

R\. [f 1Kb] Amen.

[g 1Kb] Lauda. Alleluia. u\. Redemptionem misit Dominus populo suo: mandauit in eternum testamentum suum: sanctum et terribile nomen eius. P. Alleluia.

Dicat Presb. Adiuuate me fratres in orationibus uestris.

[h 1Kb] Sacrificium. Paruulus natus est nobis: et filius datus est nobis: et factus est principatus eius super  humeros eius. Alleluia alleluia.

[i 1Kb] Missa. Ecce nunc tempus acceptabile: ecce nunc dies salutis: lux a terra prodiit: exeamus a tenebris. Aduocatus e celo descendit: quod oportet agamus. Redemptor mundi apparuit: pro libertate clamemus: uenit ad egrotos medicus: uulnera proferamus. Panis uiuus credentibus datus est: hunc sumamus. Fons perennis fidelibus ortus est: animas impleamus. Cuius misericordia uirtute et gratia in illo fidei processu iusticie cultu confessionis gradu castitatis affectu: stare 39 nos faciat: in quo animas floruisse sibi non aruisse conuincat. Atque in illo statu illum uita nostra delectetur, nobisque fructificet: in quo se generis non criminis nostri  permanens Deus in nobis nasciturus inseruit: et pro nobis moriturus apparuit. R\. Amen. Concedente  gratia miserationis illius: cuius regnum et imperium iuge et gloriosum in secula seculorum. R\. Chorus. Amen.

Alia Oratio. Te Domine Iesu Christe: te Deum pluraliter homines saluantem: et hominem in Deo singulariter potentem inuocamus, laudamus, rogamus. Ut adsis: parcas: miseraris: ignoscas. Des in corde uota que compleas: des in ore uerba que exaudias: des in opere facta que benedicas. Non petimus renouari nobis: sicut in hac die olim acta est corporalis natiuitas tua: sed petimus incorporari nobis inuisibilem diuinitatem tuam: quod prestitum est carnaliter: sed singulariter tunc Marie: nunc spiritualiter prestetur Ecclesie. Ut te fides indubitata concipiat: te mens de corruptione liberata parturiat: te semper  anima uirtute altissimi obumbrata contineat. Ne discedas a nobis: sed procedas ex nobis. Sis reuera Emanuel noster nobiscum Deus. Digneris manere in nobis: et pugnare pro nobis. Te enim pugnante: nos uicimus. Solue nos quesumus a pannis putribus peccatorum: qui te pro peccatis nostris dignatus es putredine ligari pannorum. Lac tuum Ecclesie tue paruulos nutriat. Adeo infirmos [a 1Kb] delicatus olerum cibus pascat: ut ad percipiendum fortiorem ac solidum cibum: ualidiores quotidie uires crescant. Et ita nouerimus defecatam uoluntatem: et fidem exhibere firmissimam: ut iugiter enitamur auxilio tuo ad uitam peruenire perpetuam.

R\. Amen.

 Post nomina. Famuli tui indigni et exigui sacerdotes tremende maiestati tue spirituales uictimas immolantes. [b 1Kb] Offerimus tibi Deus hostiam immaculatam: quam maternus uterus impolluta uirginitate produxit: pudor edidit: sanctificatio genuit: integritas fudit. Hostiaque immolata uiuit: et uiuens iugiter immolatur. Hostia que sola Deo placere preualet: quia Dominus est. Hanc tibi summe pater offerimus pro sancta Ecclesia tua: pro satisfactione seculi delinquentis: pro emundatione animarum nostrarum: pro sanitate omnium infirmorum: ac requie: uel indulgentia fidelium defunctorum. Ut mutata sorte tristium mansionum: felici perfruantur societate iustorum.

R\. Chorus. Amen.

 Ad pacem. Oratio. Excelsum te Deum pariter atque humilem hominem Christum Iesum: accliues seruuli supplices deprecamur: ut pacem quam ascensurus ad celos: tuis caris noticia commendasti: dones: augmentes: perficias: atque custodias. Atque ita fiat pax tua in uirtute: et abundantia in turribus tuis: ne officii oscula sint tegmina uirus occulti. Sed qui decantantibus angelis pacem triabuisti  hominibus bone uoluntatis: in hoc die natalis efficias nos nuncios ac filios pacis.

R\. Amen.

Inlatio. Dignum et iustum est: nos omnipotentie et pietati tue referre quas posse donaueris laudes clementissime pater. Quia post multa tempora in hac die [c 1Kb] ante non multa tempora: que tibi uel sibi semper erat: nobis natus est Christus iehsu unigenitus tuus. Factus est ancille filius: Dominus Matris sue. Partus Marie: fructus Ecclesie. Qui ab illa editur: ab ista suscipitur. Qui per illam pusillus egreditur: per istam mirificus dilatatur. Illa salutem populis creauit: hec populos. Illa utero uitam portauit: hec lauacro: in illius membris Christus infusus est: in istius aquis Christus indutus est.  Per illam qui erat nascitur: per istam qui perierat inuenitur. In illa redemptor gentium uiuificatur; in ista gentes uiuificantur. Per illam uenit ut peccata tolleret: per istam tulit peccata propter que uenit. 40 Per illam nos plorauit: per istam nos curauit: in illa infans: in ista [d 1Kb] gigans: ibi exulat: hic triumphat. Per illam crepundia gestauit: per istam regna subiecit. Illam paruuli iocunditate demulsit: istam sponsi credulitate despondit. Extant denique preciosi amoris incorrupta commertia. Dedit sponsus sponse sue munera: [e 1Kb] aquas uiuas: id est Christus Ecclesie: e quibus semel ad placendi meritum lauaretur. Dedit [f 1Kb] oleum leticie: pro odorifero unguento crismatis ungeretur. uocauit eam [g 1Kb] ad mensam suam: adipe frumenti satiauit illam. uino  suauitatis impleuit: iusticie imposuit ornamentum. Donauit deauratum uirtutum uarietate uestitum. Animam suam pro illa posuit. Suscepte et calcate mortis spolia in dotem ille regnaturus uictor exhibuit: se ipsum ille in cibo ac potu indumentoque concessit. Promisit ei se illi daturum regnum eternum. Ipsam pollicitus est statuendam in dextere sue parte reginam. Concessit et ipsi: quod concessum est genitrici: impleri: non uiolari. Parere: non corrumpi: illi semel: isti semper: sedere tanquam sponsam in thalamo pulcritudinis: et multiplicare filios gremio pietatis. Fectosam esse prolem: non fetidam uoluntate. Sic et ipsa in ipso per ipsum diues effecta: sponso ac domino suo humilia refert munera. Hoc enim de proprio suo offerendo quod credidit.  hoc de exemplo quod eum redamauit. Hoc de dono ipsius id ipsam potuisse quod uoluit: id ipsam uoluisse quod potuit. Dedit illi tanquam rosas martyres: uelut lilia uirgines, quasi uiolas continentes. Hec ad illam per ministros uoluntatis eius apostolos: conferta operis sui impensa transmisit. Unde nunc a dextris eius felici: et gloriosa perennitate consistens: eum tecum omnipotens Pater et cum  Sancto Spiritu regnantem: cum omnibus angelis confitendo conlaudat et dicit. R\. Chorus. Sanctus. Sanctus. Sanctus.

Dicat Presb.

Post Sanctus. uere sanctus: uere benedictus Dominus noster iehsu Christus filius tuus qui uenit ecelis: ut conuersaretur in terris: caro factus est ut habitaret in nobis Christus Dominus ac Redemptor eternus.

Dicat Presb.

Post pridie. Hec Domine dona tua et precepta seruantes: in altare tuum panis ac uini holocausta proponimus. Rogantes profusissimam tue misericordie pietatem: ut in eodem spiritu quo te in carne uirginitas incorrupta concepit: has hostias Trinitas indiuisa sanctificet: ut cum a nobis fuerit non minori  trepidatione quam ueneratione percepta: quicquid contra animam male uiuit intereat: quicquid interierat nullatenus reuiuiscat.

R\. Amen.

Dicat Presb. ad orationem Dominicam.

Quod uia: ut sequeremur ostendit: quod uita: ut loqueremur edocuit: quod ueritas: ut teneremus instituit: tibi summe Pater cum tremore cordis proclamemus e terris. Pater noster.

Dicat Presb.

Benedictio. Dominus iehsu Christus: qui olim pro nobis hodie dignatus est nasci: ipse uos sua Natiuitate uiuificet. R\. Amen. Et qui infantiam sumens humanitatis: uilibus indutus est pannis: celestium uirtutum uos uestiat indumentis. R\. Chorus. Amen.  Sitque uestrorum cordium interior pastus: qui in presepio positus credentibus se uoluit monstrari  uescendus. R\. Chorus. Amen. Per misericordiam ipsius Dei nostri qui est benedictus et uiuit et omnia regit in secula seculorum. R\. Amen.

Dicat Presb. Dominus sit semper uobiscum.

Hic dicat Chorus. Gustate et uidete.

Post communio. Oratio. Gratias tibi agimus Domine Deus: et te Deum benedicimus de die in diem: qui nos in hac die sancte solennitatis tue perducere dignatus es. fac nos diem istum natiuitatis tue per multa curricula annorum in pace et tranquillitate suscipere cum fideli populo tuo. R\. Chorus. Amen.

u\. Per misericordiam tuam Deus noster qui es benedictus: et uiuis et omnia regis in secula seculorum. R\. Amen. u\. Dominus sit semper uobiscum. R\. Et cum. u\. Solennia completa sunt in  nomine Domini nostri Iesu Christi: uotum nostrum sit acceptum cum pace. R\. Deo gratias.



41 [a 4Kb] IN SANCTI STEPHANI LEuITE ET MARTYRIS.


Ad Missam. [b 1Kb] Officium.

[c 1Kb] Fremebant cordibus suis aduersus Stephanum. Stridebant dentibus in eum: ipse autem plenus Spiritu Sancto intendens celos: uidit gloriam Dei alleluia alleluia alleluia. [d 1Kb] u\. Beatus uir qui timet Dominum: in mandatis eius cupit nimis. P. Stridebant. u\. Gloria et honor Patri et Filio et Spiritui Sancto in secula seculorum amen. P. Stridebant.

Dicat Presb. Gloria in excelsis Deo.

Oratio. Laudamus te Domine cum angelis: benedicimus te cum uirtutibus sanctis. Glorificamus cum  potestatibus supernis. [e 1Kb] Et qui te opificem nostrum nos subsistere non hesimus recte honore tui nominis  per officium creature creatricem tuam potentiam non negamus: pro qua re nos facito bone uoluntati tue placere seruicium. Et uel in celis cum angelis et uel in terris cum hominibus pacifice gloriari in tua glorificatione assensum. R\. Amen.

Per misericordiam. Prophetia. Iustus si morte. Require in S. Clementis fol. 20.

Psallendo. Posuisti Domine. Require retro in Sancti Saturnini fol. 23.

Dicat Presb. Silentium facite.


Lectio libri Actuum Apostolorum .

R\. Deo gratias.

In illis diebus: crescente numero discipulorum [b 1Kb] in Hierusalem: factum est murmur grecorum aduersus hebreos: eo quod despicerentur in ministerio  quotidiano uidue eorum [c 1Kb] a ministris hebreorum. Conuocantes autem [d 1Kb] apostoli multitudinem discipulorum: dixerunt. Non est equum [e 1Kb] uos relicto uerbo Dei ministrare mensis. Eligite ergo fratres uiros ex uobis boni testimonii septem: plenos Spiritu Sancto et sapientia: quos constituamus super hoc opus. Nos uero orationi et ministerii uerbis instabimus. Et placuit sermo coram omni multitudine: et elegerunt Stephanum plenum fide et uirtute et Spiritu Sancto: et Philippum et Prochorum: et Nicanorem et Thimonem: et Parmenam: et Nicolaum aduenam Antiochenum. Hos statuerunt ante conspectum Apostolorum. Et orantes imposuerunt eis manus: et uerbum Domini crescebat et multiplicabatur numerus discipulorum in Hierusalem ualde. Multa etiam  turba Sacerdotum obediebat fidei. Stephanus autem plenus gratia et fortitudine faciebat [f 1Kb] signa in populo. Surrexerunt autem quidam de Synagoga que appellabatur Libertinorum et Cirenensium et Alexandrinorum: et eorum qui erant a Cilicia et Asia disputantes cum Stephano: et non poterant resistere sapientie et spiritui: qui loquebatur. [g 1Kb] Propter quod arguerentur ab eo cum omni fiducia. Tunc summiserunt uiros qui dicerent se audisse eum dicentem uerba blasphemie: in Moysen et Deum. Commouerunt itaque plebem: et Seniores et scribas: et concurrentes rapuerunt eum: et adduxerunt eum in concilio. Et statuerunt testes falsos dicentes. Homo  iste non cessat loqui uerba aduersus [h 1Kb] locum sanctum hunc et legem. Audiuimus eum dicentem: quoniam iehsu Nazarenus hic destruet locum istum: et mutabit traditiones: quas tradidit nobis Moyses: et intuentes eum omnes qui sedebant in concilio: uiderunt faciem eius tanquam faciem angeli. [i 1Kb] Dixit autem princeps Sacerdotum Stephano. Si hec ita se habent? [i 1Kb] Qui ait. Dura ceruice: et incircumcisi corde et auribus: uos semper Spiritui Sancto restitistis: sicut patres uestri ita et uos. Quem prophetarum non sunt persecuti patres uestri? Et occiderunt eos qui prenunciabant de aduentu iusti: cuius uos nunc proditores et homicide fuistis. Qui accepistis legem in dispositione angelorum: et non custodistis: [k 1Kb] ut uiueretis. Audientes autem hec:  dissecabantur cordibus suis. Et stridebant dentibus in eum. Cum autem esset plenus Spiritu Sancto: intendens in celum uidit gloriam Dei: et Iesum stantem a dextris Dei. Et ait. Ecce uideo celos apertos: et filium hominis stantem a dextris [l 1Kb] uirtutis Dei. Exclamantes autem uoce magna: continuerunt aures suas: et impetum fecerunt unanimiter in eum. Et eiicientes eum extra ciuitatem lapidabant: et testes deposuerunt uestimenta sua secus pedes adolescentis qui uocabatur Saulus. Et lapidabant Stephanum inuocantem et dicentem: Domine 42 Iesu: suscipe spiritum meum. Positis autem genibus: clamauit uoce magna. Domine: ne statuas illis hoc peccatum. Et cum hoc dixisset: obdormiuit in Domino. [m 1Kb] Saulus autem erat consentiens neci eius.  Facta est autem in illa die persecutio magna in Ecclesia que erat Hierosolimis: et omnes dispersi sunt per regiones Iudee et Samarie: preter apostolos [n 1Kb] qui remanserunt in Hierusalem. Curauerunt autem Stephanum uiri timorati: et fecerunt planctum magnum super illum. Saulus autem deuastabat Ecclesiam per domos intrans: uiros ac mulieres tradebat in custodiam. Illi igitur qui dispersi erant: pertransibant euangelizantes uerbum Dei.

R\. Amen.


Lectio Sancti Euangelii secundum Mattheum .

Illo in tempore: Dominus noster iehsu Christus  loquebatur discipulis suis dicens. Super cathedram Moysi sederunt Scribe et Pharisei. Omnia ergo quecunque dixerint uobis: seruate et facite: secundum uero opera eorum: nolite facere. Dicunt enim: et non faciunt. Alligant autem onera grauia et importabilia: et imponunt in humeros hominum: digito autem suo nolunt ea mouere. Omnia uero opera sua faciunt: ut uideantur [a 1Kb] ab hominibus. Dilatant enim philateria sua: et magnificant fimbrias. Amant autem primos recubitus in cenis: et primas cathedras in sinagogis: et salutationes in foro: et uocari ab hominibus rabbi. uos autem nolite uocari ab hominibus rabbi. Unus est enim magister uester: omnes autem fratres estis. Et patrem nolite uocare uobis super terram: unus est enim pater uester qui in  celis est. ue uobis Scribe et Pharisei hypocrite: quia mundatis quod de foris est calicis et parapsidis: intus autem pleni estis rapina et immundicia. Pharisee cece munda prius quod intus est calicis et parapsidis: ut fiat id quod de foris est mundum. ue uobis Scribe et Pharisei hypocrite: quia similes estis sepulchris dealbatis: que foris parent hominibus speciosa: intus uero plena sunt ossibus mortuorum: et omni spurcicia. Sic et uos: foris quidem paretis hominibus iusti: intus autem pleni estis hypocrisi et iniquitate. ue uobis Scribe et Pharisei hypocrite: qui edificatis sepulchra prophetarum: et ornatis monumenta iustorum: et dicitis. Si fuissemus in diebus patrum nostrorum: non essemus socii eorum in sanguine prophetarum. Itaque testimonium estis  uobismetipsis: quia filii estis eorum qui prophetas occiderunt: et uos implete mensuram patrum uestrorum. Serpentes: genimina uiperarum: quo fugietis a iudicio gehenne? Ideo dico uobis. Ecce ego mitto ad uos Prophetas et Scribas: et ex illis occidetis et crucifigetis: et ex eis flagellabitis in sinagogis uestris: et persequemini de ciuitate in ciuitatem: ut ueniat super uos omnis sanguis iusti qui effusus est super terram: a sanguine Abel iusti: usque ad sanguinem Zacarie filii Barachie: quem occidistis inter templum et altare. Amen dico uobis: uenient hec omnia super generationem istam. Ierusalem Ierusalem: que occidis Prophetas: et lapidas eos qui ad te missi sunt: Quotiens uolui congregare filios tuos quemadmodum gallina congregat pullos  suos sub alas: et noluisti? Ecce relinquetur domus uestra deserta. Dico enim uobis: non me uidebitis amodo: donec dicatis. Benedictus qui uenit in nomine Domini: [b 1Kb] Rex Isrel.

 R\. Amen.

Dicat Presb. Dominus sit semper uobiscum.

R\. Et cum spiritu.

[c 1Kb] Lauda. Alleluia. u\. Exultabit iustus in gloria: et gaudebit in leticia sempiterna. P. Alleluia.

[d 1Kb] Sacrificium. Ego Daniel intellexi numerum annorum in quo factus est sermo Domini: tibi autem Domino Deo nostro propitiatio et misericordia alleluia. u\. Dum aspicerem in nubibus celi. ecce quasi filius hominis amictus auro purissimo ueniebat: principatus et honor et regnum. P. Tibi autem Domino Deo nostro.

Missa. Primum licet hominibus dilectissimi fratres [e 1Kb] sub eandem passionis formam crux Christi in qua cunctorum martyrum primitie continentur [f 1Kb] impresserit:  sed tamen in similitudine carnis peccati: conformis 43 nobis [g 1Kb] extitit non equalis. Nam inter homines nostre prauitatis: nostreque conditionis: natiuitatis: legis: uel sortis, primus hanc uiam Stephanus martyr intrauit: duriciam ardui itineris uicit: palmam propositi muneris occupauit: [h 1Kb] qui Deum et hominem sequeretur ostendit. Ante ipsum quidem Christus: sed tamen primus ipse post Christum. Hic homo fecit adiutus a Deo: quod ibi homo perfecit unitus in Deo. Ille seruo preuius: iste conseruis. Ille generaliter pro magisterio: iste specialiter pro magistro. Hic egit suum martyrium: ille multorum. Iste in se non ingloriosus: ille pro omnibus gloriosus. [i 1Kb] Perfecta igitur fides honoret testem: laudet auctorem et sua cuique debita discretis reddat  officiis: et zelo imitationis accensa: et adiutorio proficiat et exemplo: si distincte et Domino seruiat et patrono.

R\. Amen.

Alia Oratio. Te Domine Iesu Christe benedicimus: teque laudamus: [i 1Kb] qui tam beatum tamque perfectum martyrem tuum Stephanum tui imitatione fecisti: ut quod etiam in reliquis sanctis rarum atque difficile est: sic persecutionis tormenta portaret: ut ultionis uota de persequentibus non haberet: et eorum impunitatem intrepide in persecutione peteret: quorum impietatem inter saxa sentiret. Utique cum illi lapides mitterent super eum: ille pro eis preces fundebat ad Deum. Domine Iesu: ne hoc illis statuas ad peccatum. Certabat impatientia:  cum indulgentia. Illi uulnera inferre: iste odia non referre. Illi doloribus non cedere: iste pro hostibus supplicare. Postremo erat in benignitate martyris: quod non erat in uoluntate carnificis. Nolle hos puniri:  per quos se uidebat coronari. Hec igitur tam gloriosa pietas: tam perfecta benignitas: que pro illis precem fundebat: credentium populorum uota commendet: fidelium spem confortet: spectantium necessitates adiuuet: supplicantium culpas excuset: et pro Ecclesie unitate et pace catholice plebis inuigilet. Hic semper pro subiectis dum rogat obtineat: qui pro inimicis dum lapidaretur orabat.

R\. Amen.

Post nomina. Oratio. Domine Iesu Christe: qui beatissimo primoque martyri tuo Stephano: post ictus lapidum concessisti premium sempiternum: tu sereno uultu respice hoc sacrificium nostrum: et presta nobis famulis tuis: ut prece huius martyris tam uiuentibus quam defunctis donetur indulgentia  criminum: per quem olim confutata est infidelitas Iudeorum.

R\. Amen.

Ad pacem. Deus qui Stephanum plenum gratia et uirtute leuitici ordinis ministerio per Apostolorum tuorum electionem uel impositionem manuum consecrasti: tu presta nobis ut qui adducti sumus in sortem tue uocationis: simus filii pacis: tenoremque retineamus perfecte dilectionis: quo gratia tua que in Stephano martyre uere predicationis iecit fundamina: in nobis sincere pacis et caritatis multiplicet nutrimenta. R\. Amen

Inlatio. Dignum et iustum est: pulcrumque satis est: nos tibi [a 7Kb] in die sancti martyris tui Stephani annuo nobis circulo reuoluto: laudis hostias immolare  sacrificium solenne persoluere. Quem ita Domini nostri Iesu Christi filii tui gratia elegit: doctrina erudiit: potentia confirmauit. Ut inter Leuitas premium: inter discipulos regnum: inter martyres teneat principatum. Qui ueritatis uerbo errantes confidentius arguendo: ibi studeret ponere causam: ubi intelligeret pendere uictoriam. Ut obiecto in faciem Iudeis impietatis elogio: si non corriperet deuios: non timeret iratos. Sciens in alterutrum fructuosam predicationem esse iusticie: si aut illi suscepta penitentia placeret oblatio sanitatis: aut sibi excitata inuidia fieret occasio passionis. Erat ibi Christi et proximorum in tali uoluntate dilectio aut de emendatis gaudium optare cognatis: aut de illatis premium expectare suppliciis: suum quidem honorem  alieno crimine non querebat: sed uidebat utrumque sibi sine 44 gloria non futurum. Si autem per ueritatem ipse alios predicando acquireret: aut se pro ueritate quispiam persecutor occideret. Agnoscebat locum suum: cogitabat officium, [a 1Kb] quia altare se esse nouerat: semetipsum hostiam preparabat. Plenus Spiritu Sancto sacramenta ructabat: uolens calicem bibere [b 3Kb] quem tradebat. Stabat inter illos populos: qui seruis non parcere: Domini morte didicerat, aut qui magis usque ad Domini necem seruorum morte preuenerant. O ingens Domini desiderium caritatis: quid est nisi occidi uelle pro Domino: et occisi amorem inter homicidas impauida deuotione fateri? Nouerat se illi moriendo iungendum: cui se dolebat [c 1Kb] superbiendo disiunctum.  Tenebat Magistri precepta que didicerat: non sibi dignum esse discipulum: qui se non portata cruce sequeretur. uolebat peruenire quo erat: qui cupiebat leuare quod iusserat. nec fallit sua opinio iam paratum. Ecce illi qui in Christo tanquam in lapidem offenderunt: in Stephanum cum lapidibus irruerunt.  Hoc illis furor iecit: quo cecus error impegit. Inde obruerat docentem: unde ceciderant non credentes. Qui illis factus est petra scandali: Stephanus factus est corona martyrii. Cui merito inter gloriosos angelos: celestesque uirtutes: hymnum laudis debite sine cessatione proclamat: atque dicit.

Dicat chorus. Sanctus Sanctus Sanctus.

Post Sanctus. uere sanctus: uere in altissimis gloriosus Dominus noster iehsu Christus filius tuus. A quo Stephanus martyr primus atque leuita coronari promeruit passione suscepta: dum et cum ceteris consecrandus Apostolorum electione in ministerio eligitur septimus et singulariter pro Christo  martyrium adeptus est primus. Qui ideo lapidari se uoluit saxeis ictibus perfidorum: ut facilius peruenire possit ad lapidem preciosum. Christum Dominum ac Redemptorem eternum.

Post pridie. Oratio. Omnipotens Deus pater: qui post oblationem unigeniti tui hostiam uiuam Stephanum primum martyrem. suscepisti: tu nos ad eius exemplum facito esse uictimam placationis: et hostiam puritatis. Quo dum ipsi per trictionem spiritus immolamur: hec libamina in ablutionem peccaminum a te sanctificata sumamus. R\. Amen.

Ad orationem Dominicam.

Eterne Dei filius Domine Iesu: quem Stephanus dum lapidaretur: ut eius spiritum susciperes inuocabat;  quem positis genibus pro inimicis orabat: tu nos facito et amicos in te fidenter diligere: et pro inimicis te sinceriter postulare. Quo dum debentibus nobis ex corde dimittimus: ea que precepisti fiducialiter proclamemus e terris. Pater noster qui es in celis. R\. Amen.

 Dicat Presb. Humiliate uos benedictioni. Dominus sit semper uobiscum. R\. Et cum spiritu.

Benedictio. Christus Dei filius: pro cuius nomine Stephanus martyr lapidatus est innocens: contra incursantium demonum ictus uos efficiat fortiores. R\. Amen. Quique eum pro inimicis orantem consummato martyrio prouexit ad celum: conferat in uobis ut sine confusione ad eum ueniatis post transitum. R\. Amen. Ut illic letatura post istud seculum accedat anima uestra: quo predictus martyr spiritum suum suscipi exorabat. R\. Amen.

Dicat Presb. Dominus sit semper uobiscum. R\. Et cum spiritu tuo.

Dicat Chorus. Gustate et uidete.

Post Communio. Oratio. Gustantes Domine suauitatis  dulcedinis plenitudinem quesumus: ut sit nobis hoc in remissionem peccatorum et sanitatem mentium. R\. Amen. Per misericordiam tuam Deus noster: qui es benedictus et omnia regis in secula seculorum. R\. Amen. Dominus sit semper uobiscum. R\. Et cum.

Dicat Presb. Solennia completa sunt in nomine Domini nostri Iesu Christi: uotum nostrum sit acceptum cum pace.

R\. Deo gratias.



[a 4Kb] IN SANCTI IOHANNIS APOSTOLI ET EuANGELISTE.


Ad missam. [b 1Kb] Officium.

Gloriam et magnum decorem impones super eum alleluia: et dabis eum in benedictionem. Et in seculum  45 seculi alleluia alleluia. u\. uitam petiit a te tribuisti ei Domine in longitudinem dierum in eternum. P. Et in seculum. u\. Gloria et honor Patri et Filio et Spiritui Sancto in secula seculorum amen. P. Et in seculum.

 Hic dicat Presb. Gloria in excelsis Deo.

Oratio. Hodie nobis thesaurus natus est: Require in Natale Domini fol. 37.


Prophetia. Lectio libri sapientie Salomonis .

R\. Deo gratias.

Sapientia iustum deduxit per uias rectas: et ostendit illi regnum Dei: et dedit illi scientiam sanctorum. Honestauit illum in laboribus: et compleuit labores illius. In fraude circumuenientium illum affuit illi: et honestum fecit illum. Custodiuit illum ab inimicis: et a seductoribus tutauit illum. Et certamen fortium dedit illi ut uinceret: et sciret quoniam omnium potentior est sapientia: Hec uenditum iustum non dereliquit: sed a peccatoribus liberauit illum. Descendit cum illo in foueam: et in uinculis  non dereliquit illum: donec afferret illi sceptrum regni et potentiam aduersus eos qui eum deprimebant: et mendaces ostendit: qui maculauerunt illum: et dedit illi claritatem eternam. Et reddidit iustis mercedem laborum suorum: et deduxit illos in uia mirabili: et fuit illis in uelamento diei: et in luce stellarum nocte. Et transtulit illos per mare rubrum: et transuexit illos per aquam nimiam. Dominus Deus noster.

R\. Amen.

[d 1Kb] Psallendo. Factus est in pace locus eius: et habitatio eius in Syon. u\. Notus in Iudea Deus: in Isrel magnum nomen eius. P. In Syon.


Sequentia epistole Pauli apostoli ad Thessalonicenses .

 R\. Deo gratias.

Fratres. Nolo uos ignorare de dormientibus: ut non contristemini: sicut et ceteri qui spem non habent. Si enim credimus: quod iehsu mortuus est et resurrexit: ita et Deus eos qui dormierunt per Iesum  adducet cum eo. Hoc enim uobis dicimus in uerbo Domini: quod nos qui uiuimus qui residui sumus in aduentu Domini: non preueniemus eos qui dormierunt. Quoniam ipse Dominus in iussu et in uoce Archangeli: et in tuba Dei descendet de celo: et mortui qui in Christo sunt resurgent primi. Deinde nos qui uiuimus: qui relinquimur: simul rapiemur cum illis in nubibus obuiam Christo in era: et sic semper cum Domino erimus.

R\. Amen.


Lectio sancti euangelii secundum Ioannem .

R\. Gloria tibi Domine.

Illo in tempore: Dominus noster iehsu Christus: dixit Simoni Petro: Simon Iohannis diligis me plus  his? Dicit ei. Etiam Domine: tu scis quia amo te. Dicit ei. Pasce agnos meos. Dicit ei iterum. Simon Iohannis diligis me? At ille: etiam Domine: tu scis quia amo te. Dicit ei. Pasce agnos meos. Dicit ei tertio. Simon Iohannis amas me. Et dicit ei: Domine: tu omnia nosti: tu scis quia amo te. Dicit ei. Pasce oues meas. Amen amen dico tibi: cum esses iunior cingebas te: et [b 1Kb] ibas ubi uolebas: cum autem senueris: extendes manus tuas: et alius te cinget: et ducet quo tu non uis: hoc autem dixit: significans qua morte clarificaturus esset Deum. Et hoc cum dixisset: dixit ei. Sequere me. Conuersus Petrus uidit illum discipulum quem diligebat iehsu sequentem: qui et recubuit in cena super pectus eius [c 1Kb] , et dixit. Domine: hic autem quid? Dicit ei  iehsu: sic eum uolo manere donec ueniam. Quid ad te? Tu me sequere. Exiuit ergo sermo iste inter fratres: quia discipulus ille non moritur: et non dixit iehsu: non moritur: sed sic eum uolo manere donec ueniam: quid ad te? Hic est discipulus qui testimonium perhibet de his: et qui scripsit hec. Et scimus quia uerum est testimonium eius.

R\. Amen.

[d 1Kb] Lauda. Alleluia. u\. Deus meus es tu: et confitebor tibi: Deus meus es tu: et exaltabo te. P. Alleluia. Adiuuate me fratres.

[e 1Kb] Sacrificium. Omnis qui me confessus fuerit coram hominibus dicit Dominus: confitebor eum coram Patre meo alleluia: u\. Et quicumque perdiderit animam suam propter me: in uitam eternam inueniet  eam. P. Confitebor.

Missa. Dicat Presb. Dominus sit semper uobiscum. R\. Et cum spiritu.

 46 Considerantes dilectissimi fratres beatissimum Iohannem apostolum inter ceteros a Domino plus dilectum: offeramus ipsi Christo Deo et Saluatori nostro singularis uictime hostiam: ob ipsius sancti apostoli sacrate [f 11Kb] assumptionis memoriam. Petentes ab eo: ut hunc nobis concedat esse patronum: quem suum uoluit dilectum esse discipulum. Efficiatque eum ruentis eui sustentatorem: quem sui pectoris fecit recubam esse. Exaudiens illum pro membris totius Ecclesie: quem matris sue uoluit curam habere.

R\. Amen.

Alia Oratio. Genite ingeniti filius Dei summi: qui sacrum illud archanum pectoris tui dilecto tuo Iohanni apostolo reserasti: cum in sinu tuo recubans euangelii sui fluenta ex ipso pectoris sui fonte hauriri  promeruit. Tu nos intuere propicius: ut per te abdita cognoscamus: per te bona que manifesta sunt impleamus. Reserans nobis pectoris tui occulta: quibus possimus cognoscere: et conditionis nostre infirmitatem: et ad tue diuinitatis peruenire cognitionem. Manifestans de te quid amemus: indicans de nobis quid corrigamus. Quo huius dilecti tui suffragiis: moribus nostris in melius commutatis: aufugiat pestis: dispereat languor: pellatur mucro: quicquid aduersum est fidei christiane intereat: quicquid prosperum: conualescat. Arceantur fames: sedentur lites: heresum obtrudantur fautores. Fecundetur frugibus terra: uestiatur uirtutibus anima: atque cuncta nobis in commune proueniant bona. Quo tibi Deo nostro fideliter seruientes; et his sine  peccato utamur concessis: et post deliciis fruamur eterne possessionis.

R\. Amen.

Post nomina. Oratio. Iesu Rex noster et Domine: qui es uita mortalium: tu spes unica redemptorum: suscipe hoc sacrificium quod tibi in honorem Iohannis apostoli tui dedicandum offertur: ac presta propicius: ut sicut olim idem dilectus tuus presenti in seculo degens: exanimata corpora reuocauit [g 1Kb] ad uitam: ita nunc suffragio suo: et uiuentium torpentes animas suscipiat ad uirtutem: et defunctorum spiritus liberet a penali conditione. Quo per istum a te Deus tam uiui quam defuncti speciale se gaudeant inuenisse remedium: quem manere predixisti donec uenias incorruptum.

 R\. Amen.

Ad pacem. Nouimus Domine quod pax multa sit diligentibus nomen tuum: neque sit in illis scandalum:  sicuti fatemur fuisse Iohannem apostolum tuum: qui de pectoris tui archano uiuidos alterne dilectionis riuulos hauriens predicat omnes in commune: non solum sermone diligere: sed opere et ueritate. Cuius ueridica precepti sanctione commoniti: te [a 1Kb] simpliciter quesumus fili Dei: ut ea nos facias implere que predicat: ea de te sentire que ipse sentit: ea ueritate et te diligere: et a te diligi mereamur: qua ipse uel te dilexit: uel a te constat esse dilectus. Ut in pace uiuentes: et pacis gloriam amplectentes: ad te perueniamus fructibus pleni pacis: et copia benedictionis.

R\. Amen.

Inlatio. Dignum et iustum est omnipotens Deus: tibi in omnibus ac pro omnibus sanctorum tuorum meritis: ex tuis scilicet donis quantum possumus  semper agere gratias: tuasque predicare uirtutes. Qui excelsus humilia respicis: et attollis humiles in excelsis. Qui nobis post manifestationem in carne redemptoris nostri Domini Iesu Christi Saluatoris: uerbi predicatores: censu pauperes: Spiritu Sancto locupletes: apostolos predestinasti. Inter quos gloriosissimus Euangelista Iohannes doctrina uitaque insignis multum emicuit: qui in exordio euangelii sui in principio uerbum tuum apud te Deum esse semper docuit. Cui Dominus iam crucifixus quem celibem elegerat: matrem suam uirginem [b 1Kb] commendauit, eique reuelatione mirifica quid mystice doceret ostendit. Quem sine effusione sanguinis efficiens gloriosum usque ad aduentum sue claritatis  conseruat sibimet [c 2Kb] incorruptum. 47 Qui nunc tibimet spiritu iunctus: inter sanctorum angelorum innumeras legiones splendifico apostolorum in choro refulgens: te Deum cum Cherubin ac Seraphin sine cessatione conlaudat et dicit.

Chorus. Sanctus. Sanctus. Sanctus.

 Post Sanctus. uere sanctus: uere pius: uere inestimabiliter gloriosus Dominus noster iehsu Christus filius tuus. [d 1Kb] Qui profluentibus ex uentre suo fluminibus recumbentem in sinu suo dilectum Iohannem sic irrigauit: sic docuit: sic repleuit: ut cor ipsius illuc ad enarrandum incorruptibile principium ascendere posset: quo alius non ualuit penetrare. Hic uera de uerbo sentiens predicamenta conscripsit: cui idem unigenitus filius tuus: et matrem moriens [e 1Kb] commendauit. Et rursus eum materno honori consimilem reddidit: cum uno eodemque munere: et matrem glorificat: et discipulum inter fratres exaltat: cum matrem gloria pariendi honorat: et discipulum recumbendi honore glorificat. O quam felix uenter qui talem genuit prolem: quam honorabile caput: quod et alias recubauit in pectore.  Gloriosa quidem Maria que genuit Christum. Sed et Iohannes qui recubuit supra Christum. O parile premium in utrisque uirginitatis: quod sic commendatur in exitu finis cum et Maria nullo persecutionis mortis sue coangustiata tormento letanter ex hac uita subducitur: [f 1Kb] et Iohannes diem recessus sui antea presciens effodi ipse sibi precepit locum sepulcri. In quo ualedicens fratribus: sine nullo mortis dolore ingressus: requiescit usque ad aduentum Domini incorruptus. Tam extraneus a tormento mortis: quam alienus a corruptione extitit [g 1Kb] carnis. Hinc igitur quia preciosa est in conspectu tuo Domine mors horum sanctorum tuorum: te deprecamur ut hec holocausta nostra suscipiens: nostris  criminibus ueniam prestes. Quo ad instar Apostoli tui: et te incorrupto sequamur ex corde: et tu ad nos ueniens apud nos facias mansionem Deus noster ac Redemptor eternus.

Post pridie. Oratio. Christe filius Dei: qui eleuatus in cruce discipulum matri: matremque discipulo  commendans: passionis nostre calicem ebibens consummasti: tu nos placabiles efficito tibi: ut tam oblationes quam oblatores ita respiciendo sanctifices: uiuificandoque tibi ipse commendes: quo Iohannem apostolum tuum dilectio tua fecit honorabilem inter fratres. R\. Amen.

Ad orationem Dominicam.

uide uide Deus quibus grauati delictis obruimur: qualiterque nobis ipsi quotidie efficimur causa ueneni et pena supplicii: dum cum quotidiano carnis nostre ueneno polluimur: et de reparatione melioris uite nullo modo cogitamus. Sed quia certum est quod hoc uideas: qui semper es clemens: et ideo per confessionem nos ad te redituros expectas: ideo suggerimus. ut apostolo tuo Iohanne intercedente: qui inuocato  nomine tuo lethale [a 1Kb] ebibens uirus: non solum ipse euasit: sed etiam alios ex eodem exstinctos poculo suscitauit. Procul a nobis efficias: et incentiuam carnis nostre libidinem: et uirus persuasionis hostis antiqui. Ut fide te colentes: sicut Iohannem apostolum non nocuit oblatum uenenum: ita nos non noceat latentium uitiorum uirus occultum: proclamantes atque ita dicentes. Pater noster qui es, etc.

Benedictio. Deus eternus: qui Iohannem apostolum suum pre ceteris plus dilexit discipulis: efficiat uos sue participes caritatis. R\. Amen. Quique per eum [b 1Kb] Drusianam suscitauit a somno mortis: suscitet uos a torporibus uite carnalis. R\. Amen. Ut eum semper retineatis in pectore: in cuius sinu ipse promeruit recubare. R\. Amen. Per misericordiam  ipsius Dei nostri: qui est benedictus et uiuit et omnia regit in secula seculorum. R\. Amen.

Dicat Presb. Dominus sit semper uobiscum. R\. Et cum spiritu tuo.

Chorus. Gustate et uidete.

Post communionem Oratio. Gratias tibi agimus Domine Deus et te Deum benedicimus de die in diem: qui nos in hac die sancte solennitatis tue perducere dignatus es: fac nos diem 48 istum sancti Iohannis apostoli tui et euangeliste per multa curricula annorum in pace et tranquillitate suscipere cum fideli populo tuo. R\. Amen.

Dicat Presb. Per misericordiam tuam Deus noster  qui es benedictus et uiuis et omnia regis in secula seculorum. R\. Amen. Dominus sit semper uobiscum. R\. Et cum spiritu. Solemnia completa sunt in nomine Domini nostri Iesu Christi: uotum nostrum sit acceptum cum pace. R\. Deo gratias.



IN [c 2Kb] NATALE SS. INNOCENTUM.


Ad Missam. [d 1Kb] Officium.

Dabo sanctis meis primam sessionem alleluia: in resurrectione eterna et exquiram illos in gaudio meo: et lux perpetua lucebit alleluia: et eternitas temporum preparata est alleluia alleluia. [e 1Kb] u\. Domine probasti me et cognouisti me: tu cognouisti sessionem meam et resurrectionem meam. P. Et lux perpetua. u\. Gloria et honor Patri et Filio et Spiritu Sancto in secula seculorum amen. P. Et lux.

 Oratio. Hodie nobis thesaurus natus est. Require retro in Natale Domini. fol. 37.


Lectio libri Hieremie prophete .

R\. Deo gratias.

Hec dicit Dominus. [g 1Kb] uox in Rama audita est: lamentationis fletus et luctus: ploratus et ululatus multus. Rachel plorans filios suos: et noluit consolari super eos quia non sunt. Hec dicit Dominus. Quiescat uox tua a ploratu: et oculi tui a lachrimis: que est merces operi tuo: ait Dominus. Et reuertentur de terra inimici. Et erit spes nouissimis tuis. ait Dominus. Et reuertentur filii tui ad terminos suos. Audiens audiui Effraim transmigrantem. Castigasti me et eruditus sum: quasi iuuenculus [h 1Kb] in domibus. Conuerte me: et reuertar: quia tu es Deus  meus. Postquam enim conuertisti me: egi penitentiam: et postquam ostendisti mihi: percussi femur meum. Confusus sum et erubui: quoniam sustinui obprobrium adolescentie mee: si filius meus honorabilis mihi Effraim: si puer delicatus: quia ex quo locutus sum Deo adhuc recordabor eius. Idcirco conturbata sunt uiscera mea super eum. Miserebor miserans eius: ait Dominus omnipotens. R\. Amen.

[i 1Kb] Psallendo. Ex ore infantium et lactentium perfecisti laudem propter inimicos tuos. Ut destruas inimicum et [i 1Kb] defensorem. u\. Quoniam uidebo celos tuos: opera digitorum tuorum: lunam et stellas quas tu fundasti. P. Ut.


 Sequentia epistole Pauli Apostoli ad Corinthios .

R\. Deo gratias.

Fratres. Gratia uobis et pax a Deo Patre nostro et Domino Iesu Christo. Benedictus Deus et Pater Domini nostri Iesu Christi: Pater misericordiarum et Deus totius consolationis: qui consolatur nos in omni tribulatione nostra: ut possimus et ipsi consolari eos qui in omni pressura sunt: per exhortationem qua exhortamur et ipsi a Deo. Quoniam sicut abundant passiones Christi in nobis: ita et per Christum abundet consolatio nostra. Siue autem tribulamur: pro uestra exhortatione et salute. Siue consolamur pro uestra consolatione. Siue exhortamur pro uestra exhortatione et salute: que operatur  tolerantiam earundem passionum: quas et nos patimur: et spes nostra firma pro uobis. Scientes quoniam sicut socii passionum estis: sic eritis et consolationis.

R\. Amen.


Lectio Sancti Euangelii secundum Mattheum .

In diebus illis: oblati sunt Domino nostro Iesu Christo paruuli: ut manus eis poneret: et oraret. Discipuli autem increpabant eos. iehsu uero ait eis: sinite paruulos: et nolite eos prohibere ad me uenire: talium est enim regnum celorum. Et cum imposuisset eis manus: abiit inde. In illa hora accesserunt discipuli ad Iesum dicentes. Quis putas maior  est in regno celorum. Et aduocans iehsu paruulum: statuit eum in medio eorum. Et dixit. Amen dico uobis: nisi conuersi fueritis: et efficiamini sicut paruuli: non intrabitis in regnum celorum. Quicunque humiliauerit se sicut paruulus iste: hic est maior in regno celorum. Et qui susceperit paruulum talem in nomine meo: me suscepit. Qui autem scandalizauerit unum de pusillis istis qui in me credunt: expedit ei ut suspendatur mola asinaria in collo eius: et demergatur in profundum maris. uidete 49 ne contemnatis unum ex his pusillis. Dico enim uobis: quia angeli eorum semper uident faciem Patris mei: qui in celis est. uenit enim filius hominis saluare quod perierat. R\. Amen.

 Dicat Presb. Dominus sit semper uobiscum. R\. Et cum.

[c 1Kb] Lauda. Alleluia. u\. Ambulabunt sancti gaudentes uelut agni pleni pascue. P. Alleluia.

[d 1Kb] Sacrificium. uidi sub ara Dei animas occisorum propter uerbum Dei et martyrium suum: et magno clamore dicebant salus Deo nostro alleluia alleluia.

Missa. [e 2Kb] Catholicam dilectissimi fratres religiosa fides ammonet pietatem: interemptis pro Christo infantibus cultum exhibere non luctum: honoris impendere cerimonias: non doloris. Sacramentis dare uota: non lachrymis. Quia ipsum mortis causam habeant quem corone. ipsum odio constet interesse: quem premio. Recte enim in illis a credentibus laudabatur: inter quos a persequentibus querebatur. Etiam nocentes  Christum non putabant esse: nisi inter innocentes: cum tamen hoc non haberet ueneratio pro fide: sed estimatio [f 1Kb] pro etate. Quos incerto falsitas perdebat: hos pro certo ueritas acquirebat. Ubi crudelitas impietatis errabat: ibi hostiam suam Saluatoris pietas agnoscebat. Scientes igitur illos: sic melius moriendo creuisse: et quod tunc annis defuit: non meritis deesse. Rogemus ut qui sub persecutorum manibus perire non dubitant paruuli: in supplicantium precibus dignentur interuenire perfecti.

R\. Amen.

Alia oratio. Deus cuius misericordia per utrumque sexum et per omnem cucurrit etatem: ita plurimum infantibus affectum paterne pietatis indulgens: ut  paruulos nec ab [g 1Kb] Egipto teneri sineres: nec ab euangelio prohiberi: dum in lege cum patribus euaderent mundum: et in gratia cum perfectis uocarentur ad regnum: atque institutione doctrine: innocentia exspers mali forma induceretur exempli. Dona nobis famulis tuis: ut malicie uiribus defecati: in usum concupiscentie carnalis inualidi: docibilem seruemus disciplinis uoluntatem. Quo mens nec rigida nec superba: sic sit blanda: ne facilis: sic innocens: ne imprudens: sic humilis: ne imbecillis. Quatenus maturo discretionis iudicio sic sufficiat probare quod placeat: ut affectare nesciat quod delinquat. Atque ita salubrem sumat temperantiam moderante consilio: ut et simplicitatem  imitetur infantium: et fortitudinem uindicet pugnatorum. R\. Amen.

Post nomina. [a 1Kb] Deus omnipotentie ac benignitatis: Deus misericordie ac pietatis: qui bethleemitice ac dominice ciuitati pro temporalibus erumnis gaudia eterna tribuisti: ut Rachel sanctos plorans filios suos: que proferebat ex dolore luctum: nollet ex consolatione solatium: que licet uideretur de presenti infantium amissione conterrita: erat tamen beata: ac de martyrum perpetuitate secura. Da cunctis Domine in hoc loco consistentibus et uniuerse plebi istius loci: ut sic habeant ex sancte uite conuersatione palmam: sicut habuerunt paruuli ex passione uictoriam: quo eorum meritis: et salus uiuentium: et defunctorum requies impetretur.

 R\. Amen.

Ad pacem. [b 1Kb] Deus qui martyrio innocentium paruulorum triumphalem hunc diem esse fecisti: et exempla ad augendam ecclesie tue fidem proficientibus tribuere dignatus es: dum beatissimi infantes illi etiam passionem hodie prompte [c 1Kb] uicerunt. Da huic populo tuo nomini consecrato per consimilis gratie admirationem meritorum similium dignitatem: ut ad hanc sanctorum infantium beatitudinem et profectum fidei et pacis semper ascendat.

R\. Amen.

Inlatio. Dignum et iustum est omnipotens Pater: nos tibi gratias agere semper: et Iesu Christo filio tuo Domino nostro: cuius suscepte in carne natiuitatis  infantiam sic rex impius ac profanus expauit: ut cogeretur metuere, quem non merebatur agnoscere. Et habet conscientia deiecta tremendum: quem non habebat superbia peritura deiectum. Hic ipsum specialiter perire uolens: quo inuenire posset: ignarus omnes iussit infantes interfici: si fortuitu usque ad ipsius caput membris 50 pereuntibus perueniret: et [d 1Kb] regalem necem uagantis gladii funera prebella compingeret. Sic decepti furoris insania fecit martyres esse per mortem: qui adhuc confessores non erant per etatem. Et ubi non accessit possibilitas iudicandi: cessit felicitas pereundi: Christum igitur in omnium uisceribus ceca littoris manus mucrone querebat: et cum non inueniret ignorantia quem interrogaret: non discernebat imprudentia  quem feriret. Erat decretus ad occidendum: qui non erat idoneus ad loquendum. Sed nichil laudis derogat infantibus non loquentibus. Plus est enim causa clamare quam lingua. Nec preiudicat: quod  illis defuit sermo: quos constat perire pro uerbo. Docuit esse uocem sanguinis mors fraterna: infantia quam intellectus non adiit: exitus coronauit: O nefandi furoris immanitas ipso quo perimebatur uulnere: portabatur occisus et tenerum pendebat cadauer in capullum: plus lactis [e 1Kb] egrediens: quam cruoris. Sic dulcia Christi ubera paruulorum labia suxerunt. Et qui tunc non poterant discernere quid sitirent: nunc habent in gaudio quod biberunt. Unde merito tibi Domine omnes angeli non cessant clamare ita dicentes. Chorus. Sanctus. Sanctus. Sanctus.

Post Sanctus. uere sanctus: uere benedictus es Nazarene: qui ex ore infantium perfecisti laudem. ut non humana sed diuina confessio nasceretur: et  immatura loquendi etas agnosceret: quem periti lege nescirent. Per te Domine ac Redemptor eterne.

Post pridie. Oratio. Tibi soli Christe Domine a nobis gloria et honor gratiarumque actio datur: qui fecisti paruulos per ignotam temporis mortem peruenire ad eternitatis beate hereditatem. Qui glorificatus es melius in eorum sanguinis uoce: quam in etatis professione. Apud quem non est quesita cognitio rationis: in quibus coronata est materia paruitatis. Tribue proinde nobis illis intercedentibus: et deesse in quo male sumus: et adesse in quo semper bene tecum uiuamus. R\. Amen.

Ad Orationem Dominicam.

Oratio. Fratres karissimi Martyrum paruulorum  exempla incitent nos ad uirorum fortium acta. Et sicut illorum uox sanguinis clamauit ad Deum: ita nos unita pietatis uoce exclamemus ad celum: et dicamus in terris. Pater noster, etc.

Benedictio. Dominus iehsu Christus: cui paruulorum non uox etatis: sed effusio sanguinis laudem dedit: clamorem uestre confessionis miseratus accendat. R\. Amen. Qui illos moriendi actione: non expugnationis certamine coronauit: ipse det uobis contra omnia spiritualia nequicie gloriari spirituali uictoria. R\. Amen. Et qui illos non ex etate: sed ex sanguine consecrauit: ipse uos non pro opere condemnet: sed pro sua miseratione iustificet. R\. Amen. Per misericordiam ipsius Dei etc. Dominus sit semper uobiscum.

 Chorus. Gustate et uidete.

Oratio. Post Communio. Gratias agimus tibi. Quere in natale Domini fol. 40.



[a 1Kb] IN SANCTI IACOBI FRATRIS DOMINI.


Ad Missam. Officium.

Gloriam et magnum decorem. Require in sancti Saturnini fol. 23.

Oratio. Hodie nobis thesaurus. Require in natale Domini fol. 37.


Lectio libri sapientie Salomonis .

R\. Deo gratias.

Tetigit [c 1Kb] iustum tentatio mortis: et commotio in heremo facta est multitudinis: sed non diu permansit ira tua. Properans enim homo sine querela [d 1Kb] propugnauit proferens seruitutis sue scutum orationem: et per incensum deprecationem alligans. Restitit ire et finem imposuit necessitati: ostendens quoniam  tuus est famulus. uicit autem turbas non uirtute corporis: sed [e 1Kb] armature potentieque uerbo uexatorem subiecit: [f 1Kb] iuramenta parentum commemorans: cum enim iam [g 1Kb] cateruatim cecidissent super alterutrum mortui: interstetit: et amputauit impetum et diuisit illam que ad uiuos ducebat uiam. In ueste enim poderis quam habebat: totus erat orbis terrarum: et parentum magnalia in quatuor ordinibus lapidum erant sculpta: et magnificentia tua in diademate capitis illius inscripta. R\. Amen.

[h 1Kb] Psallendo. Os iusti meditabitur sapientiam: et lingua eius loquetur iudicium. u\. Lex 51 Dei eius in corde ipsius: et non supplantabuntur gressus eius. P. Et lingua.


 Sequentia epistole Pauli apostoli ad Timotheum .

Deo gratias.

Charissime. Hoc preceptum commendo tibi fili Timothee secundum precedentes in te prophetias: ut milites in illis bonam miliciam: habens fidem et bonam conscientiam. Quam quidam repellentes: circa fidem naufragauerunt: ex quibus est Himineus  et Alexander: quos tradidi Sathane: ut discant non blasphemare. [i 1Kb] Obsecro igitur primum omnium fieri obsecrationes: orationes: postulationes: gratiarum actiones. Pro omnibus hominibus: pro regibus: et pro omnibus qui in sublimitate sunt: ut quietam et tranquillam uitam agamus: in omni pietate et castitate. Hoc enim bonum est et acceptum coram Saluatore nostro Deo. Qui omnes homines uult saluos fieri: et ad agnitionem ueritatis uenire. Dominus enim Deus: unus et mediator Dei et hominum homo Christus iehsu. Qui dedit redemptionem semetipsum pro omnibus: testimonium temporibus suis. in quo positus sum ego predicator et apostolus [k 1Kb] et magister. ueritatem dico: non mentior. Doctor gentium in fide et ueritate.

 R\. Amen.


Euangelium.

Una dierum Dominus noster iehsu etc. Quere in festo Sancti Clementis Pape fol. 21.

[l 1Kb] Lauda. Alleluia. u\. Beatus homo quem tu erudisti Domine: et de lege tua docuisti eum. P. Alleluia.

[m 1Kb] Sacrificium. Iusticiam tuam Domine non abscondi in corde meo: ueritatem tuam et salutare tuum dixi. non celaui misericordiam tuam et ueritatem tuam. A congregatione multa alleluia. [n 1Kb] u\. In capite libri scriptum est de me ut faciam uoluntatem tuam: Deus meus uolui et legem tuam in medio cordis mei: bene nunciaui iusticiam tuam in Ecclesia magna. P. A congregatione.

 Missa. Letare sterilis que non paris: gaude nimium quod habes premium: non tantum per integritatem mentis: sed et per dignitatem illibate carnis. Magnum tibi siquidem est premium: si seruas pudicitiam corporis: magnificentius si conserues et cordis. Intuere gloriam Iacobi: qui dignus est nuncupari [o 11Kb] frater Domini. Estoque constans in Domino:  et eius mereberis computari collegio. Illi etenim soli ingredi licuit [a 9Kb] sancta sanctorum et merito. Ut qui [b 1Kb] ex utero matris gestabat castimonie puritatem: adipisceretur in interiora templi ueram a Domino claritatem. Ideoque hunc digne sustulit hec passio ad paradisum: et castitas exaltauit usque ad celum. Nam et si qui similia ascendunt certamina si inlesi uiriliter dimicando permaneant: parili exornantur corona.

R\. Amen.

Alia Oratio. Multa quidem erant replicanda quantam habeat castimonia gratiam: sed quod ex conseruato pudore confertur a Deo: humana lingua non ualet proferre in medio. Cum et inestimabile sit quod speratur: et gloriosum quod acquiritur. Qui  enim carnem mentemque suam gestat: [c 1Kb] ut Iohannes et lacobus pudicam: pectoris Christi Domini esse merebitur [d 1Kb] recuba. Nec enim quispiam in sanctum pectus poterit recumbere; qui non suum domicilium mundum certauerit custodire: illosque solum puto quod [e 2Kb] digne suscipiet Christus in requiem: quos aut integritas mentis commendat: aut cruoris effusio iuste delibat. Unde precamur te Christe Dei filius et Saluator noster; ut huius uiri iusti suffragio ecclesiam tuam liberes ab aduersis: qui eam eius dignatus es ampliare doctrinis.

R\. Amen.

Post nomina. Exultans plebs tua Domine in hoc  festum Iacobi apostoli tui summe te flagitat precibus ut sicut idem ab omnibus cognominari promeruit [f 1Kb] iustus: ita nos mereamur in melius mutatis moribus remota uanitate: et esse et appellari tam iusticie cultores: quam misericordie sectatores. Obtinentes apud te dum uiuimus: et nobis pietatis tue solacium: et defunctis beatitudinis locum. quo et hic misericordia tua in nobis miseris ostendatur: et post iustificantis in nobis remuneratio declaretur.

R\. Amen.

Ad pacem Oratio. Deus qui beatissimum Iacobum Apostolum tuum a Phariseis ex alto precipitatum: ualentem efficis et robustum. cum fides tua inter undas euexerit Petrum: hunc ex alto saluaret elapsum. Tu ecclesiam tuam inter procellosas commotionum  52 secularium undas pius gubernator tuere. et quotidie gubernationis amminiculo ad portum salutis eam facito peruenire. quo hic liberata a malorum pressuris: ad te perueniat in abundantia pacis. R\. Amen.

Inlatio. Dignum et iustum est: equum uere et pulchrum est: nos tibi gratias agere: Domine sancte Pater omnipotens: et Iesu Christo filio tuo Domino nostro. Cuius ineffabilibus diuitiis ditatus est nomine Iacobus: qui semper uocatus est iustus: ut qui promissa iustis premia populis predicabat: iusti nomen merito [g 1Kb] subietaret. Nec defuit nomini sancto pronomini sacro martyrium a plebe impia irrogatum:  cum ab eis et templi sublimatus [a 1Kb] pinaculo et inde deiectus pro nomine filii tui lapidibus impressis obruitur. [b 2Kb] Qui dum tot tunderetur saxis quotque flagellis: inter suprema supplicia aduocat misericordiam tue pietatis amicam: non immemor preceptorum Magistri et Domini persecutoribus ad percutiendum terga prebebat: et parciturum te Dominum his flebili oratione rogabat. In huius ergo honore oblationes quas sancto nomini tuo offerimus omnipotens Deus: libenter suscipe mitis atque placabilis: nosque tuis semper facito inherere mandatis. per ipsum quem collaudant omnes angeli atque archangeli: throni: dominationes: et potestates ita dicentes. R\. Sanctus. Sanctus. Sanctus.

Post Sanctus. uere sanctus: uere benedictus Dominus  noster iehsu Christus filius qui fibram germinis sui in Iacobo tanta sublimitatis gloria extulit: ut eum et [c 2Kb] sacerdotio dignum: et martyrem pro se efficeret gloriosum. Cum idem uir Dei sanctus et commissos predicatione presentes imbuit populos: et passionis exemplo instruit securos. His igitur Deus Pater ecclesiam quam uiuens edocuit uerbo: nunc  regat suffragio. Cuique olim remunerandam predicans exhibuit fidem: nunc precibus impendat salutem: ut eam tueatur patrocinio indefesso: ob cuius edificationem meruit de consummato exultare martyrio. Per te Domine ac Redemptor eterne.

Post pridie. Conserua Deus in nobis tue misericordie donum: qui in Iacobo et meritorum et nominis beneficium gratie conseruasti collatum. Cum non immerito cognominatus est iustus: qui iusticie operibus habeatur idoneus. Et ideo te rogamus et petimus: ut in hac solennitate [d 1Kb] passionis eius hoc sacrificium serenus accipias: sanctifices: et pietate solita benedicas sumentibusque ex eo donum sanctificationis impendas. R\. Amen.

Ad orationem Dominicam.

 Sit Christe Deus Iacobus Apostolus tuus apud te emundator facinoris nostri: qui carne frater extitit tibi: sit pro nobis aduocatus piaculis: qui tibi fuit affinis. Sitque nobis patronus: qui tuus fuit ex aduocatione [e 4Kb] discipulus. Ut precepta orandi que in terris positus discipulis ostendisti: hic tuus martyr tibi commendet prece: qui ea a te propria percepit  in aure: quo effectum capiamus in his uerbis cum ad patrem proclamauerimus e terris. Pater noster qui es in celis.

Benedictio. Christus Dominus quem predicare inter Phariseorum cuneos Iacobus non ueretur: intrepidos uos pro sui nominis defensione efficiat ad loquendum. R\. Amen. Eiusque precibus uos sustollat in celo: quem pro se passus est persequentium manibus precipitari ab alto. R\. Amen. Ut ad eum presentem respuentes uitam remuneraturi perueniatis: cum quo nunc idem apostolus collisis cerebris letatur de consummata gloria passionis. R\. Amen. Per misericordiam ipsius etc. Dominus sit semper uobiscum. R\. Gustate et uidete.

Post communio. Gratias tibi agimus. fol. 40.



[a 3Kb] IN CIRCUMCISIONE DOMINI.


Ad Missam. [b 1Kb] Officium.

Dominus regnauit decorem [c 1Kb] induit alleluia. u\. Induit Dominus fortitudinem et precinxit se. P. Alleluia. u\. Gloria et honor Patri et Filio et Spiritui Sancto in secula seculorum amen. P. Alleluia.

Oratio. Hodie nobis thesaurus. Quere in Natale Domini fol. XXXuII.


Lectio Esaye prophete .

Hec dicit Dominus. Audi me Iacob: et Isrel quem ego uoco. Ego ipse ego primus: et ego nouissimus.  Manus quoque mea fundauit terram: et dextera mea mensa est celos. Ego uoco eos et stabunt 53 simul. Congregamini omnes uos: et audite: quis de eis annunciauit hec? Dominus dilexit eum. Faciet uoluntatem suam in Babylone; et brachium suum in Chaldeis. [e 1Kb] Ego locutus sum et uocaui eum: adduxi eum: et directa est uia eius. Accedite ad me et audite hoc: non a principio in abscondito locutus sum: ex tempore antequam fieret ibi eram. Et nunc Dominus Deus misit me: et Spiritus eius. Hec dicit Dominus Redemptor tuus sanctus Isrel. Ego Dominus Deus tuus docens te utilia: gubernans te in uia qua ambulas. Utinam adtendisses mandata mea: facta fuisset quasi flumen pax tua: et iusticia tua sicut gurges maris. [f 1Kb] Et fuisset  quasi arena semen tuum: et stirps uteri tui ut lapilli eius: non interisset: et fuisset nomen eius attritum a facie mea. Egredimini a Babylone: fugite a Chaldeis. In uoce exultationis annunciate: et auditum facite hoc: et ferte illum usque ad extremum terre. Et dicite. Redemit Dominus seruum suum Iacob. R\. Amen.

[g 1Kb] Psallendo. Notum fecit Dominus salutare suum: ante conspectum gentium reuelauit iusticiam suam. u\. uiderunt omnes fines terre salutare Dei nostri: iubilate Domino omnis terra: cantate et exultate et psallite. P. Ante.


 Sequentia epistole Pauli apostoli ad Philippenses .

R\. Deo gratias.

Fratres. Gaudete in Domino. Eadem uobis scribere mihi quidem non pigrum; uobis autem necessarium. uidete canes; uidete malos operarios: uidete concisionem. Nos enim sumus circumcisio: qui spiritu deseruimus: et gloriamur in Christo Iesu; et non in carne fiduciam habentes: quamquam et ego habeam confidentiam in carne: si quis alius uidetur confidere in carne: ego magis circumcisus octauo die ex genere Isrel de tribu Beniamin. Hebreus ex Hebreis: secundum legem Phariseus: secundum emulationem persequens ecclesiam Dei: secundum iusticiam que ex lege est conuersatus  sine querela, sed que mihi fuerunt lucra? hec arbitratus sum propter Christum detrimenta. uerumtamen existimo omnia detrimentum esse propter eminentem scientiam Domini nostri Iesu Christi. R\. Amen.


Secundum Lucam. .

Illo in tempore: postquam consummati sunt dies octo; ut circumcideretur puer: uocatum est nomen eius iehsu: quod uocatum est ab angelo priusquam in utero conciperetur. Et postquam impleti sunt dies purgationis eius: secundum legem Moysi tulerunt illum in Hierusalem: ut sisterent eum Domino. Sicut scriptum est in lege Domini: quia omne masculinum adaperiens uuluam: Sanctum Domino  uocabitur. Et ut darent hostiam secundum quod dictum est in lege Domini: par turturum aut duos pullos columbarum. Et ecce homo erat in Hierusalem: cui nomen Simeon: et homo iste iustus et timoratus expectans consolationem Isrel: et Spiritus Sanctus erat in eo. Et responsum acceperat a Spiritu Sancto: non uisurum se mortem: nisi prius uideret Christum Domini. Et uenit in spiritu in templum: et cum inducerent puerum Iesum parentes eius: ut facerent secundum consuetudinem legis pro eo. Et ipse accepit eum in ulnas suas: et benedixit Deum et dixit. Nunc dimittis seruum tuum Domine; secundum uerbum tuum in pace. Quia uiderunt oculi mei salutare tuum. Quod parasti ante faciem omnium populorum. Lumen ad reuelationem  gentium: et gloriam plebis tue Isrel. Et erat pater eius et mater mirantes super his que dicebantur de illo. Et benedixit illi Simeon: et dixit ad Mariam matrem eius. Ecce positus est hic in ruinam et resurrectionem multorum in Isrel: et in signum cui contradicetur: et tuam ipsius animam pertransibit gladius: ut reuelentur ex multis cordibus cogitationes. Et erat Anna prophetissa filia Phanuel de tribu Aser. Hec processerat in diebus  multis: et uixerat cum uiro suo annos septem a uirginitate sua. et hec uidua usque ad annos octoginta quatuor. que non descendebat de templo: ieiuniis et orationibus seruiens nocte et die. Et hec ipsa hora superueniens confitebatur Domino: et loquebatur de illo omnibus qui expectabant [c 1Kb] redemptionem Hierusalem. Et ut perfecerunt omnia secundum legem Domini: reuersi sunt in Galileam: in ciuitate sua Nazareth. Puer autem crescebat et confortabatur plenus sapientia: et gratia Dei erat in illo.

R\. Amen.

54 [d 1Kb] Lauda. Alleluia. u\. Omnes gentes plaudite manibus; iubilate Deo in uoce leticie. P. Alleluia.

[e 1Kb] Sacrificium. Suscepimus Deus misericordiam  tuam in medio templi tui: secundum nomen tuum Deus: ita et laus tua in finibus terre alleluia alleluia. R\. Iusticia plena est dextera tua: letetur mons Syon et exultent filie Iude alleluia. P. In finibus.

Missa. Deus qui nobis id prespicit conuenire - ut eum debeamus iugiter conlaudare: tota poscamus dilectissimi fratres mentis intentione. ut concedat nobis hodierna die redemptionis et Domini nostri Iesu Christi filii sui preconiis solennibus exultare: ut mysterium incarnationis eius pro nostre salutis redemptione [f 1Kb] celebratum: augeat in nobis gaudia nunquam ulterius finienda: et uota multiplicet indisrupta: ut dum officiis impensius mancipamur: celestium sacramentorum participium consequi mereamur.  R\. Amen.

Alia oratio. Perfecta ingeniti sapientia Patris mentibus celesti munere inlabere nostris: contemnendo quod offendimus et condonando te inspirante quod querimus. Abscide quesumus cordium nostrorum auriumque prepucia: qui pro nobis dignatus es infantie gestare crepundia. Ut quod in tua carne secundum legis litteram fieri circumcisione uoluisti corporea; id nostre saluti competenter impendens: ab omni superstitione uoluptatum absterge nostra precordia. Lac tuum nutriat paruulos: qui fieri dignatus es pro nostra redemptione pusillus. Ut sicut in te cum ista prestares nullum sensit omnipotentia detrimentum: ita et fides nostra tuo munere confortata: nullum patiatur aliquando defectum:  sed ad solidum gratie tue perueniat firmamentum. R\. Amen.

Post nomina. Domine Iesu Christe qui mortalitatis hominem sic assumpsisti; ut mortem nostram consumeres. sic iugum legis in tua carne suscepisti: ut a nostra carne eum discuteres: sic circumcisus in carne corporis es: ut nos sine uulnere carnis in corde purgares: atque utroque sexui proficeret circumcisio spiritualis: cum ex uirginitate genitricis  ipse tanquam Sponsus procederes: et utrumque sexum in sacramentum incarnationis amplecteres: suscipiens scilicet uirum natum ex femina. Unde ueneranda illa senectus in Simeone atque Anna purgata iam etas et defecata: sinceraque etiam in uiro feminaque canicies te suscipiens non destitit conlaudare. Te quesumus ut sacrum circumcisionis diem solennitate uotiua nobis prosequentibus: orationes supplicum placatus exaudias: et offerentium sacrificia sanctificanda suscipias: atque spiritus quiescentium quorum est facta commemoratio nominum in requiem electorum perducas. R\. Amen.

Ad Pacem. Oratio. Christe finis ad iusticiam omni credenti et bonorum omnium limes: qui ex circumcisione preputioque uenientibus lapis effectus  angularis: olim mysterio figurante: cum Iacob capiti unctus est suppositus lapis: cum et Abraham in se uno ostendit: cum alios ex circumcisione: alios ex fide sua uenire portendit: quatenus ex utraque gente unam in se faceret plebem. Te quesumus: te rogamus: ut pro quibus precepta legis implesti [a 1Kb] ut absolueres: preceptorum tuorum efficias effectores: ut in pace tua acquisiti: pace potiamur maiestati tue placabili. R\. Amen.

Inlatio. Dignum et iustum est: te ineffabilis immenseque sapientie Deum debitis conlaudare preconiis: cum precipue hoc die uel tempore transacta pro nobis circumcisione tue recordamur infantie. Et sicut dignum est laudare uirtutem tue omnipotentie  non ualemus. Non enim in te Domine aliquid superfluum in suscepto homine ipse creaueras: quod necessario circuncidi debere mandares. Sed ut te Dominum legis natum fuisse sub lege: nec legem destruxisse probares. Uniuersa enim que carnali populo figuris pretereuntibus adumbrata mandasti: etiam in te ipso secundum litteram fieri permisisti. Qui tamen in nobis per euangelicam ueritatem etatemque perfectam sacramentis dignioribus perfecisti. Cum circumcisio nostri cordis non in cultro imprimitur: sed uotis spiritualibus celebratur. Illis nos exuens uidelicet 55 pellibus quibus Adam inuolutus a paradisi beatitudine extruditur moriturus: ut continentie uirtus desideriis carnalibus amputatis: non corporis pelle: sed confusionis tegmine  [b 1Kb] exuatur. Et reformetur paradiso uirginitas mentis et corporis: unde eliminata fuerat [c 1Kb] corruptio transgressoris. Pro quibus indiciis impensius commendandis adest ille mortificato in corpore grandeuus meritisque sanctissimus Simeon: amplexumque senilibus ulnis ingentem paruulum: salutare Domini se uidisse testatur. Sed et illa cui nomen [d 1Kb] gratia resonat continentie: candore resplendens consimilis Anna preconiorum officio Dominum confitetur, offeruntur deinde in sacrificio par turturum; uel  pulli gemini columbarum. Ut in combinatione mundissimarum auium tam anime quam corporis puritatem litandam Deo exemplis euidentibus doceremur. Et in his sacrificiis que acceptari desiderant: non imis inhereant: sed erigantur iugiter in supernis. Pro quibus omnibus mirabilibus omnes angeli celorumque uirtutes tibi Deo Patri et Filio et Spiritui Sancto cum cherubin et seraphin sine cessatione proclamant: ita dicentes.

Chorus. Sanctus. Sanctus. Sanctus.

Post Sanctus. uere incomparabiliter te esse sanctum Domine omnis profitetur a te condita creatura: a quo et creantur et sanctificantur omnia. Hinc quesumus ut quibus [e 1Kb] iussis preceptisque tuis ad instar sanctitatis tue iubes esse nos sanctos: ob circumcisionis  unigeniti tui diem cum oblatis sacrificiis sanctifices indignos. Quia tu es Domine ac Redemptor eterne.

Post pridie. Oratio. Deus auctor omnium et conditor creaturarum: qui et circumcisionem ex fide: et preputium per fidem iustificare dignatus es: tu Ecclesiam tuam que ex circumcisione uel preputio ueniens in te solidata consistit litatione hostie huius: et uitiis facito circumcidi: et spirituali leticia innouari. Benedicens et nobis famulis tuis: et his sacrificiis tibi oblatis: qui solus pro cunctis factus hostia immolaris. R\. Amen.

Ad orationem Dominicam. Unigenite Dei filius: qui nos non carne sed corde cupiens circumcidi: omne preputium circuncisionis in suscepto homine adimplesti:  tu a cordibus nostris omne quod tibi non militat gladio uerbi tui dissecando abscide: et uirtutibus spiritualium actionum nos clementer accinge. Quibus potentialiter roborati: ad te proclamare possimus e terris: ea que nobis petenda instituisti: ut dicamus. Pater noster qui.

Benedictio. Dominus iehsu Christus qui ut legem adimpleret; suscepta carne circumcisionem suscepit corpoream: ipse cordibus uestrorum abscidat illecebras. R\. Amen. Et qui in Simeonis iusti manibus est susceptus: uos sibimet associet benedictione perpetua letabundus. R\. Amen. Ut tam corporis quam anime uitiis dissecatis: ad eum sine confusione perueniatis: qui ad confirmandas promissiones patrum  minister confirmatus est circumcisionis. R\. Amen. Per misericordiam ipsius Dei etc.

Oratio post communio. Gratias tibi agimus Domine. Require in Natale Domini fol. 40.



IN DOMINICA [f 2Kb] ANTE EPIPHANIAM DOMINI.


Officium.

Dominus regnauit decorem. Require in Circumcisione Domini fol. 52.

Oratio. Hic est iustus noster: in quo sperabamus: fidem precinente propheta: et ad quem peruenimus  apparentem per gratiam: proinde poscamus clementiam eius: ut liberet nos: et peccata populo suo dimittat: qui pro nobis impendi dignatus est totus. R\. Amen. Per misericordiam tuam Deus noster qui es benedictus et uiuis et omnia regis in secula seculorum. R\. Amen.

Dominus sit semper uobiscum.

R\. Deo gratias.


Lectio libri Esaye prophete .

Hec dicit Dominus. [b 1Kb] Audite insule et attendite populi de longe: Dominus ab utero uocauit me: de uentre matris mee recordatus est nominis mei. Et posuit os meum quasi gladium acutum: in umbra manus sue protexit me: et posuit me sicut sagittam electam. In pharetra sua abscondit me: et dixit  mihi. Seruus meus es tu Isrel: quia in te glorificabor. Et ego dixi: in uacuum laboraui sine causa: et uane fortitudinem meam consumpsi. Ergo iudicium meum cum Domino: et opus meum 56 cum Deo meo. Et nunc dicit Dominus. Formans me ab utero seruum sibi: ut reducam Iacob ad eum: et Isrel non congregabitur. Et glorificatus sum in oculis Domini: et Deus meus factus est fortitudo mea. Et dixit. Parum est ut sis mihi seruus ad suscitandas tribus Iacob: et feces Isrel conuertendas: dedi te in lucem gentium: ut sis salus mea usque ad extremum terre. R\. Amen.

[c 1Kb] Psallendo. Laus tua Deus in fines terre: iusticia plena est dextera tua. u\. Letetur mons Syon et exultent filie Iuda: propter iudicia tua Domine. P.  Iusticia.


Sequentia epistole Pauli apostoli ad Hebreos .

R\. Deo gratias.

Fratres. Abrahe promittens Deus: quoniam neminem habuit per quem iuraret maiorem: iurauit per semetipsum dicens. Nisi benedicens benedicam tibi: et multiplicans multiplicabo te. Et sic longanimiter ferens adeptus est repromissionem. Homines enim per maiorem suum iurant: [e 1Kb] et omnes controuersie eorum finis ad confirmationem est iuramentum. In quo abundantius uolens Deus ostendere [f 1Kb] pollicitationes heredibus: immobilitate consilii sui interposuit iusiurandum. Ut per duas res immobiles quibus  impossibile est mentiri Deum: fortissimum solatium habeamus: qui confugimus ad tenendam propositam spem: quam sicut ancoram habemus anime tutam ac firmam: et incedentem usque in interiora uelaminis. Ubi precursor pro nobis introiuit iehsu secundum ordinem Melchisedech Pontifex factus in eternum. Hic enim Melchisedech Rex Salem Sacerdos Dei summi: qui obuiauit Abrahe regresso a cede Regum. Et benedixit ei. Cui decimas omnium diuisit Abraham. Primum quidem qui interpretatur Rex iusticie. Deinde autem et Rex Salem: quod est Rex pacis. Sine patre: sine matre: sine genealogia. Neque initium dierum: neque finem uite habens. Assimilatus autem filio Dei: manens sacerdos in perpetuum.

R\. Amen.


 Principium sancti euangelii secundum Ioannem .

In principio erat uerbum: et uerbum erat apud Deum: et Deus erat uerbum. Hoc erat in principio apud Deum. Omnia per ipsum facta sunt: et sine ipso factum est nichil. Quod factum est in ipso: uita erat. Et uita erat lux hominum: et lux in tenebris lucet: et tenebre eam non comprehenderunt. Fuit homo missus a Deo: cui nomen erat Iohannes. Hic uenit in testimonium ut testimonium perhiberet de lumine. Ut omnes crederent per illum. Non erat ille lux: sed ut testimonium perhiberet de lumine. Erat lux uera que illuminat omnem hominem uenientem in hunc mundum. In mundo erat: et mundus per ipsum factus est: et mundus eum non cognouit. In propria uenit:  et sui eum non receperunt. Quotquot autem receperunt eum: dedit eis potestatem filios Dei fieri: his qui credunt in nomine eius. Qui non ex sanguinibus: neque ex uoluntate carnis: neque ex uoluntate uiri: sed ex Deo nati sunt. Et uerbum caro factum est: et habitauit in nobis. Et uidimus gloriam eius: gloriam quasi unigeniti a patre: plenum gratie et ueritatis. Iohannes testimonium perhibet de ipso: et clamat dicens. Hic erat quem dixi: qui post me uenturus est: ante me factus est: qui prior me erat. Et de plenitudine eius nos omnes accepimus: gratiam pro gratia: quia lex per Moysen data est: gratia et ueritas per Iesum Christum facta est.

R\. Amen.

 [a 1Kb] Lauda. Alleluia. u\. Timebunt gentes nomen tuum Domine: et omnes reges terre gloriam tuam. P. Alleluia.

[b 1Kb] Sacrificium. Paratum panem de celo prestitisti filiis tuis Domine: omne delectamentum in se habentem odore suauitatis alleluia alleluia.

Missa. Principium exorientis anni: quod hodierno die cum ieiunii uoto celebrandum suscepimus: humili deuotione fratres dilectissimi Deo muneribus dedicemus. Poscentes ut idem Christus qui est caput omnis principatus: ac Dominus det nobis ita uenientis anni spacia fideli mente transigere: qualiter oculis pietatis eius mereamur in omnibus complacere.

R\. Amen.

Alia Oratio. Deus qui idem ipse es cuius anni non  deficient: prebe nobis ita hunc annum cum placita tibi seruitutis deuotione 57 transigere: qualiter et substantiis non priuemur: et diuinis obsequiis deuotione optabili obsequamur. R\. Amen.

Post nomina. Christe qui es alpha [c 1Kb] et o: initium et finis: tu benedicito his sacrificiis ob principium presentis anni tibi oblatis: et ita offerentium uocabula in libro uite conscribens: ut defunctis requiem prestes. quo omnes qui initia huius anni tripudio laudationis attollimus: reliquum excursum eius in tua seruitute transigere mereamur. R\. Amen.

Ad pacem. Benedic Domine coronam anni benignitatis tue: ut et campi tui ubertate pinguedinis repleantur. et nos qui in conuallem plorationis consistimus: abundantia pacis ac dulcedinis redundemus.  R\. Amen.

Inlatio. Dignum et iustum est nos tibi gratias agere Domine sancte pater eterne omnipotens Deus per Iesum Christum filium tuum Dominum nostrum. Qui ante tempus natus ex te Deo patre tecum pariter et cum Spiritu Sancto condidit tempora: dignatus est nasci et ipse sub tempore ex utero uirginis Marie. Qui tamen cum sit sempiternus: statutos annorum discreuit recursus: per quos euolutus deduceretur hic mundus. Distinguens annum certis atque congruentibus uicissitudinibus temporum: quibus Sol certa cursus sui dimensione anni orbem in confusa uarietate distingueret. Illi etenim Deo uiuo hodie et finem expleti anni: et subsequentis initium oblatis muneribus dedicamus. per quem et decursum annorum  transegimus: et principium alterius inchoamus. Hunc igitur quia in annum nos ad supplicandum sancta et communis fecit deuotio conuenire: tibi Deus Pater simplices fundimus preces. Ut qui in natiuitate eiusdem filii tui presentis temporis curricula consecrasti: prebeas nobis hunc annum habere placabilem: et dies eius in tua transigere seruitute.  Terram quoque fructibus reple: animas corporaque facito morbis delictisque carere. Scandala remoue. contere hostem. Cohibe famem: et omnes in commune nociuorum casuum euentus a nostris finibus procul exclude. Per Dominum nostrum Iesum Christum filium tuum: quem in unitate trinitatis throni dominationes et potestates sine cessatione conlaudant: ita dicentes. R\. Sanctus. Sanctus. Sanctus.

Post Sanctus. Oratio. uere sanctus: uere benedictus Dominus noster iehsu Christus filius tuus: quo inspirante ianuam presentis anni in confessione intramus: quoue acti compungimur: ut reliquos excursus temporum in diuinis obsequiis transigere delectemur. Ipse est uere Saluator noster et Dominus iehsu Christus filius tuus: qui est et consecratio  temporum: et conditor seculorum: Christi Domini ac Redemptoris eterni.

Post pridie. [d 1Kb] uespertini huius sacrificii litatione placari te cupientes omnipotens Deus: quesumus ut appositum tibi hoc holocaustum: ita placide acceptare digneris: quo omnes qui a te sanctificari huius anni initia cupimus: in sanctis eum nos transegisse actibus gratulemur. Amen.

Ad Orationem Dominicam.

Domine qui magnus dies es angelorum: paruus in die hominum. uerbum Deus ante omnia tempora uerbum caro opportuno in tempore conditus. Sub sole conditor solis: da nobis huius diei in tuis laudibus ecclesiastice dignitatis solennem conuentum. Ut qui initium anni talibus primitiis tibimet consecrasti:  benedic nobis famulis tuis: et sanctifica his sacrificiis tibi oblatis; ut totius temporis spatium tibi placitis excursibus: atque operibus facias immolari: qui nos docuisti orare et dicere e terris. Pater noster qui es etc. R\. Amen.

Benedictio. Omnes qui initium presentis anni laudibus excolendum attollitis Saluatoris nostri muniti presidiis: absque crimine ad finem eius usque perueniatis. R\. Amen. Idem quoque Redemptor noster ita contribuat uobis hunc annum habere placidum ac iocundum: ut cor uestrum semper sibimet efficiat preparatum. R\. Amen. Ut benedicti a Deo qui fecit celum et terram: quod nunc inchoatis in lacrymis: post in canticis spiritualibus expleatis. R\. Amen. 58 Per misericordiam ipsius Dei etc.

 Dominus sit semper uobiscum.

Post Communio. Oratio. Gratias tibi agimus. Require in Natale Domini fol. 40.



[e 2Kb] IN IEIUNIO EPIPHANIE


Ad Missam prophetia.


Lectio libri ecclesiastici Salomonis .

Fili conserua tempus et deuita a malo pro anima  tua. Non confundaris dicere uerum. Est enim confusio adducens peccatum: et est confusio adducens gloriam et gratiam. Nec accipias faciem aduersus faciem tuam: nec aduersus animam tuam mendacium. Non reuerearis proximum tuum in casu suo: nec retineas uerbum in tempus salutis. Ne abscondas sapientiam tuam in decore eius. In lingua enim cognoscitur sapientia: et sensus scientie. Et doctrina in uerbo [a 1Kb] ueritatis: et firmamentum in operibus iusticie. Non contradicas ueritati ullo modo: et de mendacio ineruditionis tue confundere. Non confundaris confiteri peccata tua: et ne subiicias te [b 1Kb] omnino peccato. Noli resistere contra faciem potentis: nec coneris contra ictum fluuii. Pro iusticia agonizare: pro anima tua: et usque ad mortem [c 1Kb] certare  pro iusticia: et Deus expugnabit pro te inimicos tuos.

R\. Amen.


Lectio libri Numeri .

R\. Deo gratias.

In diebus illis. Leuans Balaam oculos: uidit Isrel commorantem per tribus suas. Et intreunte in se spiritu Dei: assumpta parabola ait. Dixitque Balaam filius Beor. Dixit homo: cuius obduratus est oculus. Dixit auditor sermonum Domini: qui uisionem omnipotentis intuitus est. Qui cadit et sic aperiuntur oculi eius. Quam pulchra tabernacula tua Iacob: et tentoria tua Isrel. Ut ualles nemorose: ut horti iuxta fluuium irrigui: et tabernacula que [e 1Kb] finxit Dominus. Quasi cedri iuxta aquas: fluet aqua [f 1Kb] distillata  eius: et semen illius erit in aquas multas. Accubans dormiuit sicut leo: et quasi leena quam suscitare nullus audebit. Qui benedixerit tibi erit ipse benedictus: qui maledixerit tibi: in maledictione reputabitur. Sumpta igitur rursum parabola ait. Dixit Balaam filius Beor. Dixit homo cuius obturatus est oculus. Dixit auditor sermonum Dei. Qui nouit doctrinam Dei altissimi: et uisiones omnipotentis uidet: qui cadens apertos habet oculos. uidebo eum: sed non modo: intuebor illum: sed non prope. Orietur stella ex Iacob: et consurget uirga ex Isrel. Et percutiet duces Moab: uastabitque omnes filios Seth. Et erit Idumea possessio eius: et hereditas Seyr cedet inimicis suis. Isrel uero fortiter [g 1Kb] ait. De Iacob erit qui dominetur: et perdat reliquias Ciuitatis.  Assumptaque parabola: et iterum locutus est. [h 1Kb] En qui uenturus est: quando ista faciet Deus. uenient  in trieribus de Italia superabunt Assyrios: uastabuntque Hebreos: et ad extremum etiam ipsi peribunt. Surrexitque Balaam: et reuersus in locum suum. Balaach quoque uia qua euenerat: iterum rediit.

R\. Amen.

[i 1Kb] Psallendo. Propitius esto peccatis nostris propter nomen tuum Domine: nequando dicant gentes ubi est Deus eorum. u\. Propter honorem nominis tui Domine libera nos. P. Nequando.


Sequentia epistole Pauli apostoli ad Corinthios .

R\. Deo gratias.

Fratres. Nolite seduci. Corrumpunt mores bonos  colloquia mala. Euigilate iuste: et nolite peccare. Ignorantiam enim Dei quidam habent. Ad reuerentiam enim uobis loquor. Sed dicet aliquis. Quomodo resurgunt mortui? Quali autem corpore ueniunt? Insipiens: tu quod seminas non uiuificatur: nisi prius moriatur. Et quod seminas non corpus: quod futurum est seminas. Sed nudum granum ut puta tritici: aut alicuius ceterorum seminum. Deus autem dat illi corpus sicut uoluit: et unicuique [k 1Kb] seminum proprium corpus. Non omnis caro: sed alia hominum: alia pecudum: alia uolucrum: alia autem piscium. Et corpora celestia: et corpora terrestria. Sed alia quidem celestium gloria: alia autem terrestrium. Alia autem claritas solis: alia claritas lune: alia claritas stellarum. Stella enim ab stella differt in  claritate. Sic et resurrectio mortuorum. seminatur in corruptione: surgit in incorruptione. 59 Seminatur in ignobilitate: surgit in gloria. Seminatur in infirmitate: surgit in uirtute: Seminatur corpus animale: surgit corpus spirituale. Si est corpus animale: [l 1Kb] et spirituale. Sicut scriptum est. Factus est primus homo Adam in animam uiuentem: nouissimus autem in spiritum uiuificantem. Sed non prius quod spirituale est: sed quod animale est. Deinde quod spirituale. Primus homo de terra terrenus. Secundus homo de celo celestis. Qualis terrenus: tales et terreni. Qualis celestis: tales et celestes. Igitur sicut portauimus imaginem terreni: portemus et imaginem celestis. R\. Amen.


Lectio sancti euangelii secundum Iohannem 

 Deum nemo uidit unquam: [n 1Kb] nisi unigenitus filius: qui est in sinu patris: ipse enarrauit. Et hoc testimonium  Iohannis quando miserunt Iudei ab Hierosolymis Sacerdotes et Leuitas ad eum; ut interrogarent eum: tu quis es? Et confessus est et non negauit: et confessus est: quia non sum ego Christus. Et interrogauerunt eum. Quid ergo? Helyas es tu? Et dicit. Non sum. Propheta es tu? Et respondit. Non. Dixerunt ergo ei. Quis es tu: ut responsum demus his qui miserunt nos? Quid dicis de te ipso? Ait. Ego uox clamantis in deserto: dirigite uiam Domini: sicut dixit Esayas propheta. Et qui missi fuerant: erant ex Phariseis. Et interrogauerunt eum et dixerunt. Quid ergo baptizas: si tu non es Christus: neque Helyas: neque propheta? Respondit eis Iohannes dicens. Ego baptizo in aqua: medius autem uestrum stetit: quem uos nescitis. Ipse  est qui post me uenturus est: qui ante me factus est. Cuius ego non sum dignus: [a 1Kb] ut soluam calciamenta. Hec in Bethania facta sunt trans Iordanem: ubi erat Iohannes baptizans. Altero die uidit Iohannes Iesum uenientem ad se: et ait. Ecce agnus Dei: ecce qui tollit peccata mundi. Hic est de quo dixi: [b 1Kb] post me factus est qui prior me erat: et ego nesciebam eum. Sed ut manifestetur in Isrel: propterea ueni ego in aqua baptizans: et testimonium perhibuit Iohannes dicens. Quia uidi spiritum descendentem quasi columbam de celo: et mansit super eum: Sed qui misit me baptizare in aqua: ille mihi dixit. Super quem uideris spiritum descendentem et manentem super eum: hic est qui baptizat in Spiritu Sancto. Et ego uidi: et testimonium perhibui. Quia  hic est filius Dei. R\. Amen.

 [c 1Kb] Lauda. Alleluia. u\. Laudate Dominum de celis: laudate eum in excelsis. P. Alleluia.

[d 1Kb] Sacrificium. uos qui transituri estis Iordanem: edificate altare Domino ex lapidibus quos ferrum non tetigit: et offerte coram eo holocausta et hostias pacificas alleluia.

Missa. Principium exorientis. Et omnia alia require in Dominico ante Epiphaniam Domini fol. 56.

Oratio. Post Communio. Gustantes Domine suauitatis dulcedinis plenitudinem: quesumus ut sit nobis hec in remissionem peccatorum: et sanitatem mentium. R\. Amen. Per misericordiam tuam Deus noster: qui es benedictus et uiuis et omnia regis in secula seculorum. R\. Amen. Dominus sit semper uobiscum. R\. Et cum.

 Dicat. Presb. In nomine Domini nostri Iesu Christi perficiamus cum pace. R\. Deo gratias.



[e 26Kb] IN APPARITIONE SEU EPIPHANIA DOMINI NOSTRI IESU CHRISTI.


Ad Missam. [f 2Kb] Officium.

uos qui in Christo baptizati estis: Christum induistis alleluia. u\. Benedicti uos a Domino qui fecit celum et terram. P. Christum. u\. Gloria et honor Patri et Filio et Spiritui Sancto in secula seculorum. P. Christum.

Oratio. Rex omnium seculorum Christe Deus altissime: qui in diebus Herodis regis de uirgine natus: Magis querentibus nouo sidere declaratus: appareat in nobis uirtutis tue presidium ad depellendos omnes principes tenebrarum: quo sic maiestatis  tue sidus in nobis resplendeat: ut ad te querendum  nulli se nobis errorum obiices interponant: quo ad te uidendum curramus: et te uiso iocundemur instanter. R\. Amen. Per misericordiam tuam Deus noster: qui es benedictus et uiuis et omnia regis in secula seculorum. R\. Amen.

Dominus sit semper uobiscum.


Lectio libri Esaye prophete .

R\. Deo gratias.

60 Surge illuminare Hierusalem: quia uenit lumen tuum: et gloria Domini super te orta est. Quia ecce tenebre operient terram: et caligo populos. Super te autem orietur Dominus: et gloria eius in te uidebitur. Et ambulabunt gentes in lumine tuo: et reges in splendore ortus tui. Leua in circuitu oculos  tuos: et uide. Omnes isti congregati sunt: uenerunt tibi. Filii tui de longe uenient: et filie tue a latere surgent. Tunc uidebis et afflues: et mirabitur et dilatabitur cor tuum. Quando conuersa fuerit ad te multitudo maris: fortitudo gentium uenerit tibi. Inundatio camelorum operiet te: dromedarii Madian et Epha. Omnes de Sabba uenient: aurum et thus deferentes: et laudem Domino annunciantes. Argentum et aurum eorum cum eis: nomini Domini Dei tui: et sancto Isrel qui glorificauit te. Et edificabunt filii peregrinorum muros tuos: et reges eorum ministrabunt tibi. In indignatione autem mea percussi te: et in reconciliatione mea misertus sum tui. Et aperientur porte tue iugiter: die et nocte: et non claudentur. Ut auferatur a te fortitudo gentium:  et reges eorum adducantur. Gens enim et regnum quod non seruierit tibi peribit. Et gentes solitudine uastabuntur. Gloria Libani ad te ueniet: abies et buxus et pinus simul: ad ornandum locum sanctificationis mee: et locum pedum meorum glorificabo. Et uenient ad te curui filii eorum: qui humiliauerunt te: et adorabunt uestigia pedum tuorum. Non audietur ultra iniquitas in terra tua: uastitas aut contritio in terminis tuis. Sed occupabit salus muros tuos: et portas tuas laudatio. Non erit tibi Sol amplius ad lucendum per diem: nec splendor Lune illuminabit te. Sed erit tibi Dominus in lucem sempiternam: et Deus tuus in gloriam tuam.

R\. Amen.

 [b 1Kb] Psallendo. Omnis terra adoret te et psallat tibi. u\. Psalmum dicam nomini tuo altissime super filios hominum. P. Et psallat.


 Sequentia epistole Pauli apostoli ad Galatas .

R\. Deo gratias.

Fratres. Quicumque in Christo baptizati estis: Christum induistis. Non est Iudeus: neque Grecus: non est seruus: neque liber. Non est masculus neque femina. Omnes enim uos unum estis in Christo Iesu. Si autem uos Christi: ergo Abrahe semen estis: secundum promissionem heredes. Dico autem. Quanto tempore heres paruulus est: nichil differt a seruo: cum sit Dominus omnium: sed sub tutoribus et auctoribus: usque ad prefinitum tempus a patre. Ita et nos cum essemus paruuli: sub elementis huius mundi eramus seruientes. At ubi uenit plenitudo temporis: misit Deus filium suum [d 1Kb] natum ex muliere:  factum sub lege: ut eos qui sub lege erant redimeret: ut adoptionem filiorum reciperemus. Quoniam autem estis filii Dei: misit Deus spiritum filii sui in corda uestra: clamantem abba pater. Itaque iam non est seruus: sed filius. Quod si filius: et heres per Deum.

R\. Amen.


Lectio sancti euangelii secundum Mattheum .

Illo in tempore. Cum natus esset iehsu in Bethleem Iude: in diebus Herodis Regis: ecce Magi ab Oriente uenerunt Hierosolymam dicentes. Ubi est qui natus est Rex Iudeorum? uidimus enim stellam eius in Oriente: et uenimus adorare eum. Audiens autem Herodes Rex: turbatus est: et omnis Hierosolyma  cum illo. Et congregans omnes principes Sacerdotum et Scribas populi sciscitabatur ab eis ubi Christus nasceretur. At illi dixerunt. In Bethleem Iude. Sic enim scriptum est per Prophetam. Et tu Bethleem terra Iuda: nequaquam minima es in principibus Iuda. Ex te enim exiet dux qui regat populum meum Isrel. Tunc Herodes clam uocatis Magis: diligenter didicit ab eis tempus stelle: que apparuit eis. Et mittens illos in Bethleem dixit. Ite et interrogate diligenter de puero: et cum inueneritis: renunciate mihi: ut et ego ueniens adorem eum. Qui cum audissent Regem: abierunt. Et ecce stella quam uiderant in Oriente: antecedebat eos: usque dum ueniens staret supra ubi erat puer. uidentes autem stellam: gauisi sunt gaudio magno 61 ualde. Et  intrantes domum: inuenerunt puerum cum Maria matre eius. Et procidentes adorauerunt eum: et apertis thesauris suis: obtulerunt ei in munera. Aurum:  Thus: et Mirrham. Et responso accepto in somnis: ne redirent ad Herodem: per aliam uiam reuersi sunt in regionem suam. Qui cum recessissent: ecce angelus Domini apparuit in somnis Ioseph dicens. Surge et accipe puerum et matrem eius et fuge in Egyptum: et esto ibi usque dum dicam tibi. Futurum est enim: ut Herodes querat puerum ad perdendum eum. Qui consurgens accepit puerum et matrem eius nocte: et recessit in Egyptum. Et erat ibi: usque ad obitum Herodis. Ut adimpleretur quod dictum est a Domino per prophetam dicentem. Ex Egypto uocaui filium meum. Tunc uidens Herodes: quoniam illusus esset a Magis: iratus est ualde. Et mittens occidit omnes pueros: qui erant in Bethleem: et in omnibus finibus  eius: a bimatu et infra: secundum tempus quod exquisierat a Magis. Tunc adimpletum est quod dictum est per Hieremiam prophetam dicentem: uox in Rama audita est: ploratus et ululatus multus: Rachel plorans filios suos: et noluit consolari: quia non sunt. Defuncto autem Herode: ecce angelus Domini apparuit in somnis Ioseph in Egypto dicens. Surge: accipe puerum et matrem eius: et uade in terram Isrel: defuncti sunt enim qui querebant animam pueri. Qui consurgens: accepit puerum et matrem eius: et uenit in terram Isrel. Audiens autem quod Archelaus regnaret in Iudea pro Herode patre suo: timuit illuc ire. Et admonitus in somnis: secessit in partes Galilee: et ueniens habitauit in ciuitate que uocatur Nazareth: ut adimpleretur quod  dictum est per prophetam: quoniam Nazareus uocabitur. R\. Amen.

[a 1Kb] Lauda. Alleluia. u\. Laudate Dominum Sol et Luna: laudate eum omnes stelle et lumen. P. Alleluia.

[b 1Kb] Sacrificium. Omnes de Sabba uenient offerentes: aurum et thus et lapides preciosos: salutare Domini euangelizabant alleluia alleluia. u\. uiri excelsi ad te transibunt et tui erunt serui subsequentes te colligati uinculis: et adorabunt te. quia in te est Deus: et preter te non est alius: renouamini insule Isrel et saluamini a Domino in salute eterna. P. Salutare.

Missa. Omne dilectissimi fratres in laudem Dei  Saluatoris Redemptorisque nostri caritatis excitetur officium. Spei ponatur integritas: fidei surgat deuota confessio. Qui nobis per istam suam [c 1Kb] assumpte matris [d 10Kb] natiuitatem: illam ingeniti patris dignatus est significare naturam. Quia uerbum caro factum inde in agnitionem Dei locum generationis ostendit: unde in uirginem initium originis introduxit. Ea Christus proditus uirtute: qua genitus. nouoque sidere daret infantie signum: potentie ministerium: ignorantie documentum. Et qui terram factus ex muliere: lege parturitionis inuiseret: celum indiscreto patris iure coherens possideret: Nouamque elementi: quam creauerat claritatem habuit Deus in officio. paruulus in testimonio: mundus in nuncio. Reges in miraculo: pastores in gaudio. Gentilitas in stupore: credulitas  in munere: crudelitas in timore. In hac tremuerunt impii: in hac exultauerunt commoniti: in hac adorauere subiecti. Hac inluminante qui fuerat saluandus occurrit. hac terrente qui fuerat periturus expauit. Sic celo noua lampade corruscante: et illuminata fides est: et cecata perfidia.

R\. Amen.

Alia Oratio. Deus qui nobis ad [e 1Kb] reuelandos istius uite labores diuersa donorum tuorum solatia et gaudia contulisti: quibus insignis annuis recursibus dies agimus. Ut Ecclesie tue uota solennia presenti festiuitate celebremus. Unde et proxime Natalem Domini Saluatoris peregimus: qui nobis natus in tempore est: qui de te natus sine tempore: omnium seculorum et temporum est antecessor et conditor. Deinde subsecutum  diem circumcisionis octauum: unigeniti luce signatum pari obseruantia recolentes: sacrificiis solennibus honorauimus. 62 Nunc Epiphanie diem reuelante in homine diuinitate excolimus: diuersa Domini nostri Iesu Christi filii tui in hoc mundo suum aduentum manifestantia insignia predicantes. [f 1Kb] Siue quod stellam ortus sui nunciam misit e celo: quam stupentibus Magis usque ad cunabula sue carnalis infantie preuiam fecit. Siue quod aquas baptismate suo ad omnium gentium lauationem Iordanis alueum sanctificaturus intrauit. Ubi ipsum esse filium unigenitum dilectum spiritu columbe specie aduolante monstrasti: et paterna insuper uoce docuisti. Siue  quod primum in Chana Galilee prodidit signum: cum in [a 1Kb] connubio nuptiali aquas in uinum uertit. Alto et admirabili Sacramento docens: quod [b 1Kb] a seculis sponse sibi iungendus Ecclesie aduenerat: [c 1Kb] ac uinum prudentie spiritualis saporis fidem ueritatis esse mutandam. Itaque in his tribus mirabilium tuorum causis fide hodierne solennitatis edita: Dominus noster iehsu Christus filius tuus: nichilominus tue uirtutis operatio: et nostre salutis preparatio est. Propterea Domine secundum hec tria magna mirabilia maneat in nobis gratie spiritualis integritas. Sapiat in cordibus nostris uinum prudentie: fulgeat in operibus stella iusticie.

R\. Amen.

Post nomina. Oratio. [d 1Kb] Ecclesie tue quesumus Domine  munera propitius intuere: quibus non iam aurum: thus: et mirrha profertur: [e 1Kb] sed iisdem muneribus unigenitus tuus declaratur: offertur: immolatur: et sumitur. Offerentibus quoque Domine gaudia tribue sempiterna: et refrigerium quietis defunctis accumula.

R\. Amen.

Ad pacem Oratio. Christe qui ad humana ueniens humilis Deus in sidere declararis: inlabere sensibus nostris quo Ecclesia tua que apparitionis tue festum hodierno die ouando concelebrat: in pace tua iugi tempore solidata consistat. Ut et hic opera caritatis instanti deuotione retentet: [f 1Kb] sed ad te [g 1Kb] remuneratura perueniat gaudens: qui olim ad liberationem eius per [h 1Kb] ammirabile sidus apparere dignatus es.

 R\. Amen.

Inlatio. Dignum et iustum est: omnipotentiam tuam Domine Iesu Christe per uite nostre uel maxima spacia: uel minima momenta laudare. Maximeque  in festiuitate presenti: in qua multimoda mirabilium tuorum preconia celebrantur: ex totis precordiis uenerari. Et licet ea ipsa que perstringere de pluribus pauca presumimus: sacramentis sint preciosiora quam factis. Eoque fiat: ut quod meus non concipit: lingua non pariat. attamen si qua uel forinsecus ammirationi fuere perspicua conuenit memorare. Hodierna igitur die quod incarnationis tue testimonium perhibet ignerutilum: lucilatuum: contemplatione placidum: expectatione uotiuum: natiuitate mirabile: significatione terribile sidus apparuit. cuius splendoris magnitudinem expauit subito Chaldeorum ceruicosa curiositas: et in omni Babyloniorum ritu uetusta superstitione calcata: Magi sagaces uiderunt quantis iacerent in tenebris:  qui nisi discuterent uisibilium luminum qualitatem nescissent lucis auctorem. Neque ultra supercilio gentis Assyrie colendos homines inter celestia quesierunt: qui celo iudice adorandam diuinitatem inter humana repererunt. Additur his quod Iordanis aquas sanctificaturus intrasti ad humilitatem exempli: non ad necessitatem peccati. [i 20Kb] Et uox patris de filio testificantis audita est: atque nouum Adam spiritus gratie septiformis insedit: hinc in quo baptizari Baptista possit ostendit. Nec hunc eundemque Iordanem seculis anterioribus illustratum esse plus dixerim: cuius gurgitibus abruptis undifluis fluctibus qui precesserant in mare reconditis. Hinc exaltatis qui subsisterant: et in ethera fastigiatis iuxta sceuam liquentis elementi secures tribus per uada puluerulenta  transduxit. Insuper infudisti aquas hydriis: aquis uinum; atque ad tue iussionis imperium [i 1Kb] uotiui distinguntur in aquis: et uindemie 63 oriuntur ex hydriis. Nec minori miraculo quondam largitas  tua flumen irriguum de uisceribus aride [a 1Kb] cutis elicuit. sed non amplius est uerbo liquorem siccis: quam saporem accidis indidisse. [b 1Kb] Quinque quoque panibus et pisce geminato quinque uirorum milia intra deserta pauisti. Hoc potentialiter tue benedictionis operatus: ut tantus populus qui magno impleri uix poterat: paruo posset impleri. Ita in ora hominum cibus ipsa sui imminutione proficiens: incrementum proprium inter detrimenta sumebat: ut [c 1Kb] edulibus ampliatis fragmine crescente: [d 1Kb] frustrorum plurima relata sunt cophinis: [e 1Kb] que non fuerant illata conuiuiis. Operante hoc omnipotentia tua ad magnificandam gloriam, tuam: cui omnes angeli non cessant clamare ita dicentes.

Chorus. Sanctus. Sanctus. Sanctus.

 Post Sanctus. uere sanctus: uere benedictus Deus: qui obseruationem diei huius: atque reuerentiam toto orbe uenerabilem tripliciter [f 1Kb] et acceptionis et [g 1Kb] luminationis et declarationis honore donasti. Appare in his solennitatibus: et accepta oratione plebis tue: qui solennitatem hanc ipso acceptionis nomine consecrasti. Illumina sacrificantem cultui tuo populum: qui festa hec etiam [h 1Kb] uocabulo illuminasti: declara cordibus nostris ueritatis tue lucem: qui et ipsam appellationem dedisti his solennitatibus claritatem: Quia tu es Deus ac Redemptor eternus.

Post pridie. Oratio. Appare Domine: cognoscere Domine: sicut apparuisti manifestus in carne: ortus ex uirgine: inuentus a pastoribus: cognitus in uirtute.  Declaratus in sidere: adoratus in munere. Ostensus in flumine: creditus in fide: habitus in nube: promissus in iudice. Ut sacrate solennitatis gratia ita suscipiat ecclesia tua nunc gaudia: ut pretulit quondam mysteria. R\. Amen:

Ad orationem Dominicam.

Christe Deus qui uirginali prodiens ex utero nouum hodie lumen apparuisti: in mundo agnitus in stella: adoratus per munera. ciba nos [i 4Kb] fauo mellis et sermonibus bonis: orationibus iustis ac responsionibus pietatis. Ut dulcedo auditus tui sanitas sit anime uel corporis nostri: Ut gustantes et uidentes quam suauis es Domine: nequaquam percogamur ad amaritudinem seculi declinare: sed celestibus suspensi oraculis: cordibus et uocibus per patrem impetremus  e terris. Pater noster qui es in celis.

Dicat Presb. Humiliate uos benedictioni. Dominus sit semper uobiscum.

Benedictio. iehsu Christus Rex noster qui [i 1Kb] profanum Regem sua natiuitate terruit: ipse in uobis cum suis uirtutibus regnet. R\ Amen. Cuiusque signum stella radiante Magis apparuit: eius uos gratia sine fine clarificet. R\. Amen. Det uobis spiritualem intelligentiam: qui aquarum naturam uini in suauitate fecit esse saporem. R\. Amen. Et qui populorum millia exiguo panis fragmine satiauit: corda uestra doctrine sue alimento locupletet. R\. Amen. Conferens uobis ueram innocentiam: qui Spiritus Sancti tranquillam simplicitatem demonstrare uoluit per  columbam. R\. Amen. Quod ipse prestare dignetur: cuius regnum et imperium sine fine manet in secula seculorum. R\. Amen.

Dominus sit semper uobiscum. R\. Et cum spiritu tuo.

Post communio. Oratio. uerbum ante secula ineffabiliter patris ore prolatum: et in tempore hominem pro nobis ex uirgine ortum: humili prece poscamus: ut inuocationem nostram de monte sancto suo placatus exaudiat: eiusque benedictio pectora credentium repleat. Ac sicut incerta secretorum sapientia manifestans ad se agnoscendum corda excitet nostra: ita catholicam plebem alarum suarum protectione defendat: eisque eum iudex uenerit existat placabilis: pro quibus redimendis in carne apparuit humilis. R\. Amen.

 Per misericordiam tuam Deus noster: qui es benedictus et uiuis et omnia regis in secula seculorum. R\. Amen.

Dominus sit semper uobiscum. R\. Et cum.

Dicat Presb. Solennia completa sunt in nomine Domini Iesu Christi: uotum nostrum sit acceptum cum pace.

R\. Chorus. Deo gratias.



64 IN PRIMO DOMINICO POST OCTAuAM EPIPHANIE DOMINI.


[a 4Kb] Officium.

Dominus regnauit decorem induit alleluia. u\. Induit Dominus fortitudinem et precinxit se. P. Alleluia. u\. Gloria et honor Patri et Filio et Spiritui Sancto in secula seculorum amen. P. Alleluia.

 Dicat Presb. Per omnia semper secula seculorum. R\. Amen.

Gloria. Chorus R\. In excelsis Deo.

Per omnia semper secula seculorum. R\. Amen.

 Oratio. Te excelsa laus in altissimis decet: tibi e terris gloria Ecclesia canit: atque huius caterue concentu ad astra hymnum emittit. Rogamus omnipotens Deus: ut sicut tuas solenniter porrigimus laudes: ita precum nostrarum iubeas efficaciter suscipere uoces. R\. Amen. Per misericordiam tuam Deus noster qui es benedictus et uiuis et omnia regis in secula seculorum. R\. Amen. Dominus sit semper uobiscum. R\. Et cum.


Lectio libri Esaye prophete 

R\. Deo gratias.

Hec dicit Dominus. Consurge consurge: induere fortitudine tua Syon induere uestimentis glorie tue Hierusalem [c 1Kb] ciuitas sancta. Quia non adiiciet ultra:  ut pertranseat per te incircumcisus et immundus. Excutere de puluere: consurge: sede Hierusalem: solue uincula colli tui captiua filia Syon: quia hec dicit Dominus. Gratis uenundati estis: et sine argento redimemini. Quia ego ipse qui loquebar: ecce adsum. Quam pulcri super montes pedes annunciantis et predicantis pacem. annunciantis bonum: predicantis salutem: dicentis Syon: regnabit Dominus Deus tuus. Quia oculum ad oculum uidebunt: cum conuerterit Dominus Syon. Gaudete et laudate simul deserta Hierusalem: quia consolatus est Dominus populum suum: redemit Hierusalem. Parauit Dominus brachium sanctum suum in oculis omnium gentium. Et uidebunt omnes fines terre: salutare Dei nostri. R\. Amen.

 [d 1Kb] Psallendo. Deus docuisti me a iuuentute mea et usque ad senectam et summam senectutem ne derelinquas me Domine. u\. Ne proiicias me in tempore senectutis cum defecerit uirtus mea. P. Ne derelinquas.


 Principium epistole Pauli apostoli ad Romanos .

R\. Deo gratias.

Paulus seruus Iesu Christi uocatus apostolus: segregatus in euangelium Dei: quod ante promiserat per prophetas suos in scripturis suis sanctis de filio suo. qui factus est ex semine Dauid secundum carnem: qui predestinatus est filius Dei in uirtute: secundum spiritum sanctificationis ex resurrectione mortuorum Iesu Christi Domini nostri. Per quem accepimus gratiam et apostolatum ad obediendum fidei in omnibus gentibus pro nomine eius: in quibus estis et uos uocati Iesu Christi: omnibus qui sunt Rome dilectis Dei uocatis sanctis. Gratia uobis et pax a Deo patre nostro et Domino Iesu Christo. Primum  quidem gratias ago Deo meo per Iesum Christum pro omnibus uobis: quia fides uestra annunciatur in uniuerso mundo. Testis enim mihi est Deus: cui seruio in spiritu meo in euangelio filii eius: quod sine intermissione memoriam uestri facio semper in orationibus meis. Obsecrans si quomodo tandem aliquando prosperum iter habeam in uoluntate Dei ueniendi ad uos. Desidero enim uidere uos: ut aliquid impartiar gratie uobis spiritualis ad confirmandum uos: id est simul consolari in uobis per eam que inuicem est fides uestra atque mea. Nolo autem uos ignorare fratres quia sepe proposui uenire ad uos et prohibitus sum usque adhuc: ut aliquem fructum habeam in uobis: sicut et in ceteris gentibus: Grecis ac Barbaris: sapientibus atque insipientibus  debitor sum. Itaque in me promptum est et uobis qui Rome estis euangelizare. Non enim erubesco euangelium. uirtus enim Dei est in salutem omni credenti: ludeo primum et Greco. Iusticia enim Dei in eo reuelatur ex fide in fidem. Sicut scriptum est. Iustus autem ex fide uiuit. R\. Amen.


 Lectio Sancti Euangelii secundum Lucam .

Illo in tempore: Dominus noster iehsu Christus cum factus esset annorum duodecim: ascendentibus illis in Hierosolymam secundum consuetudinem diei festi: consummatisque diebus cum redirent: remansit puer iehsu in Hierusalem: et non cognouerunt parentes eius. Existimantes autem 65 illum esse in comitatu: uenerunt iter diei et requirebant eum [c 1Kb] inter cognatos. Et non inuenientes regressi sunt in Hierusalem requirentes eum. Et factum est post triduum: inuenerunt in templo sedentem in medio doctorum audientem illos et [d 1Kb] interrogantem. Stupebant autem omnes qui eum audiebant: super prudentia et responsis eius. Et uidentes admirati sunt. Et dixit mater eius ad illum. Fili: quid fecisti  nobis sic? Ecce pater tuus et ego dolentes querebamus te. Et ait ad illos. Quid est quod me querebatis? Nesciebatis: quia in his que patris mei sunt: oportet me esse. Et ipsi non intellexerunt uerba que locutus est ad illos. Et descendit cum eis: et uenit Nazareth: et erat subditus illis. Et mater eius conseruabat omnia uerba hec in corde suo. Et iehsu proficiebat sapientia et etate et gratia apud Deum et homines.

R\. Amen.

Dominus sit semper uobiscum. R\. Et cum spiritu.

[e 1Kb] Lauda. Alleluia. u\. Laudate Dominum quia benignus est Dominus: psallite nomini eius quoniam suaue est. P. Alleluia.

 Sacrificium. Formauit Dominus Deus hominem de limo terre: et inspirauit in faciem eius spiraculum uite: et factus est homo in animam uiuentem alleluia alleluia. u\. Plantauerat Dominus Deus paradisum uoluptatis a principio in Eden ab Oriente in quo posuit hominem quem formauerat. P. Et factus est.

Missa. [f 5Kb] Dominicos dies dilectissimi fratres sancte  religionis legibus consecratos: grandi diligentia mens ad solenne officium parata concelebret. Non sint hinc studio despicabiles: quod in numero sint frequentes. Nec ex eo exiguus eorum cultus: quo assiduus sit recursus. Desiderabile enim debet esse omnibus tempus quod humana fragilitas tante maiestatis ministerio iubetur assistere: quo in offerendis sacrificiis Deus hominem dignatur assumere. Cum mortalibus immortalitas per fidem quesita [a 1Kb] participat: que panis hac uice oblatione suscepta gratia sanctificationis aspectum corporis Christi ac sanguinis munere fidelibus [b 1Kb] representat. Et dum celesti benedictione creatura uisibilis [c 1Kb] animatur: credentium uiscera inuisibilis creator ingreditur: qui ad hoc inferri sibi imperat: que dicauit. Ut ad salutem nostram illa  redeant: que requirit: et ad beatitudinem illa proficiant que promisit. R\. Amen.

Per misericordiam ipsius Christi Dei nostri qui cum Patre et Spiritu Sancto unus Deus uiuit et regnat in secula seculorum. R\. Amen.

Alia Oratio. Deus quem omni tempore colere et laudare sine intermissione debemus. Dona ut quatenus perpetim seruiendi curam per negligentiam non implemus: saltem Dominicorum dierum festiuitatem diligentius excolamus. Cedat cura seculi: pereat causa peccati. Conualescat potentia fidei: uigeat gratia Sacramenti. Sibi homo prestet: quod tibi debet. Ut dum Dominicorum dierum iocunditate perfruitur: intollerabilium occupationum onere non prematur. Anima dominantibus sibi uitiis uoluptatis  sue lassa seruitio: in tristicia refectionem inueniat. Et que libertatis sue arbitrio patitur: quod laborat pietatis tue beneficio: pareat ut quiescat. Negotium bonis: otium malis ponat. Sint excubie precum ferie peccatorum: salubriori se animus commutatione distendat: ut in eo se reficiat: si ad meliora conuertat. Et bonorum actuum saltim habeat uicem: si non habeat iugitatem. R\. Amen. Per misericordiam tuam Deus noster [d 1Kb] qui in tuo conspectu sanctorum Apostolorum.

 Post nomina. Dicato solenniter famulatu: omnipotentiam tua Domine supplices imploramus: ut concesso nobis sanctorum omnium patrocinio: oblationes populi tui clemens accipias: et propitius benedicas. Prestes etiam prosperitatem uiuis: refrigerium et quietem fidelibus defunctis. Et qui ad testimonium deuotionis defuerunt consecranda: ad remedium salutis mereantur recipere consecrata. R\. Amen. Quia tu es uita uiuorum etc.

Ad pacem. Deus omnipotens: qui docuisti humilitatis bono et caritatis studio posse seruari: respice ad membra Ecclesie 66 tue: atque ea que emulatione discreta: aut indignatione uiciata sunt in pacem reuoca atque compone. R\. Amen. Quia tu es uera pax nostra.

 Inlatio. Dignum et iustum est omnipotens Deus qui tibi credulitatem cordis: confessionem oris: deuotionem laudis: obedientiam uoluntatis: quam in potestate nostra ponere dignatus es exhibere. Atque utinam tam continue: quam debite: tantoque studio [e 1Kb] aucti: quanto beneficio sublimati. Quamque abundanti gratia uiuimus: tam cura perpetim seruiremus. Ut qui totum accepimus: aliquid redderemus. Per te hominem facis: quamuis in opere non labores. Inclinat pietas: quem necessitas non fatigat. [f 1Kb] Tuis illis gloriosis manibus [g 1Kb] luto tractas: limo imaginem diuinitatis imponis: uultus fingis: membra discriminas: flatum tui oris inspiras: atque animam ratione secum exstante uiuificas. Totam tamen ante mundi machinam parans: cunctas futuri orbis delicias  coaceruas: ad quas eum quem tibi amabilem: non solum factum sed faciendum feceras: [h 1Kb] introducas. Ut bonorum omnium copia seruiret ocio. Et ut dominum se iudicio nosset esse: sed Deo auctori [i 1Kb] debiturus beatitudinem: non labori. Ponitur lex precepti: ne mens fieret ignara consilii. Dicitur quod preceperit: quid uitaret: ne nesciret quid esset: si non metueret quicquid didicisset. Sed quamuis iubentis imperium temeritas plectenda [i 1Kb] transiret: et concupiscentie culpam secuta sit mortis  pena: rediit tamen in damnatum pietatis affectus. Maior fuit misericordia liberare eum uoluisse: quam fieri. Et plus indulgentie prestitit remittere iniuriam: quam [a 1Kb] contractare reatum. Quia non tantum debuerat ut existeret: qui non erat; quantum debuit ut euaderet que nolebat. Non parcis filio · parcis reo: traditur morti uolens: cruci affigitur acquiescens. Secura diuinitate uel conscientia: quod sic pietas redimendo eriperet: ut non consumeret impietas redemptorem. Cui merito omnes angeli et archangeli non cessant clamare quotidie una uoce dicentes. R\. Sanctus. Sanctus. Sanctus

Post Sanctus. Osanna in excelsis quanta nobis omnipotens pater hoc sacrificium reuerentia metuendum: quo adeundum tremore: quo honore sit celebrandum:  iste dominicis laudibus perhenniter seruientes celestium uoces ammonent potestatum: quibus nos agere officii sui similitudinem contestantur: ut ad faciendam Dei uoluntatem: eos pro nostris uiribus imitemur: quos ad predicandam Dei maiestatem nostris uocibus imitamur. Ad instar superni altaris: hoc nobis ad quod accedimus constitutum panem nos angelorum accipere manducandum: cum illorum statum meritis gloriosum: nostrum peccatis obsitum nouerimus. Illi nunquam peccant: et semper laudant: nos et crebro peccamus: et raro laudamus. Rei per frequentiam criminum: rei per negligentiam gratiarum. Sed ab his nos conscientie peccatricis debitis: unici tui hostia in sanguine suo tibi oblata mundauit. Illa nobis etiam post redemptionem  delinquentibus: hac spe et confessione subueniat: que etiam usque ad ultimum iudicii diem solum in spiritu non peccantibus tribuit gratiam reuertendi. Ut qui ad redimendos nos se fecit apud Patrem aduocatum: ipse pro nostris iniquitatibus sit interuentor Christus Dominus ac Redemptor eternus.

R\. Amen.

Post pridie Oratio. Domine sacrificia dependentes supplices flagitamus: ut effundas in his hostiis sancti tui spiritus largitatem. Ut dum a te benedicta sumimus: omni nos benedictione refectos: et a criminum uinculis liberatos: omnibus modis gaudeamus. R\. Amen. Te prestante sancte Domine: per quem tu hec omnia nobis indignis etc.

Ad orationem Dominicam.

 Diligentus Deum fratres karissimi: pietatis eius in nos petamus operari dilectionem: ut diuine uirtutis dono repleti: orationem dominicam in qua spes  est nostre salutis: sic dicere mereamur e terris. Pater noster.

67 Humiliate uos benedictioni. Dominus sit semper uobiscum.

Benedictio. Multiplicet uos Dominus copia benedictionis: et confirmet propitius in spe regni celestis. R\. Amen. Id uos in presenti seculo diligere non libeat: quod e celestis paradisi hereditate diuidat. R\. Amen. Atque his repleamini beneficiis: quibus omnipotenti Deo in perpetuum placeatur. R\. Amen. Per misericordiam ipsius Dei etc. Dominus sit semper uobiscum. R\. Et cum.

Post Communio. Refecti Christi corpore et sanguine pariterque sanctificati Deo patri omnipotenti gratias referamus: ut nos in eadem refectione sanctificationem  habentes: hic et in futuro seculo gloriam percipiamus. R\. Amen.

Per misericordiam tuam Deus noster etc. Dominus sit semper uobiscum. R\. Et cum.

Dicat Presb. In nomine Domini Iesu Christi perficiamus cum pace. R\. Deo gratias.



[b 2Kb] IN SECUNDO DOMINICO POST OCTAuAS EPIPHANIE.


Officium.

Dominus regnauit. Quere in Circumcisione Domini fol. LII.

Oratio. Hic est iustus noster. Quere in Dominico ante Epiphaniam fol. Lu.


Lectio libri Esaye prophete .

 Hec dicit Dominus. Ecce ego creo celos nouos et terram nouam: et non erunt in memoria priora. Et nos ascendent super cor: sed gaudebitis et exultabitis usque in sempiternum in his que ego creo. Quia ecce ego creo Hierusalem exultationem: et populum eius gaudium. Et exultabo in Hierusalem: et gaudebo in populo meo. Et non audietur in eo ultra uox fletus: et uox clamoris. Non erit ibi amplius infans dierum: et senex qui non impleat dies suos. Nam puer centum annorum morietur: et peccator centum annorum maledictus erit. Et edificabunt domos et habitabunt: et plantabunt uineas et comedent fructum earum. Non edificabunt: et alius habitabit. Non plantabunt: et alius comedet. Secundum enim dies ligni: erunt dies populi mei: [d 1Kb] et  opera manum eorum inueterabunt electis meis. Non laborabunt frustra: neque generabunt filios in conturbatione. Quia semen benedictorum Domini est:  et nepotes eorum cum eis. Eritque antequam clament: ego exaudiam. Adhuc illis loquentibus: ego audiam: dicit Dominus omnipotens. R\. Amen.

Dicat Presb. Dominus sit semper uobiscum. R\. Et cum.

[a 1Kb] Psallendo. Paratum cor meum Deus paratum cor meum: cantabo [b 1Kb] et psallat tibi gloria mea. [c 1Kb] u\. In me sunt Deus uota mea que reddam: laudationes tibi: quia liberasti animam meam de morte [d 1Kb] oculos meos a lachrimis pedes meos a lapsu ut placeat tibi. P. Et psallat.


Sequentia epistole Pauli Apostoli ad Romanos .

R\. Deo gratias.

 Fratres. Non regnet peccatum in uestro mortali corpore: ut obediat is concupiscentiis eius. Sed neque exhibeatis membra uestra arma iniquitatis peccato: sed exhibete uos Deo tamquam ex mortuis uiuentes: et membra uestra arma iusticie Deo. Peccatum enim in uobis non dominabitur. Non enim sub lege estis: sed sub gratia. Quid ergo? [f 1Kb] Peccauimus: quoniam non sumus sub lege: sed sub gratia? Absit. Nescitis quoniam cui [g 1Kb] exhibuistis uos seruos ad obediendum: serui estis eius cui obedistis: siue peccati ad mortem: siue obeditionis ad iustitiam. Gratias autem Deo quod fuistis serui peccati: obedistis autem ex corde in eam formam doctrine: in qua traditi estis. Liberati autem a peccato: serui facti estis iusticie. [h 1Kb] In Christo Iesu Domino nostro. R\. Amen.


 Lectio sancti Euangelii secundum Lucam .

Illo in tempore: Dominus noster iehsu Christus regressus est in uirtute spiritus in Galileam. Et fama exiit per uniuersam regionem de illo. Et ipse docebat in synagogis eorum: et magnificabatur [i 1Kb] ab hominibus. Et uenit Nazareth: ubi erat nutritus: et intrauit secundum consuetudinem suam die sabbati in sinagogam: et surrexit legere. Et traditus est ei liber Esaye prophete. Et ut reuoluit librum: inuenit locum ubi scriptum erat. Spiritus Domini super me: propter quod unxit me: euangelizare pauperibus [k 1Kb] misit me. Predicare captiuis remissionem: et cecis uisum. Dimittere confractos in remissionem: predicare annum Domini acceptum: et diem retributionis.  Et cum plicuisset librum: reddidit ministro: et sedit. Et omnium in 68 sinagoga oculi erant intendentes in eum. Cepit autem dicere ad illos: quia hodie impleta est hec Scriptura in auribus uestris. Et omnes testimonium illi dabant: et mirabantur in  uerbis gratie: que procedebant de ore ipsius. R\. Amen.

Dicat Presb. Dominus sit semper uobiscum. R\. Et cum spiritu tuo.

[l 1Kb] Lauda. Alleluia. u\. Laudate Dominum in tympano et choro: laudate eum in cordis et organo. P. Alleluia.

[m 1Kb] Sacrificium. Edificauit Ne altare Domino et sumpsit ex omni pecude mundo: et ex omni aue munda et obtulit hostias ad altare: et immolauit et cremauit: et odoratus est Dominus odorem suauitatis alleluia. [n 1Kb] u\. Locutus est Dominus ad Ne dicens: egredere de archa tua tu et [o 1Kb] omnis cognatio tua et cuncta animantia que sunt apud te ex omni carne: tam in uolucribus quam in bestiis uniuersis  reptilibus que erant super terram: crescite et multiplicamini super eam: et egressus est Ne. P. Et immolauit.

Missa. Si credimus fratres karissimi diuinum esse quod agimus: studium affectumque placendi hominibus omnibus modis respuamus. Offeramus Deo si non acceptabiles hostias: uoces saltim [p 1Kb] patientie lachrymosas. Non debemus hic quasi nullo reatu obnoxii impudentes assistere: sed uelut in presentia metuendi iudicis cum timore saltim diebus dominicis conuenire. Ne idcirco Deum latuisse que gerimus suspicemur: quod in presenti non puniamur: cum ideo forsitan ad penas posteras differamur: quia momentanea emendatione corrigi non meremur. Si igitur filii sumus: dulciora nobis sint uerbera paterna:  quam mella. Si serui solliciti: panem Dominicum non debemus comedere ociosi. Hec nostrum singuli quique prout uniuersitati congruit cogitantes: aut debemus plangere si defecimus: aut de aliis sollicitudinem gerere: per gratiam Domini qua ualemus.

R\. Amen. Per misericordiam ipsius Dei.

Alia Oratio. Deus sine principio qui fecisti [q 1Kb] eterna: principiis perpetua condidisti: sine conditione perpetuus: te fusis ex affectu mentis precibus imploramus. Ut concessa nobis in presenti seculo uenia: dignos misericordie eterne nos facias. Illudque nobis dum misereris indulgeas: unde in nobis propter quod semper miserearis inuenias. R\. Amen.

Post nomina Oratio. Attende Deus omnipotens deuotionem populorum fidelium: et propicius accipe  hoc munus oblatum. Sit nobis oramus ita Sanctorum tuorum commemoratio in suffragium: ut eorum meritis impetremus et remedia uiuentium: et requiem fidelium defunctorum. R\. Amen.

 Ad pacem Oratio. Deus bonorum omnium copia: et Sanctorum indeficiens caritas: presta nobis in bona uoluntate concordiam: ut tua semper pacifici sequamur: et faciamus precepta. R\. Amen.

Inlatio. Dignum et iustum est: uere equum et salutare est: nos tue pietati semper gratias agere omnipotens Deus: et omnium solennitatum in tuo nomine mysteria celebrare: et offerre tibi hoc sacrificium: quod nulla possunt digne preconia conlaudare: ad offerendum populo facile: delectabile ad sumendum. Non hic balatus ouium: non mugitus bouium: non uolatilium uox sub ictu mortis [a 1Kb] dolorem incurrit. Non horror est sanguinis: non fastidii cruditas: sed tam mirabilis atque stupenda est hostia: ut incruenta sit: cum uiua sumatur. Nam licet  uerum corpus edatur: et sanguis manifestissimus hauriatur: nullus tamen horror incutitur: cum salus animarum [b 1Kb] in spirituali cibo et poculo ministratur. Benedictus enim Dominus noster iehsu Christus filius tuus: in nomine tuo ueniens: hec tibi sacrificia deferri mandauit. Cuius nos precepta tenentes: et iussa meminimus: et gesta memoramus. Quem merito tecum et cum Spiritu Sancto laudant celestia pariter ac terrena: Cherubin quoque ac Seraphin incessabili  uoce proclamant: ita dicentes. R\. Sanctus. Sanctus. Sanctus.

Post Sanctus. Oratio. uere Sanctus: uere benedictus Dominus noster iehsu Christus filius tuus. Ille patriarcharum fides. ille plenitudo legis. ille umbra ueritatis. ille predicatio prophetarum. ille 69 apostolorum magister: ille omnium credentium pater. Ille debilium firmamentum: ille infirmantium uirtus: ille redemptio captiuorum; ille hereditas redemptorum. Ille uiuentium salus: ille morientium uita. [c 1Kb] Qui sacrificandam nouam legem Sacerdos Dei uerus instituit: hostiam se tibi placitam et ipse obtulit: et [d 3Kb] a nobis iussit offerri: Christus Dominus ac redemptor eternus.

Post pridie. uitam nostram Domine unigeniti tui  mortem uotiua confessione promerentes: [e 1Kb] in resurrectionem eius et ascensionem in celis uita indubitata fatemur: uetus quoque rursus: ac pro meritis singulos iudicaturus reatu licet trepidi: sed tua freti misericordia prestolamur. Ob hoc ergo quesumus famulantes: ut oblationem hanc spiritus tui permixtione sanctifices: et corporis ac sanguinis Domini nostri Iesu Christi plena transformatione [f 4Kb] conformes. Ut hostia qua nos redemptos esse meminimus: mundari  a sordibus facinorum mereamur: nec nos transfixus uulnere: a tua reprobes curatione. Medicus enim es: egri sumus. Misericors es: nos miseri. Ergo qui tibi nostra non abscondimus uulnera quibus placaris: sana nos sacrificio. R\: Amen. Presta Pater ingenite per unigenitum tuum Dominum nostrum Iesum Christum: per quem tu hec omnia nobis indignis seruis etc.

Ad orationem Dominicam.

Preceptorum Domini memores fratres karissimi orationis Dominice uerba dicturi: maiestatem eius deprecemur accliues: ut peccatorum misericorditer obliuiscens: dono gratie sue corpora nostra cordaque sanctificet. Quatenus omnium criminum labe purgati: libera uoce dicamus e terris. Pater noster.

 Humiliate uos benedictioni. Dominus sit semper uobiscum.

Benedictio. Omnipotentis Dei nostri benedictionibus repleamini: cuius estis sanguine precioso redempti. R\. Amen. Eius uos indeficiens gratia repleat: cuius ineffabilis plasmauit potentia. R\. Amen. Et quibus in hoc mundo prestitit conditionem nascendi: in regno  eterno tribuat mansionem sine fine uiuendi. R\. Amen. Per misericordiam ipsius Dei nostri: qui uiuit et omnia regit in secula seculorum. R\. Amen. Dominus sit semper uobiscum. R\. Et cum.

Post Communio. Oratio. Refecti Christi corpore. Require in primo Dominico post octauas Epiphanias. fol. 67.



IN TERTIO DOMINICO POST OCTAuAS EPIPHANIE DOMINI.


Ad Missam Officium et oratio: ut in primo Dominico post octauas Epiph. fol. 64.

[a 3Kb] Lectio libri Esaye prophete .

R\. Deo gratias.

Hec dicit Dominus. Celum sedes mea est: et terra scabellum pedum meorum. Que ista domus quam  edificabilis mihi: et quis iste locus quietis mee? Omnia hec manus mea fecit: et facta sunt uniuersa ista dicit Dominus. Ad quem autem respiciam nisi ad pauperculum et contritum spiritu: et trementem sermones meos. Qui immolat bouem: quasi qui interficiat uirum. Qui mancat pecus: quasi qui excerebret canem. Qui offert oblationem: quasi qui sanguinem  suillum offerat. Qui recordatur thuris: quasi qui benedicat idolo. Hec omnia elegerunt in uiis suis: et in abhominationibus suis anima eorum delectata est. Unde et ego eligam illusiones eorum: et que timebant adducam eis. Quia uocaui: et non erat qui responderet. Locutus sum: et non audierunt. Feceruntque malum in oculis meis: et que nolui elegerunt. Audite uerbum Domini: qui tremitis ad uerbum eius. Dixerunt fratres uestri odientes uos: et abiicientes propter nomen meum. Glorificetur Dominus et uidebimus in leticia uestra: ipsi autem confundentur. Letamini cum Hierusalem: et exultate in ea omnes qui diligitis eam. Gaudete cum ea in gaudio uniuersi qui lugetis super eam: ut suggatis et repleamini ab ubere consolationis eius. Ut mulgeatis:  et deliciis affluatis: ab omnimoda gloria eius. Quia hec dicit Dominus. Ecce ego declinabo super eam quasi fluuium pacis: et quasi torrentem inundantem gloriam gentium: quam suggetis. Ad ubera portabimini: et super genua blandietur uobis. Quomodo si cui mater blandiatur: ita ego consolabor uos: et in 70 Hierusalem consolabimini. uidebitis: et gaudebit cor uestrum: et ossa uestra quasi herba germinabunt. R\. Amen.

Dicat Presb. Dominus sit semper uobiscum. R\. Et cum spiritu tuo.

[a 1Kb] Psallendo. Adiutor meus esto Domine: ne derelinquas me: et ne despicias me Deus salutaris meus. u\. Quoniam pater meus et mater mea derelinquerunt me: Dominus autem assumpsit me. P. Et ne  despicias.


Sequentia epistole Pauli apostoli ad Romanos .

R\. Deo gratias.

Fratres. Humanum dico propter infirmitatem carnis uestre. Sicut enim exhibuistis membra uestra seruire immundicie: et iniquitati ad iniquitatem. Ita et nunc exhibete membra uestra seruire iusticie in sanctificationem. Cum enim serui essetis peccati: liberi eratis iusticie. Quem enim fructum habuistis tunc in quibus nunc erubescitis? Nam finis illorum mors est. Nunc uero liberati a peccato: serui autem facti Deo: habetis fructum uestrum in sanctificationem: finem uero uitam eternam. Stipendia enim peccati mors. Gratia autem Dei: uita eterna. In  Christo Iesu Domino nostro. R\. Amen.


Lectio sancti euangelii secundum Lucam .

R\. Deo gratias.

Illo in tempore: Dominus noster iehsu Christus loquebatur discipulis suis et turbis dicens. Generatio hec generatio nequam est. Signum querit: et signum non dabitur illi: nisi signum Ione prophete. Nam sicut Ionas fuit signum Niniuitis: ita erit et filius hominis generationi isti. Regina austri surget in iudicio cum uiris generationis huius: et condennabit  illos: quia uenit a finibus terre audire sapientiam Salomonis: et ecce plusquam Salomon hic. uiri Niniuite surgent in iudicio cum generatione hac: et condennabunt illam: quia penitentiam egerunt a predicatione Ione: et ecce plusquam Ionas hic. Nemo lucernam accendit: et in absconso ponit: neque sub modio: sed super candelabrum: ut qui ingrediuntur uideant lumen. Lucerna corporis tui est oculus tuus: si oculus tuus fuerit simplex: totum corpus tuum lucidum erit. Si autem nequam fuerit: etiam corpus tuum tenebrosum erit. uide ergo ne lumen quod in te est: tenebre sint. Si ergo corpus tuum totum lucidum erit: non habens aliquam partem tenebrarum: erit lucidum totum: et sicut lucerna fulgoris illuminabitur. Hec cum loqueretur:  rogauit illum quidam phariseus: ut pranderet apud se. Et ingressus recubuit. Phariseus autem cepit intra se reputans dicere: quare non baptizatus esset ante prandium? Et ait Dominus ad eum. Nunc uos pharisei quod deforis est calicis et parapsidis et catini mundatis: quod autem intus est uestrum: plenum est rapina et iniquitate. Stulte: nonne qui fecit quod deforis est: etiam id quod deintus est fecit? uerumtamen quod superest: date elemosynam. [c 1Kb] Et hec omnia munda sunt uobis. R\. Amen.

Dicat Presb. Dominus sit semper uobiscum. R\. Et cum.

[d 1Kb] Lauda. Alleluia. u\. Laudabo nomen Dei mei cum cantico: magnificabo eum in laude. P. Alleluia.

 [e 1Kb] Sacrificium. Edificauit Abraham altare in locum quem ostenderat ei Deus: et obtulit super illud Isaac filium suum: et eleuans oculos uidit post tergum arietem quem accepit: et obtulit holocaustum pro filio alleluia. u\. Dixit Dominus ad Abraham: tolle filium tuum unigenitum: quem diligis Isaac: et uade in terram uisionis: et offeres mihi illud holocaustum super unum montium quem ostendero tibi. Tunc Abraham consurgens concidit ligna ad holocaustum: et abiit ad locum quem ostenderat et Deus. P. Et eleuans.

Missa. Ad obtinendam Domini misericordiam fratres karissimi: tota mentis nostre dirigatur oratio: et unite uoluntatis societate: uel uotis: ad eum a quo audiri cupimus exclamemus: ut ecclesia sua  sancta catholica utilitatum nostrarum mater atque uirtutum: ita omnium desideria in suo amore contineat: ut omnibus bene desiderata dispenset. Sit confessione una: dilatatione numerosa: singularis Sacramento: non loco. Diffusa sit: non diuisa. Sit in Sacerdotibus gloriosa: in doctoribus circumspecta: in fraternitate pacifica: in ministris sancta: in ministeriis inlibata. In uirginibus incorrupta: in uiduis fructuosa. 71 In credentibus fecunda: in gentibus libera: in languentibus medicina: in penitentibus  absoluta: in errantibus clemens: in egentibus diues. in pauperibus humilis: in diuitibus liberalis. Sicque bonis omnibus repleatur: ut in nobis potens facta pro nobis: et redimat quos requirit: et custodiat quos redemit. R\. Amen.

Alia. Deus cuius ineffabilis est clementia: profunda pietas: infinita miseratio: inestimabilis magnitudo. Qui irasceris: ut corrigas: castigas: ut reuoces. corripis: ut emendes: inuitas: ut diligas: flagellas: ut parcas. Preces populi tui libenter amplectere: et propitius intuere. Et quoniam quid mereamur: uel quid patimur agnoscis: per te nobis tribue quod rogaris. Ut ab omnibus tentationibus inimici quibus aduersus animam nostram illius sine cessatione grassatur inuidia: uirtutis tue  dextera liberati: in regnum tuum mereamur admitti. R\. Amen.

Post nomina. Adesto Domine supplicibus tuis: et famulorum tuorum oblationibus presentiam tue uirtutis intersere: nullius sit uacua postulatio: nullius sit irritum uotum. Ut quod singuli obtulerunt ad nominis tui honorem: cunctis uiuentibus proficiat ad salutem: et defunctis omnibus fideliter prestetur ad requiem. R\. Amen.

Ad pacem. Adesto Deus pater omnipotens precibus nostris: et plenitudinem nobis tribue caritatis et pacis. Ut omnes nos qui de misericordia tua confidimus: in spe semper et caritate sine fine uiuamus. R\. Amen.

 Inlatio. Dignum et iustum est eterne omnipotens Deus: nos te semper laudare: tibique quantas possimus indesinenter gratias agere: qui cum unigenito filio tuo Domino nostro et Spiritu Sancto unus es Deus in personarum trinitate: et trinus es in unitate substantie. [a 1Kb] Quod enim de gloria tua reuelante te credimus: hoc de filio tuo Domino nostro Iesu Christo: hoc etiam de Spiritu Sancto sine ulla discretione sentimus. Ut in confessione uere sempiterneque deitatis: et in personis proprietas: et in maiestate unitas: et in deitate adoretur equalitas. Per te enim unum uerumque Deum constantiam fides accipit: per te uirtutem sumit infirmitas. Et quicquid est in persecutionibus seuum: quicquid in morte terribile: nominis tui facis confessione  feliciter superare. Unde merito tibi omnes angeli et archangeli proclamare non cessant: ita dicentes

Chorus. Sanctus. Sanctus. Sanctus.

Post Sanctus. uere sanctus es Domine: et sanctorum omnium sanctitate preclarior: quem celestium et terrestrium creatura suum Dominum confitetur et laudat. Tu enim es propitiatio peccatorum et omnium fidelium: per Christum Dominum ac redemptorem eternum.

Post pridie. Oratio. Sanctifica Domine oblate hostie  munus: et uotis fidelium adesto propitius. Ut et que offeruntur acceptes: et offerentes propitiatus sanctifices. R\. Amen.

Ad orationem Dominicam.

Deum uite nostre auctorem fratres karissimi: et creatorem rerum omnium Dominum agnoscentes: pietatem eius supplici confessione: ac sedula obsecratione poscamus: ut et peccatis nostris clementer ignoscat: et ex toto cordis affectu semper clamare nos faciat: ita dicentes. Pater noster qui es in celis.

R\. Amen.

Dicat Presb. Humiliate uos benedictioni. Dominus sit semper uobiscum. R\. Et cum spiritu tuo.

Benedictio. Benedictio uos Domini comitetur ubique: sibique uos semper faciat adherere. R\. Amen.  Ipse uos benedictione sua saluificet: qui dignatus est plasmare potenter. R\. Amen. Atque ita uos prestet fideliter uiuere; ut sanctorum omnium efficiat coheredes. R\. Amen. Per misericordiam ipsius Dei nostri: qui est benedictus et uiuit et omnia regit in secula seculorum. R\. Amen. Dominus sit semper uobiscum. R\. Et cum.

Chorus. Gustate et uidete.

Post communio. Gustantes Domine suauitatis dulcedinis plenitudinem: quesumus: ut sit nobis hec in remissionem peccatorum et sanitatem mentium. R\. Amen. Per misericordiam tuam Deus noster: qui es benedictus et uiuis et omnia regis in secula seculorum. R\. Amen. 72 Dominus sit semper uobiscum. R\. Et cum spiritu tuo.

 Dicat Presb. In nomine Domini nostri Iesu Christi perficiamus cum pace. R\. Deo gratias.



IN QUARTO DOMINICO POST OCTAuAS EPIPHANIE DOMINI.


Ad Missam Officium et oratio ut in primo Dominico fol. 64.

Lectio libri Hieremie prophete. 

R\. Deo Gratias.

Ecce dies ueniunt dicit Dominus: et feria domui Isrel: et domui Iuda fedus nouum. Non secundum pactum quod pepigi cum patribus uestris in die qua apprehendi manum eorum: ut ducerem eos de terra Egipti. Pactum siue [c 1Kb] testamentum quod irritum fecerunt: et ego dominatus sum eorum dicit Dominus.  Sed hoc erit pactum quod feriam cum domo Isrel. Post dies illos dicit Dominus: dabo legem meam in uisceribus eorum: et in corda eorum adscribam eam. Et ero eis in Deum: et ipsi erunt mihi in populum. Et non docebit ultra uir proximum suum: et uir fratrem suum: dicens cognosce Dominum. Omnes enim cognoscent me: a minimo eorum usque ad maximum ait Dominus. Quia propitiabor iniquitati eorum: et peccati eorum non ero memor amplius. R\. Amen.

 Dicat Presb. Dominus sit semper uobiscum. R\. Et cum spiritu tuo.

[a 1Kb] Psallendo. Ubi sunt misericordie tue antique Domine: Sicut iurasti Dauid in ueritate tua. u\. Quoniam dixisti Domine in eternum misericordia edificabitur in celis: preparabitur ueritas tua: disposuisti testamentum electis tuis. P. Sicut iurasti.

Dicat Presb. Silentium facite.


Sequentia epistole Pauli Apostoli ad Romanos. .

R\. Deo gratias.

Fratres. Scimus quod lex spiritualis est: ego autem carnalis sum uenundatus sub peccato: quod enim operor: non intelligo. [c 1Kb] Non enim quod uolo hoc ago: sed hoc illud quod odi facio. Si autem quod  nolo illud facio: consentio legi quoniam bona est. Nunc autem iam non ego operor illud: sed quod habitat in me peccatum. Scio enim quod non habitat in me: hoc est in carne mea bonum. Nam uelle adiacet mihi: perficere autem bonum non inuenio. Non enim [d 1Kb] quod uolo hoc facio: sed quod nolo malum hoc ago. Si autem quod nolo illud facio: [e 1Kb] non ego operor illud: sed quod habitat in me peccatum. Inuenio autem legem uolentem mihi facere bonum: quoniam mihi malum adiacet. Condelector enim legi Dei secundum interiorem hominem. uideo autem alteram legem in membris meis repugnantem legi mentis mee: et captiuantem me in lege peccati: que est in membris meis. Infelix ego homo: quis me liberabit de corpore mortis huius? [f 1Kb] Gratia Dei  uita et pax: per Iesum Christum Dominum nostrum. R\. Amen.


Lectio sancti euangelii secundum Lucam .

R\. Gloria tibi Domine.

Illo in tempore: Dominus noster iehsu Christus loquebatur discipulis suis dicens. Omnis qui dixit uerbum [h 1Kb] suum in filium hominis: remittetur illi. Ei autem qui Spiritum sanctum blasphemauerit: non remittetur ei. Cum autem induxerint uos in Synagogas ad magistratus et ad potestates: nolite solliciti esse qualiter: aut quid respondeatis: aut quid dicatis. Spiritus enim Sanctus docebit uos in ipsa hora que oporteat dicere. Ait autem [i 1Kb] homo de turba. Magister: dic fratri meo ut diuidat mecum hereditatem. At ille dixit ei: o homo quis me constituit  iudicem aut diuisorem super uos? Dixitque ad illos. uidete et cauete ab omni auaritia: quia non in abundantia cuiusquam uita eius est: ex his que possidet. Dixit autem similitudinem ad illos dicens. Hominis cuiusdam diuitis uberes fructus ager tulit, et cogitabat intra se dicens. Quid faciam quia non habeo: quo congregem fructus meos? Et dixit. Hoc faciam. Destruam horrea mea et maiora faciam: et illuc congregabo omnia que nata sunt mihi et bona mea: et dicam anime mee. Anima habes multa bona reposita in annos plurimos. Requiesce: comede: bibe: et epulare. Dixit autem illi Deus. Stulte: hac nocte animam tuam [i 1Kb] repetent a te: que autem parasti cuius erunt? Sic est: qui sibi thesaurizat: et non est in Deo diues. Dixitque ad discipulos suos.  Ideo dico uobis nolite solliciti esse anime quid manducetis: neque corpori quid uestiamini. Anima plus est quam esca: et corpus quam uestimentum. Considerate 73 coruos quia non seminant: neque metunt: quibus non est cellarium neque [k 1Kb] orreum: et Deus pascit illos: quanto magis uos pluris estis illis? Quis autem uestrum cogitando potest adiicere ad staturam suam cubitum unum? Si ergo neque quod minimum est potestis: quid de ceteris solliciti estis? Considerate lilia quomodo crescunt: neque laborant, neque nent. Dico autem uobis quia nec Salomon in omni gloria sua uestiebatur sicut unum ex istis. Si autem fenum quod hodie in agro est et cras in clibanum mittitur: Deus sic uestit: quanto magis uos pusilli fidei. Et uos nolite querere quid manducetis  aut quid bibatis et nolite in sublime tolli. Hec enim omnia gentes mundi querunt. Pater autem uester scit quoniam his indigetis. uerumtamen querite primum regnum Dei et iusticiam eius: et hec omnia adiicientur uobis.

R\. Amen.

Dicat Presb. Dominus sit semper uobiscum. R\. Et cum.

[l 1Kb] Lauda. Alleluia. u\. Firmetur manus tua Deus et exaltetur dextera tua. P. Alleluia.

[m 1Kb] Sacrificium. Edificauit Moyses altare Domino offerens super illud holocaustomata: et inferens uictimas fecit sacrificium matutinum in odorem suauitatis Domino Deo. In conspectu filiorum Isrel alleluia. u\. Locutus est Dominus ad Moysen dicens:  ascende ad me in montem Sina: stabis super cacumen eius: audiens Moyses ascendit in montem: ubi constituit ei Deus et descendit ad eum Dominus in nube et adstitit ante faciem eius. uidens Moyses procidens adorauit dicens: obsecro Domine dimitte peccata populi tui: et ait ad eum Dominus: faciam secundum uerbum tuum. P. In conspectu.

Missa. [a 3Kb] Accedentes ad Domini mysterium fratres karissimi: debemus [b 1Kb] deferre ad publicum crimina: si ad iudicium nolumus sustinere tormenta. Debemus hominibus humiliari: si uolumus coram angelis gloriari. Debemus lugere in seculo: si uolumus regnare cum Christo. Debemus honorem temporalem spernere: si uolumus sempiternam gloriam obtinere. Non nobis hec uerbis sunt querenda: sed  meritis: non labiis pronuncianda: sed lachrymis. [c 1Kb] Non uestium agenda abiectione: sed mentium. [d 2Kb] Non sola crinium nuditate: sed criminum. In [e 1Kb] regionis professione  testimonium habeat habitus non prouentus. Non ouium uelleribus luporum est occultanda rapacitas. quo simulata innocentia credulum [f 1Kb] calcat: euiscerat. Non candidis perietibus fetidi cadaueris est uestienda corruptio: que mentita species admirantem dum exteriori nitore prouocat: interiore parte corrumpat. Non praui mellis crate fellis claudenda pernicies: quo fucate suauitatis illecebra: dum gustantem insidioso sapore blanditur: amicitia labiorum amaritudo sit uiscerum. Timeamus Deum occultum in conscientia testem: et publicum in examinatione censorem. Non ille querit pro ignorantia: sed pro misericordia confitentem. Et qui potest in occulto scelere habere noticiam non uult in prodito proferre uindictam. Sic sic absoluet pietas humiles: et  punit seueritas contumaces. R\. Amen. Per misericordiam ipsius Dei nostri qui uiuit et omnia regit in secula seculorum. R\. Amen.

 Alia oratio. Portamus Domine onera iniquitatum nostrarum dura ceruice: uultu dimisso: corde contrito. Et uix tandem in supplicio nostro didicimus penitere: qui reatum nostrum nolebamus ante cognoscere. Sed tu Domine qui mansuetas fecisti in uiuario feras: et refrigerasti in fornacis medio flammas: alleua manum tuam in adiutorium nostrum: et tutissimum nobis presta defensionis tue in afflictione suffragium. Ut quos peccatorum pondus inclinat: misericordie tue uirtus attollat. Et quamuis propter peccata nostra ad terram corruimus: per ineffabilem bonitatem tuam misericorditer subleuemur. Ut quos diuersarum iniquitatum arguunt actiones: indulgentia pietatis tue faciat innocentes. R\. Amen. Per misericordiam tuam Deus noster qui  in tuo conspectu sanctorum etc.

Post nomina. Oratio. Omnipotens eterne Deus qui nos ad eternam uitam confessione tui nominis et sacramento baptismatis clementer inuitas: uotis nostris quesumus presentiam tue uirtutis intersere: et offerentium 74 munera dignanter intende. Ut et his sanctificationis gratiam: et defunctis fidelibus tribuas requiem sempiternam. R\. Amen.

Ad pacem Oratio. Deus pacis conditor et caritatis indiuidue attributor: presta quesumus omnipotens fideles uinculo caritatis astringi: ut pacifici pacis perseuerantiam teneant: et discordes dono misericordie tue ad caritatem sese conuertant. R\. Amen. Quia tu es uera pax nostra.

Inlatio. Dignum et iustum est nos tibi semper  gratias agere Domine sancte pater eterne omnipotens Deus per Iesum Christum filium tuum Dominum nostrum qui tecum in origine mundi et cum spiritu sancto mundo prebuit lucem. Extendit celum uirtute: fundauit aridam sapientia: diuisit aquas intellectu: simulque in eis uniuersa creauit. Extremo  hominem ad imaginis et similitudinis sue formam constituens: spiraculo uite rationalis animauit. Et nunc Domine tu es humani generis conditor et omnium in te credentium in assumpto homine sanguinis effusione redemptor. Te metuunt potestates tibique omnes famulantur uirtutes. Te duodenus senum chorus: ordo te etiam conlaudat ineffabilis angelorum: ac multiplex legio. Tibi Cherubin ac Seraphin senarum uolatus stridore alarum: eterne laudis trigemina concinentes incessanti uoce canticum laudis exsoluunt: ita dicentes. R\. Sanctus. Sanctus. Sanctus.

Post Sanctus. uere sanctus: uere gloriosus es Domine Deus noster. Te in celestibus spiritualia: te in terrenis humana uenerantur. Et dum in supernis  maiestas glorie tue attollitur: in imis potentia uirtutis augetur. Hic proferuntur obsequia mentium: illic gaudia relaxantur animarum. Christum igitur rogemus auctorem: quem scimus nobis celebrandum esse post mortem. Ipsum Dominum ac redemptorem eternum.

Post pridie. Habemus quidem Domine relictum a te uiaticum: sed promissum nostri desiderii expectamus effectum. Et qui corpus tuum illud accepimus ad edendum: in quo [a 4Kb] es humiliatus in terra: illud concupiscimus ad uidendum: in quo es exaltatus in gloria. Nunc enim uidemus in speculo et enigmate: tunc autem facie ad faciem tuam licebit gloriam contueri. Ubi nemo cibum requiret: quia nullus esuriet.  Nemo peregrinum suscipiet: quia omnes in patria sua uiuent. Nemo uisitabit egrotum: ubi eterne salutis permanebit hereditas. Nemo operiet nudum quia omnes luce perpetua uestientur. Nemo mortuum sepeliet: ubi omnes sine termino uiuent. [b 1Kb] Sed tu Domine hic ista que a nobis sunt percipienda  sanctifica: ut hec sumentes ad premia peruenire mereamur eterna.

R\. Amen.

Dicat Presb. Te prestante sancte Domine: per quem tu hec omnia nobis indignis seruis tuis ualde bona creas.

Ad orationem Dominicam.

Pietate Dei patris poscamus fratres karissimi: ut prestet nobis indignis seruis suis corpus hoc Domini nostri Iesu Christi filii sui ad remedium anime nostre percipere hunc sacrosanctum sanguinem eius sine ullo conscientie reatu bibere. Quatenus requiescente in cordibus nostris sue pietatis dilectione: orationem quam apostolos suos docere dignatus est: sic dicere mereamur e terris. Pater noster.

 Dicat Presb. Humiliate uos benedictioni. Dominus sit semper uobiscum. R\. Et cum.

Benedictio. Omnipotens Dominus peccatorum uestrorum maculas purget: et sua uos benedictione sanctificet. R\. Amen. Repleat uos Dominus spiritualium dono uirtutum: et perseuerare faciat in bonis propositum uestrum. R\. Amen. Sicque humilitatem uestram Dominus dignator acceptet: ut sue uos pietatis remuneratione locupletet. R\ Amen. Per misericordiam ipsius Dei nostri. Dominus sit semper uobiscum. R\. Et cum.

Hic dicat Chorus. Gustate et uidete.

Postcommunio. Oratio ut in Dominico preterito.



IN QUINTO DOMINICO POST OCTAuAS EPIPHANIE.


Ad missam. Officium et oratio ut in primo Dominico fol. 64.


Lectio Hieremie prophete [a 1Kb] .

R\. Deo gratias.

Audite uerbum Domini gentes et annuntiate in insulis que procul sunt: et dicite. Qui dispersit Isrel: congregauit eum: et custodiuit eum sicut pastor gregem suum. Redimet enim Dominus Iacob et [b 1Kb] liberabit eum 75 de manu potentioris. Et uenient et laudabunt in monte Syon. Et confluent ad bona Domini super frumento: et uino: et oleo: et fetu pecudum et armentorum. Eritque anima eorum quasi hortus irriguus et ultra non esurient. Tunc letabitur uirgo in choro: iuuenes: et senes simul.  Et conuertat luctum eorum in gaudium et consolabor eos: et letificabo a dolore suo. Et inebriabo animas Sacerdotum pinguedine: et populus meus bonis meis implebitur: ait Dominus omnipotens. R\. Amen.

Dicat Presb. Dominus sit semper uobiscum. R\. Et cum.

[c 1Kb] Psallendo. Adiutor meus est tu Domine suscipe  me secundum uerbum tuum: ne confundas me ab expectatione mea Deus meus. u\. Recedant a me maligni: et perscrutabor mandata Dei mei: adiuua me: et saluus ero. P. Ne confundas me.

Dicat Presb. Silentium facite.


Sequentia epistole Pauli ad Romanos .

R\. Deo gratias.

Fratres. Deus filium suum mittens in similitudinem carnis peccati: etc., [e 1Kb] propter peccatum damnauit peccatum in carne: ut iustificatio legis impleretur in nobis qui non secundum carnem ambulamus: sed secundum spiritum. Qui enim secundum carnem sunt: que carnis sunt sapiunt. Qui uero secundum spiritum: que sunt spiritus sentiunt. Nam prudentia carnis mors est. Prudentia autem spiritus uita et pax. Quoniam  sapientia carnis inimica est [f 1Kb] in Deum. Legi autem Dei non subiicitur: nec enim potest. Qui autem in carne sunt Deo placere non possunt. uos autem in carne non estis: sed in spiritu. Si tamen spiritus Dei habitat in uobis. Si quis autem Spiritum Christi non habet: hic non est eius. Si autem Christus in uobis est: corpus quidem mortuum est propter peccatum. Spiritus uero uiuit propter iustificationem. Quodsi spiritus eius qui suscitauit Iesum a mortuis habitat in uobis: qui suscitauit Iesum Christum a mortuis: uiuificabit et mortalia corpora uestra propter inhabitantem spiritum eius in uobis.

R\. Amen.


Lectio sancti euangelii secundum Lucam .

 Illo in tempore Dominus noster iehsu Christus loquebatur discipulis suis: et turbis dicens. Cum uideritis nubem orientem ab occasu: statim dicitis: nimbus uenit et ita fit. Et cum austrum flantem uideritis: dicitis quia estus erit et fiet. Ipocrite faciem celi et terre nostis probare. Hoc autem tempus quomodo non probatis? quid autem ex uobis non iudicatis quod iustum est? Cum autem uadis cum aduersario tuo ad principem in uia: da operam liberari ab illo: ne forte tradat te ad iudicem: et iudex tradat te exactori: et exactor mittat te in carcerem. Dico tibi non inde exies: donec etiam nouissimum minutum reddas. Aderant autem quidam in ipso tempore nunciantes illi de galileis: quorum sanguinem Pilatus miscuit cum sacrificiis eorum: Et respondens  diuit illis. Putatis quod hi galilei pre omnibus galileis peccatores fuerunt: quia talia passi sunt? Non. Dico uobis nisi penitentiam habueritis: omnes [h 1Kb] mul peribitis: sicut illi decem et octo supra quos cecidit turris in siloam: et occidit eos. Putatis quia et ipsi debitores fuerunt preter omnes homines habitantes in Ierusalem? [i 1Kb] Ideo dico uobis: sed si non penitentiam egeritis: omnes simul peribitis. Dicebat  autem hanc similitudinem. Arborem fici habebat quidam plantatam in uinea sua. Et uenit querens fructum in illa et non inuenit. Dixit autem ad cultorem uinee. Ecce anni tres sunt ex quo uenio querens fructum in ficulnea hac: et non inuenio. Succide ergo illam: ut quid etiam terram occupat? At ille respondens dixit illi: Domine dimitte illam et hoc anno: usque dum fodiam circa illam: et mittam stercora: siquidem fecerit fructum: sin autem in futuro succido eam. Erat autem docens in sinagoga eorum sabbatis. Et ecce mulier que habebat spiritum infirmitatis annos decem et octo. Et erat inclinata nec poterat omnino sursum respicere. Quam cum uidisset iehsu uocauit ad se et ait illi. Mulier dimissa es ab infirmitate tua: et imposuit illi manum:  et confestim [a 1Kb] erepta est et glorificabat Deum. Respondens autem archisinagogus indignans quia sabbato curasset iehsu. Dicebat turbe: sex dies sunt in quibus oportet operari: in his ergo uenite et curamini: et non in die sabbati. Respondit autem ad illum Dominus et dixit. 76 Ipocrite uniusquisque uestrum sabbato non soluit bouem suum aut asinum a presepio et ducit adaquare? Hanc autem filiam Abrahe quam alligauit Sathanas: ecce decem et octo annis: non oportuit solui a uinculo isto die sabbati? Et cum hec diceret erubescebant omnes aduersarii eius: et omnis populus gaudebat in uniuersis que gloriose fiebant ab eo. R\. Amen.

Dicat Presb. Dominus sit semper uobiscum. R\. Et cum.

 [b 1Kb] Lauda. Alleluia. u\. Domine exaudi orationem nostram: et clamor noster ad te perueniat. P. Alleluia.

[c 1Kb] Sacrificium. Deprecatus est populus faciem Dei et exaudiuit illum Dominus et dedit eis salutem. Et immolauit Sacerdos holocaustum matutinum in odorem suauitatis alleluia. u\ Orauit Ezechias in conspectu Domini dicens: Domine Deus qui sedes super Cherubin inclina aurem tuam et audi: aperi oculos tuos et uide: et salua nos de manu mortis: ut sciant omnia regna terre quia tu es Dominus. P. Et immolauit.

Missa. Rogaturi Deum secretorum omnium conditorem fratres karissimi: hoc primum rogemus: ut det affectum quo eum uehementer oremus: et munera  placitura offeramus. Ne nobis perfunctorie et non ueraciter supplicantibus: extra hoc sit animus quod oramus. Ne intus sancti desiderii uirtute uacui: foris eloquii uanitate conspicui. Credamus sufficere honestas preces: etiamsi habeamus improbas uoluptates. Det quoque hoc ipsum religionis ueritate plenum esse: quod diximus: ne studio humane laudis inlecti: aliud mente: quam uoce proferamus: capiamus. Et labia cordis officio destituta: inutilem reddant uelut cimbala sonitum: aut eramenta tinnitum.  Sed illum nobis amorem suum celestis pietas dignetur infundere qui totam conscientiam linguamque possideat: qui orationem cogitatione non deserat: qui aliud quam quod significat: non requirat. Pro qua nostra professio talis ante Deum studeat fieri: qualis inter homines uult uideri. R\. Amen.

Alia Oratio. Exaudi nos Domine Deus noster: et humane iniquitatis oblitus: diuine solius misericordie recordare. Exaudi quesumus: dum peccare non pateris: dum emendare nos precipis: dum rogare permittis. Dum patientia redditum querende correctionis expectat: dum iusticia metum future discussionis insinuat: dum misericordia locum euadende mortis ostentat. Inuenient ante oculos tuos sacrificia nostra gratiam: peccata ueniam: uulnera medicinam.  Suspiria pietatem: flagella consolationem: lamenta temperiem: tempora quietem: officia dignitatem: uota mercedem. Mereatur peticio effectum: contricio solacium: consecracio sacramentum. Oblatio sanctificatione pinguescat: trepidatio securitate discedat: benedictio salubritate proficiat: ut in omnibus multiplici pietatis tue gratia redundante erigas plebem: dum letificas Sacerdotem.

R\. Amen.

Post nomina. Oratio. Oblationem familie tue sereno quesumus Domine uultu dignare respicere: et petitionibus eorum faue clementer: ut dono tue clementie premuniti: et uiuis mereantur impetrare presentis uite suffragia: et defunctis omnibus fidelibus requies prestetur eterna. R\. Amen.

 Ad pacem. Oratio. Deus qui unanimitatem amplecteris: et in corde pacifico requiescis: da quesumus puram omnibus pacem: da cunctis fidelibus mutuam caritatem. Tribue fidelia oscula: sincera conloquia. Ut nec publicis quicquam inimicitiis liceat: nec secretis. Atque odisse nesciat fratrem: qui te suum ceperit amare factorem. R\. Amen. Quia tu es uera pax.

Inlatio. Dignum et iustum est omnipotens Deus: nos tibi gratias agere per Iesum Christum filium tuum Dominum nostrum. Qui homo factus quod homo deliquerat: amputauit. Et in deitate paterna indemutabilis mansit. Qui nouissimus Adam effectus in spiritu uiuificauit quos Adam primus mortificauerat damnatione peccati. Denique et per obedientiam  eterno Deo nos reconciliauit: et patri: quos a consortio beatitudinis: [d 1Kb] transgressio terreni remouerat genitoris: atque illo singulari remedio incarnationis sue passionisque sanguine innouatam reddidit creaturam: unde nos debilis uetustas expulerat. Peregit hec omnia humiliatus in 77 homine: qui nunquam probatur a paterna degenerasse uirtute. Sic homo factus est: ut homini subueniret: et a paterna substantia nunquam recederet. Permansit in diuinitatis natura: cum homines reconciliaret ex gratia.  Similis effectus est nobis: qui nunquam est a paterna potestate dissimilis. Ac sic prefuit hominibus assumendo humanitatem: ut nunquam naturalem amitteret deitatem. Quem tecum pater et cum Spiritu sancto omnes angeli laudare non cessant: ita dicentes. R\. Sanctus. Sanctus. Sanctus.

Post Sanctus. uere sanctus: uere benedictus Dominus noster iehsu Christus. Unigenitus tuus [a 1Kb] primogenitus noster. Primogenitus in gratia: unigenitus in natura. Primogenitus quia nemo ante ipsum: unigenitus quia nemo post ipsum. Qui cum in forma Dei esset: non rapinam arbritratus est esse se equalem Deo: sed semetipsum exinaniuit formam serui accipiens: perfectus in tuis: et uerus in nostris. Ipse Dominus ac redemptor eternus.

 Post pridie. Oratio. Fratres commemorationem passionis: mortis: et resurrectionis Domini nostri Iesu Christi filii tui precamur omnipotens pater: ut has hostias sancto altario tuo superpositas intendas propicius: sanctifices et benedicas ac sumentibus ad salutatem pertinere concedas. R\. Amen. Presta pater sancte per quem tu hec omnia nobis indignis.

Ad Orationem Dominicam.

Sit licet fratres karissimi peccatorum nostrorum plurima multitudo: non tamen est de misericordia Domini diffidendum. sic totis ad eum nisibus conuertamur. Quia ergo melius cordis humilitate: et oris confessione placatur: quam uictimis: humiliemus nos ante eum omnes: et cum toto affectu mentis  clamemus e terris. Pater noster qui es in celis.

Dicat Presb. Humiliate uos benedictioni. Dominus sit semper uobiscum. R\. Et cum spiritu tuo.

Benedictio. Benedicat uobis Dominus: et propicius sanctificare dignetur. R\. Amen. Fidem uestram roboret promissis donorum celestium. R\. Amen. Ipse quoque glorificet premio eternitatis qui redimere dignatus est precio passionis. R\. Amen. Per misericordiam ipsius Dei nostri qui est benedictus et uiuit et omnia regit in secula seculorum. R\. Amen.

Dicat Presb. Dominus sit semper uobiscum. R\. Et cum.

Hic dicat Chorus. Gustate et uidete.

Post communio. Oratio. Christi Domini nostri gratia  satiati: gratias agimus perpetue trinitati: [b 1Kb] cuius sanguine sumus precio magno redempti. Petimus itaque sacramentorum tuorum meritis: ut de hoc seculo nequam eripiamur illesi. R\. Amen. Per misericordiam tuam Deus noster qui es benedictus et uiuis et omnia regis in secula seculorum. R\. Amen.

Dicat Presb. Dominus sit semper uobiscum. Et in nomine Domini nostri Iesu Christi perficiamus cum pace. R\. Deo gratias.



IN SEXTO DOMINICO POST OCTAuAS EPIPHANIE DOMINI.

Ad Missam Officium et oratio ut in primo Dominico. fol. 64.


Lectio libri Hieremie prophete .

R\. Deo gratias.

 Hec dicit Dominus. Conuertimini filii reuertentes: et sanabo auersiones uestras. Ecce nos uenimus ad te: tu es enim Dominus Deus noster. uere mendaces erant colles et multitudo montium. uere in Domino Deo nostro salus Isrel. Confusio comedit laborem patrum nostrorum ab adolescentia nostra. Greges eorum et armenta eorum filios eorum: et filias eorum. Dormiemus in confusione nostra: et operiet nos ignominia nostra. Quoniam Domino Deo nostro peccauimus nos et patres nostri ab adolescentia nostra usque ad diem hanc: et non audiuimus uocem Domini Dei nostri. [d 1Kb] Si conuerteris Isrel ait Dominus: ad me conuertere. Si abstuleris offendicula tua a facie mea: non commoueberis et iurabis uiuit Dominus in ueritate: et in iudicio et in iusticia.  Et benedicent eum gentes: ipsumque laudabunt.

R\. Amen. Dicat Presb. Dominus sit semper uobiscum. R\. Et.

[e 1Kb] Psallendo. Pone Domine custodiam ori meo et ostium circumstantie labiis meis: ut non declinet cor meum. In lingua mala. u\. Custodi me Domine a laqueo quem statuerunt mihi: et a scandalis operantibus iniquitatem: quia ad te Domine oculi mei: in te speraui non tradas animam meam. P. In lingua. Hic dicat Presb. Silentium facite.


[f 2Kb] Sequentia epistole Pauli ad Corinthios .

R\. Deo gratias.

78 Fratres. Obsecro uos per nomen Domini nostri Iesu Christi: ut id ipsum dicatis omnes: et non  sint in uobis scismata. Sitis autem perfecti in eodem sensu et in eadem sententia. Significatum est enim mihi de uobis fratres mei ab his qui sunt Cles: quia contentiones inter uos sunt. Hoc autem dico quod unusquisque dicit. Ego quidem sum Pauli: ego autem Apollo: ego uero Cephe: ego autem Christi. Diuisus est ergo Christus. Nunquid Paulus crucifixus est pro uobis: aut in nomine Pauli baptizati estis? Gratias ago Deo quod neminem uestrum baptizaui nisi Crispum et Caium. Ne quis dicat: quod in nomine meo baptizati estis. Baptizaui autem et Stephane domum. Ceterum nescio si quem alium baptizauerim. Non enim misit me Christus baptizare: sed euangelizare. Non in sapientia uerbi: ut non euacuetur crux Christi. Amen.


 Lectio sancti euangelii secundum Lucam .

[b 1Kb] Deo gratias.

Illo in tempore: Dominus noster iehsu Christus loquebatur discipulis suis dicens. Si quis uenit ad me: et non odit patrem suum et matrem uxorem et filios fratres et sorores adhuc et animam suam: non potest meus discipulus esse. Quis enim ex uobis uolens turrem edificare et non sedens prius computat sumptus qui necessarii sunt: si habeat ad perficiendum: ne postea quam posuerit fundamentum: et non potuerit perficere omnes qui uiderint incipiant illudere: dicentes quia hic homo cepit edificare et non potuit consummare: Aut quis Rex iturus committere bellum aduersus alium Regem:  non sedens prius cogitat si posset cum decem milibus occurrere ei: qui cum uiginti milibus uenit ad se? Alioquin adhuc illo longe agente legationem mittens rogat ea que pacis sunt. Sic ergo omnis ex uobis qui non renunciat omnibus que possidet: non  potest esse meus discipulus. Bonum est sal; Si autem sal quoque euanuerit in quo condietur? neque in terra: neque in exterquilino utile est: sed foras mittetur. Qui habet aurem audiendi audiat.

R\. Amen.

Dicat Presb. Dominus sit semper uobiscum. R\. Et cum.

[c 1Kb] Lauda. Alleluia. u\. Domini est terra et plenitudo eius: orbis terrarum et uniuersi qui habitant in ea. P. Alleluia.

[d 1Kb] Sacrificium. Edificauit Gedeon altare Domino et uocauit nomen loci illius pax Dei alleluia et apparuit ei Dominus dicens: tolle sacrificium et offeres super illud holocaustum mihi in odorem suauitatis alleluia  alleluia alleluia. u\. Alleluia. uenit angelus Domini ad Gedeon et dixit ad eum: Dominus tecum uirorum fortissime: et ille respondens dixit ad eum: si nobiscum est Dominus: quare apprehenderunt nos omnia mala: ubi sunt mirabilia eius que narrauerunt patres nostri: in die qua eduxit eos de Egipto? et aspexit ad eum Dominus: et duxit ad eum: tu liberabis populum meum de manu inimicorum eius: quia ego ero tecum: et obtulit Gedeon uictimas Domino. P. Et apparuit ei.

Missa. Deum a quo auerti: cadere est. ad quem conuerti: resurgere est. A quo exire: mori: in quo manere: uiuere et consistere atque uiuescere est. Quem nemo querit nisi ratione commonitus: nemo inuenit nisi corde purgatus: nemo amittit nisi errore  deceptus: intentis fratres karissimi precibus orando rogemus. Ut in nobis quesitus existat: neque cum fuerit inuocatus abscedat: sed sensibus nostris studio misericordie sue se inserat. R\. Amen.

 Alia oratio. Domine Deus [a 1Kb] qui tu a nobis indesinenter rogaris: et clementer tribuis: ut rogeris. Qui das uotum optanti: et pie uiuentibus nichil denegas: preroga quod audias: aut perficias quod acceptas. Da nobis quod ames in nobis: ut digneris semper exaudiri pro nobis. Tribue uota fidelia: sancta desideria prompta officia sedula mysteria: uerba supplicia grata eloquia: preconia indefessa. Sint pure preces peticiones commode supplicationes iuste: rogationes crebre: laudes assidue: ut ad salutem eternam omnia prestes omnibus dum inuocaris ab omnibus. R\. Amen. Post nomin.

Omnipotens sempiterne Deus: adesto quesumus precibus supplicantium tibi propicius: et humilitatis sancte oblationem adtende placatus: ac presta Domine  ut sacrificium hoc quod offerimus: et nobis omnibus proficiat ad salutem: et defunctis prestetur ad requiem. R\ Amen.

Ad pacem. Omnipotens Domine a quo est humilitatis bonum et caritatis studium. 79 Da quesumus nobis omnibus caritatis et humilitatis affectum: ut humiles ac pacificos in caritate Dei et proximi: nos uiuere gratulemur. R\. Amen.

Inlatio. Dignum et iustum est te Domine orare semper et inuocare: qui seruorum tuorum precibus ab initio propicius annuis: et placatus ostenderis. Quibusque te inuocantibus et beneficia prorogas: et mirabilia patras: indulgentiam non denegas: beneuolentiam prestas: et prouidentiam monstras. Sic Moyses manibus in tipum crucis te orando porrectis in  Amalech diabolum superauit. Sic Iosue inuocans Deum in tanto nomine: dum hostem prosternit: diem tetendit: ut iehsu noster lux uera cresceret: uenturus in exordio tenebrarum semper excresceret. Sic Samuel teste Christo Dei euangelicis intonans monitis: populi dura precordia precibus emissis turbine terruit tonitruaque concessit. Sic Dauid hynnidicus orationum gratiam psalmorum modulatione reddidit dulciorem. Sic Salomon extensis et ipse manibus dum orando crucis figuram expressit: templum Domini dedicauit. Sic Asaph et Iosaphat nobilissimi reges: dum pie Dei populo presunt hostium cateruas immensas prece potius quam ense prostrarunt. Sic Ezechias  flendo dum de morte rediit ad uitam: solis occiduas horas conuertit in ortum. Sic Helias quasi clauem etheris ore gestaret: oratione celum clausit et reserauit. Sic Heliseus exanimes incumbendo calefaciens artus: uiuificauit oratione defunctum. Sic Ionas pelago immersus per cetum uoratus nequaquam ab oratione cessauit: quem in sinuosi uentris antro precantem: nec bellua potuit ledere: nec procella. Sic tres orantes pueri incendia non sensere rotancia: et crepitantium flammarum strepitum precum concentu uicere. Sic in lacu Danielis oratio leonum auidos rictus et edacia ora restrinxit. Sic diem Dominus noster iehsu Christus fidelis in uerbis suis: et sanctus in omnibus operibus suis: sequentibus se orandi normam in qua sit summa salutis instituit. Sed orare et  nunquam deficere apostolis imperauit. Sic pie fideliterque poscentibus quicquid oratione credentes petierint: se prestaturum spondit. Sic ante passionem orando non solum patri discipulos commendauit: sed etiam in passione pro inimicis orauit. Sic in Dei dextera exaltatus perpetim regnat: et pro nobis iugiter interpellat. Quem tecum pater in unitate Spiritus Sancti celorum ille exercitus innumerabilis creatorem laudat: extollit: precatur: adorat: glorificat: honorat: ueneratur: exaltat: atque indefesso preconio benedicit: attollit: confitetur: ac dicit. R\. Sanctus. Sanctus. Sanctus.

Post Sanctus. uere sanctus: uere benedictus Dominus noster iehsu Christus filius tuus. Qui repudiata immundorum cogitatione libaminum: simplicem ritum  [b 2Kb] noue sanctionis instituit: docuitque discipulos suos: inter hec sacrosancta solennia innocentiam puram uouere et Deo soli hostiam laudis offerre. [c 1Kb] Ipso Domino redemptorique nostro eterno.

Post pridie. Oratio. Credentes Domine uniuersa mirabilia Domini nostri Iesu Christi filii tui: atque incarnationis eius: et diuinitatis potentiam confitentes in tuis laudibus exultamus tibique sacrificium laudis offerimus. Rogamus clementiam tuam summa Trinitas Deus et infinita maiestas: ut hec oblatio quam in sancto altario tuo deferimus. pro nostrorum expiatione facinorum: sit oculis tuis placita: [d 1Kb] sit semper accepta: simulque efficiatur illo seculo superueniente  [a 1Kb] septiformi spiritu benedicta [b 1Kb] quo ubique Deus ueraciter manifestetur [c 1Kb] in eo. Ut te hanc hostiam benedicente: si qui ex ea libauerint te largiente: et in hoc seculo percipiant medicinam et in futuro consequantur uite eterne coronam. R\. Amen.

Ad orationem Dominicam.

Simus ad Deum fratres karissimi solliciti: qui de meritorum nostrorum non sumus felicitate securi. Et quia omnibus opus est indulgentia redemptoris: ad impetrandam eius misericordiam omnes unanimiter clamemus e terris. Pater noster.

R\. Amen.

Dicat Presb. Humiliate uos benedictioni. Dominus sit semper uobiscum. R\. Et cum.

Benedictio. Clementissimus Dominus in cuius manu  est uniuersa prosperitas: caritatis semper et pacis uobis tribuat incrementa. R\. Amen. 80 In bonis actibus unanimes atque concordes sitis: ut a preceptis Domini nullatenus deuietis. R\. Amen. In timore Domini mens uestra firma permaneat: et eius uos misericordia perenniter regat. R\. Amen. Per misericordiam ipsius Dei nostri qui est benedictus et uiuit et omnia regit in secula seculorum. R\. Amen. Dominus sit semper uobiscum. R\. Et cum.

Hic dicat Chorus. Gustate et uidete. Post communio alia oratio. Require retro in Dominico quinto Epiphanie. fol. 77.



IN SEPTIMO DOMINICO POST OCTAuAS EPIPHANIE DOMINI.

 Ad Missam officium et oratio ut in primo Dominico. LXIIII.


Lectio libri Hieremie prophete .

R\. Deo gratias.

uerbum quod factum est ad Hieremiam a Domino dicens: Sta in porta domus Domini et predica ibi uerbum istud: et dic. Audite uerbum Domini [e 1Kb] domus Iuda: qui ingredimini per portas has: ut adoretis Dominum. Hoc dicit Dominus exercituum: domus Isrel: bonas facite uias uestras et studia uestra: et habitabo uobiscum in loco isto. Nolite confidere in uerbis mendacii dicentes. Templum Domini templum Domini: templum Domini est. Quoniam si [f 1Kb] benedixeritis uias uestras et studia uestra. Si feceritis iudicium inter uirum et proximum eius; aduene et pupillo et uidue non feceritis calumniam: nec sanguinem  innocentem effuderitis in loco hoc et post Deos alienos non ambulaueritis in malum uobismetipsis: habitabo uobiscum in loco isto a seculo et usque in seculum. R\. Amen.

Dicat Presb. Dominus sit semper uobiscum. R\. Et.

 [g 1Kb] Psallendo. Deus uirtutum conuertere nunc respice de celo et uide et uisita uineam istam. u\. Extendisti palmites eius usque ad mare et usque ad flumen propagines eius. Quare Domine destruxisti maceriam uinee tue: et uindemiant eam omnes transeuntes uiam: deuastauit eam aper de silua et singularis ferus depastus est eam. P. Respice.

Dicat Presb. Silentium facite.


Sequentia epistole Pauli ad Chorinthios .

R\. Deo gratias.

Fratres. Nobis reuelauit Deus per Spiritum suum sanctum. Spiritus enim omnia scrutatur etiam profunda Dei. Quis enim scit hominum que sunt hominis: nisi spiritus hominis: qui in ipso est. Ita et qui Dei sunt: nemo cognouit nisi spiritum Dei. Nos autem  spiritum mundi non accepimus: sed spiritum qui ex Deo est: ut sciamus que a Deo donata sunt nobis: que et loquimur. Non in doctis humane sapientie uerbis: sed in doctrina spiritus spiritalibus spiritalia comparantes. Animalis autem homo non percipit ea que sunt Spiritus Dei. Stulticia est enim illi: et non potest intelligere. Quia spiritualiter examinatur. Spiritualis autem iudicat omnia: et ipse a nemine iudicatur. Quis enim cognouit sensum Domini: aut quis instruat eum. Nos autem sensum Christi habemus. Et ego fratres non potui uobis loqui quasi spiritualibus: sed quasi carnalibus: tanquam paruulis in Christo lac uobis potum dedi: non escam. Nondum enim poteratis: sed nec nunc quidem potestis: adhuc enim estis carnales. Cum enim sit inter uos zelus et contentio:  nonne carnales estis: et secundum hominem ambulatis: cum enim quis dicit: ego quidem sum Pauli: alius autem: ego Apollo: nonne homines estis? Quid igitur est Apollo? quid uero Paulus? Ministri eius cui credidistis: et unicuique sicut Dominus dedit. Ego plantaui: Apollo rigauit: et Dominus incrementum dedit.

R\. Amen.


Lectio sancti euangelii secundum Lucam .

In diebus illis. Dominus noster iehsu Christus loquebatur discipulis suis in parabolis dicens. Homo quidam habuit duos filios: et dixit adolescentior ex illis patri. Pater da mihi portionem substantie que mihi contingit. Et diuisit illi substantiam suam. Et non post multos dies congregatis omnibus: adolescentior filius  peregre profectus est in regionem longinquam: et ibi dissipauit substantiam suam uiuendo luxuriose. Et postquam omnia consummasset facta est fames ualida in regione illa: et ipse cepit egere. Et abiit et adhesit uni ciuium regionis illius: et misit illum in uillam  suam ut pasceret porcos. Et cupiebat implere uentrem de siliquis quas porci manducabant: et nemo 81 illi dabat. In se autem reuersus dixit. Quanti mercenarii [a 1Kb] patris mei abundant panibus: ego autem fame pereo? Surgam et ibo ad patrem meum et dicam illi. Pater peccaui in celum: et coram te. Iam non sum dignus uocari filius tuus: fac me sicut unum de mercenariis tuis. Et surgens uenit ad patrem suum. Cum autem adhuc longe esset: uidit illum pater ipsius: et misericordia motus est. Et adcurrens cecidit supra collum eius: et osculatus est illum. Dixitque ei filius. Pater peccaui in celum: et coram te: iam non sum dignus uocari filius tuus. Dixit autem pater ad seruos eius. Cito proferte stolam primam et induite illum: et date annulum in  manu eius et calciamenta in pedibus eius: et occidite uitulum saginatum et manducemus et epulemur: quia hic filius meus mortuus fuerat: et reuixit: perierat et inuentus est. Et ceperunt epulari. Erat autem filius eius senior in agro. Et cum ueniret et appropinquaret domui audiuit simphoniam et chorum: et uocauit unum de seruis: et interrogauit quid hec essent. Et dixit illi. Frater tuus uenit: et occidit pater tuus uitulum saginatum: quia saluum illum recepit. Indignatus est autem: et nolebat introire. Pater illius egressus cepit rogare illum. At ille respondens dixit patri suo. Ecce tot annis seruio tibi: et nunquam mandatum tuum preteriui: et nunquam dedisti mihi edum: ut cum amicis meis epularer. Sed postquam filius tuus hic qui deuorauit  substantiam suam cum meretricibus uenit: occidisti illi uitulum saginatum. At ipse dixit illi. Fili tu mecum semper es: et omnia mea tua sunt. Epulari autem et gaudere te oportebat: quia hic frater tuus mortuus fuerat et reuixit: perierat et inuentus est. R\. Amen.

Dicat Presb. Dominus sit semper uobiscum. R\. Et cum.

[b 1Kb] Lauda. Alleluia. u\. Dextera Domini fecit uirtutem: dextera Dei exaltauit me. P. Alleluia.

[c 1Kb] Sacrificium. Accepit librum Moyses coram altare Domini: et recitauit in aures populi dicens: hic est sanguis testamenti. In omnibus preceptis que constituit uobis Dominus alleluia. u\. Conuocauit Moyses omnem synagogam filiorum Isrel: et dixit  ad eos: hec sunt uerba que precepit mihi Dominus: ut faciatis ea: et sumite uobis ipsis decimationem Domino: et omnis qui suscipit: ex toto corde offerat  munera: et si quis in uobis sapiens est et rectus corde: ueniens operetur. P. In omnibus.

Missa. Deum qui est eternitas angelorum: pax beatorum: et uita fidelium fratres karissimi attente rogemus. Ut quia ipso inspirante percepimus: ut hunc ueraciter inuocemus: ipso fauente impetrare possimus: quod ab illo fideliter postulamus. R\. Amen.

Alia Oratio. Deus une et [d 1Kb] immense tam misericorditer lapsorum defectum reparas; quam potenter eorum que non erant statum edificas. Da Ecclesie tue Catholice fidei plenitudinem: quam illi dedisti perfecte tenere: et his qui per lapsum operis in illa succumbunt: ex miseratione reparationem adesse. Quo et eternitatem per fidem acquirant: et glorie dignitatem per opus obtineant. R\. Amen.

 Post nomina. Oratio. Eternum te Deum et indeficiens bonum accliues serui tui humiliter obsecramus. Ut qui et beatitudinem fidelibus: et remissionem delinquentibus [e 1Kb] non nisi intra sanctam ecclesiam conferri posse sanxisti: des et uiuentibus in ea sine lapsu consistere: et defunctis per eius supplicationem a debitis suppliciis liberari. Ut et uiuentium te lingua simul et uita glorificet: et defunctorum quies eterna exultatione concelebret. Amen.

Ad pacem. Oratio. Pax indiscissa et premium perpetue pacis eterne Deus: qui et pacem angelis eterno federe conlocasti: et ad huius participium peruenire aditum etiam hominibus prebuisti: da nobis seruis tuis et pacem temporis sequi: et pacem  eternitatis habere. Ut dum in pacis uoto transeunt tempora: in pacis regno conquiratur possessio sempiterna. R\. Amen.

Inlatio. Dignum et iustum est magnarum uirtutum terribilis Deus: et copiosarum 82 miserationum ineffabilis Domine te benedicere: te glorificare: et uocibus quibus possumus perenni deuotione laudare. Qui Ecclesiam tuam sanctam Catholicam [f 1Kb] tanto tibi redemptionis eius mysteriorum celebritate iunxisti: quanto et illam tibi coniungendam eternitatis consilio diffinisti. [g 1Kb] Que quoniam nescit aliene perfidie contagio sauciari: merito tibi inherens: teque diligens atque sequens: in suis pressuris te inuocat: teque rogat in huius sacrificii singularis sacramento: per Sancti Spiritus acceptum pignus: ueram fiduciam  tenens: ut ab eis sinceritatis statu omnem contradictionem omnesque contradicentes auertas. Tollas questiones heresum: dissipes impugnationes  temptationum. Abiicias [a 1Kb] erectiones insultantium: obstruas ora aduersus ueritatem eius falsa loquentium: et comminuas prorsus omne quod in contradictionis: uel conturbationis eius acie aut uenenosum serpit: aut falsum insurgit: aut [b 1Kb] heretum substat: aut exortum turbat: aut quodlibet recte fidei et sancte operationis dignitatem impugnat. Non lingua uerbis elata; non manus gladiis plena: non temptatio crebra uel ualida. Non potestas quelibet quocumque ictu nocendi pauenda insurgat: uel noceat: aut improbe conualescat. Sed elisis ac destructis aduersantibus cunctis: tanto tibi in hac uita tranquilla seruiat libertate: quanto tibi ueritatis preconio cum uniuersitate militie celestis: hunc laudis hymnum concinit: et proclamat: ita fideliter  dicens. R\. Sanctus. Sanctus. Sanctus.

Post Sanctus. uere sanctus uere gloriosus: uere multe pietatis Dominus Unigenitus iehsu Christus filius Dei uiui. Qui cum Patre manens eternitatis tue prospectu [c 1Kb] diffinieras unam tibi de gentibus congregandam ecclesiam copulare: Cuius copulationis mysterium in hoc [d 1Kb] Sacramentum corporis et sanguinis tui uera exhibitione complesti: ad inherendum tibi emundans illam aqua baptismatis: exhilarans oleo unctionis: satians pane corporis: et letificans uino effusi cruoris. Ipse redemptor eius: ipse pro ea factus precium emptionis. Non dans pro ea quamlibet preciosam rem: que tamen esset: que emenda erat: nec uetustatis putredine: et uilitatis sorde poterat quandoque fatiscere: sed uere te ipsum dans: et eternum  atque immortalem ad mortem humilians [e 1Kb] emisisti illam ita [f 1Kb] erudiens eam a ditione mortis: ut conformares eam immortalitatis tue gloriam et beatitudinem sempiternam. Unde et hec talium benificiorum indesinenter memor existens: cum fide et gratulatione sincera tue institutionis et sue redemptionis uerba commemorat Christus Dominus ac redemptor eternus.

Post pridie. Oratio. Deferentes altaribus tuis Domine oblationum uota non merita: precamur multarum misericordiarum tuarum gloriam tuam; et illa que se omnibus offert: si sit qui eam mereatur accipere pietatis tue omnipotentissimam bonitatem. Ut sit rationabile obsequium [g 1Kb] uestrum: et fiat hec oblatio in remissionem peccatorum: per uiscera  misericordie caritatis diuine: faciasque hanc hostiam uiuam placentem tibi sanctam ac benedictam. Referatur in sacrificio iustitie: ex quo in excelsis suauitatis odor ascendat: et holocaustum igne fidei ardens per membra populi diuidendum: [h 1Kb] quod  omnium sanctorum nobis patrocinia acquirat: et per eorum fortissimas preces firmamenta auxilii celestis obtineat. R\. Amen.

Ad orationem Dominicam.

Sit iugis ad Deum fratres karissimi nostre humilitatis intentio: et pro quotidianis peccatis indefessa precatio. Ut corde creduli: et deuotione strenui fideliter clamemus e terris. Pater noster.

Dicat Presb. Humiliate uos benedictioni. Dominus sit semper uobiscum. R\. Et cum.

Benedictio. Largitor gratiarum Dominus iehsu Christus benedictionis sue nobis remedia largiatur. R\. Amen. Abstergat propitius mala omnia que gessitis; et tribuat ueniam quam ab eo deposcitis. R\. Amen. Eiusque concedente clementia: et indulgentiam  criminum: et celestis glorie mereamini percipere regnum. R\. Amen. Per misericordiam ipsius Dei nostri qui est benedictus et uiuit et omnia regit 83 in secula seculorum. R\. Amen. Dominus sit semper uobiscum. R\. Et cum. Dicat Chorus. Gustate.

Post communio. Passionis Dominice calicem delibantes: et sacrosancti corporis suauitatem gustantes: gratias et laudem ei referamus: in domo eius leti et hilares ambulantes. R\. Amen. Per misericordiam tuam Deus noster qui es benedictus et uiuis et omnia regis in secula seculorum. R\. Amen. Dominus sit semper uobiscum. R\. Et cum. In nomine Domini nostri Iesu Christi perficiamus cum pace. R\. Deo gratias.



IN OCTAuO DOMINICO POST EPIPHANIE DOMINI.


Ad Missam officium et oratio ut in primo Dominico. fo. 64.


Lectio libri Hieremie prophete .

R\. Deo gratias.

Hec dicit Dominus. Benedictus uir qui confidit in Domino: et erit Dominus fiducia eius. Et erit quasi lignum quod transplantatur super aquas: quod ad humorem mittit radices suas: et non timebit cum uenerit estus. Et erit folium eius uiride: et in tempore siccitatis non erit sollicitum: nec aliquando desinet facere fructum. Maledictus homo qui confidit in homine: et ponet carnem brachium suum: ut a Domino recedat cor eius. Erit enim quasi mirice in deserto:  et non uidebit cum uenerit bonum. Sed habitabit in deserto et in terra salsuginis et inhabitabili. Prauum est cor hominis et inscrutabile: quis cognoscet illud? Ego Dominus scrutans cor: et probans renes: qui do unicuique iuxta uiam suam: et iuxta  fructum adinuentionum suarum. Perdix fouit que non peperit: fecit diuitias et non in iudicio. In dimidio dierum suorum derelinquet eas: et in nouissimo suo erit insipiens. Solium glorie altitudinis a principio locus sanctificationis nostre. Expectatio Isrel. Domine omnes qui te derelinquunt: confundentur. Recedentes a te in terra scribentur: quoniam dereliquerunt uenam aquarum uiuentium Dominum. Propheta quoque et Sacerdos abierunt in terram: quam ignorabant. Numquid proiiciens abiecisti Iudam: aut Syon abhominata est anima tua? Quare ergo percussisti nos: ita ut nulla sit sanitas. Expectauimus pacem et non est bonum: et tempus curationis: et ecce turbatio. Cognoscimus Domine iniquitates nostras: impietatem patrum nostrorum qua peccauimus  tibi. Ne nos des in opprobrium propter nomen tuum: neque facias nobis contumeliam. Solium glorie tue recordare: ne irritum facias fedus tuum nobiscum. Tu autem in nobis es Domine et nomen tuum inuocatum est super nos; ne derelinquas. R\. Amen.

Dicat Presb. Dominus sit semper uobiscum. R\. Et cum.

[a 1Kb] Psallendo. Deus iudex iustus fortis et patiens: non iram inferens per singulos dies. u\. Confitebor Domino secundum iustitiam eius psallam nomini Domini altissimi. P. Per sin.

Dicat Presb. Silentium facite.


 Sequentia epistole Pauli apostoli ad Corinthios .

R\. Deo gratias.

Fratres. uos estis corpus Christi et membra de membro: et quosdam quidem posuit Deus in Ecclesia. Primum Apostolos. Secundo Prophetas. Tertio Doctores. Deinde uirtutes. Exinde gratias curationum. Opitulationes. Gubernationes. [c 1Kb] Genera linguarum. Numquid omnes Apostoli? Numquid omnes Prophete? Numquid omnes Doctores? Numquid omnes uirtutes? Numquid omnes gratiam habent curationum? Numquid omnes linguis loquentur? Numquid omnes interpretantur? Emulamini autem carismata meliora: et adhuc excellentiorem uiam uobis [d 1Kb] demonstrabo. Si linguis hominum loquar et angelorum caritatem autem non habeam: factus sum uelut  es sonans: aut cimbalum tinniens. Et si habuero prophetiam: et nouerim mysteria omnia et omnem scientiam: et habuero omnem fidem ita ut montes transferam: caritatem autem non habuero nichil sum. Et si distribuero in cibos pauperum omnes facultates meas: et si tradidero corpus meum ita ut ardeam: caritatem autem non habeam: nichil mihi prodest. Charitas patiens est: benigna est. Charitas non emulatur: non agit perperam. Non inflatur: non est ambiciosa: non querit que sua sunt: non  irritatur: non cogitat malum. Non gaudet super iniquitate: congaudet autem ueritati: omnia suffert: omnia credit: omnia sperat: omnia sustinet. Charitas nunquam 84 excidit: que est in Christo Iesu Domino nostro. R\. Amen.


Lectio sancti euangelii secundum Lucam .

Illo in tempore Dominus noster iehsu Christus loquebatur discipulis suis dicens. Homo quidam erat diues qui habebat uillicum: et hic diffamatus est apud illum: quia dissipasset bona ipsius. Et uocauit illum: et ait illi. Quid hoc audio de te? Redde rationem [f 1Kb] uillicationis: iam enim non poteris uillicare. Ait autem uillicus intra se: quid faciam: quia Dominus meus auferet a me uillicationem. Fodere non ualeo: mendicare erubesco. Scio quid faciam:  ut cum amotus fuero a uillicatione: recipiant me in domos suas. Conuocatis itaque singulis debitoribus Domini sui: dicebat primo. Quantum debes Domino meo? At ille dixit. Centum cados olei. Dixitque illi. Accipe [g 1Kb] cautionem tuam: et scribe quinquaginta. Deinde alii dixit. Tu uero quantum debes? Qui ait: Centum coros tritici. Ait illi. Accipe litteras tuas: et scribe octoginta. Et laudauit Dominus uillicum iniquitatis: quia prudenter fecisset: quia filii huius seculi prudentiores filiis lucis in generatione sua sunt. Ego dico uobis facite uobis amicos de mammona iniquitatis: ut cum defeceritis: recipiant uos in eterna tabernacula. Qui fidelis est in minimo: et in maiori fidelis est. Et qui in modico iniquus est: et in maiori iniquus est. Si ergo in iniquo mammona  fideles non fuistis: quod uestrum est: quis credet uobis? Etsi in alieno fideles non fuistis: et quod uestrum est: quis dabit uobis? [h 1Kb] Nemo potest duobus dominis seruire. Aut enim unum odio habet: et alterum diliget: aut unum adherebit et alterum contemnet. Non potestis Deo seruire et mammone. Audiebant autem omnia hec Pharisei: qui erant auari et deridebant illum. Et ait illis. uos estis qui iustificatis uos coram hominibus. Deus autem nouit corda uestra: quia quod hominibus altum est: abhominatio est ante Deum. Qui habet aurem audiendi audiat. R\. Amen.

Dicat Presb. Dominus sit semper uobiscum. R\. Et cum.

 [i 1Kb] Lauda. Alleluia. u\. Lauda Hierusalem Dominum: conlauda Deum tuum Syon. P. Alleluia.

[i 1Kb] Sacrificium. Sacerdotes Domini et leuite: et omnis Isrel qui conuenerant ad Dominum: ambulabant ante arcam: et immolabant uictimas Domino alleluia: alleluia: alleluia. u\. uenerunt omnes seniores ex Isrel: et tulerunt arcam Domini et portauerunt in tabernaculum testimonii: et omnia uasa sanctuarii que erant in tabernaculum. P. Et immolabant ui.

 Missa. Custodientes ordinem rei fratres karissimi prius ad Deum pro peccatis nostris preces fundamus. Quid compunctio cogitationum habeat: quid uanitas secularis extorqueat confitentes. Quo [a 1Kb] saltim hic diaboli uincatur astucia: ubi omnipotentis est Dei exoranda clementia. R\. Amen.

Alia oratio. Deus qui uastatoris antiqui perfidiam uirtute filii tui: et Spiritus Sancti dona distribuendo uicisti: et dedisti nobis de captiuitate uictoriam: concede quesumus: ut qui nos impetere moliuntur: tue potentie dextera refrenentur. R\. Amen.

Post nomina. Oratio. Offerentium Deus pater quesumus uota suscipito: quo uiuentium oblatione suscepta: defunctis fidelibus requies impetretur eterna.---R\. Amen.

 Ad pacem. Oratio. Effice nos Domine filios pacis: quos fecisti filios tue adoptionis. Ut pacifici uiuentes in terra: ad promissa peruenire mereamur celestia.---R\. Amen.

Inlatio. Dignum et iustum est: equum et salutare est: nos tibi semper laudes et gratias agere Domine sancte pater eterne omnipotens Deus. Una diuinitas. Trina maiestas. Natura inseparabilis: [b 1Kb] persona indiuidua. Deus unus: [c 1Kb] et non solus: unitas triplex: trinitas simplex: sapientia multiplex. [d 1Kb] Inconfusa coniunctio: et indiuisa distinctio. Quem unum substantialiter confitemur: et trinum personaliter nunciamus: Patrem et Filium et Spiritum Sanctum. Qui in uno trinus appares: et in trino unus agnosceris.  Quem conlaudant Angeli et Archangeli una uoce ita dicentes.---R\. Sanctus. Sanctus. Sanctus.

Post Sanctus. Osanna in excelsis benedictus qui uenit in nomine Domini: Deus Dominus 85 et inluxit nobis: Deus Dominus ac redemptor eternus.

Post pridie. Sanctifica Domine ministerium: exilara ministrantem: inlustra templum: orna altarium: ordina populum: cura morbum: dona remedium: proba uotum. Ut omnes de diabolica astucia liberati: non insidiantem timeant sed curantem. R\. Amen.

Ad orationem Dominicam.

[e 1Kb] Preceptorum suorum: quesumus quod Christus suis commendauit discipulis: nos quoque fratres cum gemitu cordis proclamemus e terris. Pater noster.

Dicat Presb. Humiliate uos benedictioni. Dominus  sit semper uobiscum. R\. Et cum.

Benedictio. Deus conditor uester innouet in uobis dignitatis originem quam creauit. R\. Amen. Idem  redemptor conseruet operationem gratie: quam redemit. R\. Amen. Ipse omnium iudex pro nullo uos reatus examinatione futura condemnet. R\. Amen. Per misericordiam ipsius Dei nostri qui est benedictus et uiuit et omnia regit in secula seculorum. R\. Amen. Dominus sit semper uobiscum. R\. Et cum.

Hic dicat Chorus. Gustate et uidete.

Post communio. Oratio. Require retro in septimo Dominico. fol. 81.



[f 1Kb] IN DOMINICO ANTE DIEM CINERIS.


Ad Missam. Officium.

Dominus regnauit decorem induit alleluia: alleluia. u\. Induit Dominus fortitudinem et precinxit se. P. Alleluia: alleluia. u\. Gloria et honor Patri  et Filio et Spiritui Sancto in secula seculorum. Amen. P. Alleluia.

Dicat Presb. Per omnia semper secula seculorum. R\. Amen.

Oratio. Te excelsa laus in altissimis decet: tibi e terris gloriam ecclesia canit: atque huius caterue concentu ad astra hymnum emittit. Rogamus omnipotens Deus: ut sicut tuas solemniter porrigimus laudes: ita precum nostrarum iubeas efficaciter suscipere uoces. R\. Amen. Per misericordiam tuam Deus noster qui es benedictus et uiuis et omnia regis in secula seculorum. R\. Amen. Dominus sit semper uobiscum. R\. Et cum.


Lectio libri Esaye prophete .

 R\. Deo gratias.

Hec dicit Dominus. Audite audientes me: et comedite bonum: et delectabitur in crassitudine anima uestra. Inclinate aurem uestram: et uenite ad me: audite me et uiuet anima uestra. Et feriam uobiscum pactum sempiternum: misericordias Dauid fidelis. Ecce testem populis dedi eum: ducem ac preceptorem gentibus. Ecce gentem quam nesciebas: uocabis: et gentes que te non cognouerunt: ad te current propter Dominum Deum, tuum et sanctum Isrel qui glorificauit te. Querite Dominum dum inueniri potest: inuocate eum: dum prope est. Derelinquat impius uias suas: et uir iniquus cogitationes suas: et reuertatur ad Dominum: et miserebitur eius et ad Deum nostrum: quoniam multus est ad  ignoscendum. Non enim cogitationes mee: cogitationes uestre: neque uie uestre: uie mee: dicit Dominus. Quia sicut exaltantur celi a terra: sic  exaltate sunt uie mee a uiis uestris: et cogitationes mee a cogitationibus uestris. Et quomodo descendit imber et nix de celo: et illuc ultra non reuertetur: sed inebriat terram et infundit eam: et germinare eam facit: et dat semen serenti: et panem comedenti: sic erit uerbum meum quod egredietur de ore meo. Non reuertetur ad me uacuum: sed faciet: quodcumque uolui: et prosperabitur in his ad que misi illud. Quia in leticia egrediemini: et in pace deducemini. Montes et colles cantabunt [a 1Kb] coram Deo laudem: et omnia ligna regionis plaudent manu. Pro saliunca ascendet abies: et pro urtica crescet myrthus. Et erit Dominus nominatus in signum eternum: quod non auferetur. R\. Amen. Dicat Presb. Dominus sit semper. R\. Et cum. [b 1Kb] Psallendo. Deus  uirtutum conuertere nunc. P. Respice de celo et uide et uisita uineam istam. u\. Extendisti palmites eius usque ad mare et usque ad flumen propagines eius. Quare Domine detruxisti maceriam uinee tue: et uindemiant eam omnes transeuntes: deuastabit eam aper de silua: et singularis ferus depastus est eam. P. Respice. Dicat Presb. Silentium facite.


Sequentia epistole Pauli apostoli ad Romanos .

R\. Deo gratias.

Fratres. [d 1Kb] Reuelabitur ira Dei de celo super omnem impietatem et iniustitiam 86 hominum eorum [e 1Kb] qui ueritatem in iniusticia detinent. Quia quod notum est Dei: manifestum est in illis. Deus  enim illis manifestauit. Inuisibilia enim ipsius a creatura mundi per ea que facta sunt intellecta, conspiciuntur. Sempiterna quoque eius uirtus ac diuinitas: ut sint inexcusabiles. Quia cum cognouisset Deum: non sicut Deum: glorificauerunt: aut gratias egerunt: sed euanuerunt in cogitationibus suis: et obscuratum est insipiens cor eorum dicentes enim se esse sapientes: stulti facti sunt: et mutauerunt gloriam incorruptibilis Dei in similitudinem imaginis corruptibilis hominis: et uolucrum: et quadrupedum: et serpentium. Propter quod tradidit illos Deus in desideria cordis corum in immundiciam: ut contumeliis afficiant corpora sua in semetipsis. Qui commutauerunt ueritatem Dei in mendacium: et coluerunt et seruierunt creature potius  quam creatori: qui est Deus benedictus in secula. Amen. Propter quod tradidit illos Deus in passiones ignominie. Nam femine eorum immutauerunt naturalem usum: in eum usum qui est contra naturam. Similiter autem et masculi relicto naturali usu feminarum: exarserunt in desideriis suis in inuicem masculi in masculos turpitudinem operantes. Et mercedem quam oportuit erroris sui, in semetipsos recipientes. Et sicut non probauerunt Deum  habere noticiam: tradidit illos Deus in reprobum sensum: ut faciant que non conueniunt. Repletos omni iniquitate. Malicia. Fornicatione. Auaricia. Nequicia. Plenos inuidia. Homicidiis. [f 1Kb] Contemptione. Dolo. Malignitate. Susurrones. Detractores. Deo odibiles. Contumeliosos. Superbos. Elatos. Sibi placentes. Inuentores malorum. Parentibus non obedientes. Insipientes. [g 1Kb] Incompositores. Sine affectione: absque federe. Sine misericordia. Qui cum iustitiam Dei cognouissent: non intellexerunt. Quoniam qui talia agunt: digni sunt morte: non solum qui ea faciunt. Sed et qui consentiunt facientibus. Propter quod inexcusabilis o homo es omnis qui iudicas: in quo enim iudicas alterum: te ipsum condemnas. Eadem enim agis: que iudicas. Scimus enim quoniam  iudicium Dei est secundum ueritatem in eos qui talia agunt. Existimans autem hoc o homo qui iudicas eos qui talia agunt: et facis ea quia tu effugies iudicium Dei. An diuitias bonitatis eius: et patientie: et longanimitatis contemnis? Ignoras quoniam benignitas Dei ad penitentiam te adducit? Secundum duritiam autem et impenitens cor thesaurizas tibi iram in die ire: et reuelationis iusti iudicii Dei: qui reddet unicuique secundum opera eius. [h 1Kb] His quidem qui secundum patientiam: boni operis gloriam et honorem et incorruptionem querentibus uitam eternam. His autem qui ex contemptione sunt et qui non acquiescunt ueritati: credunt autem iniquitati: ira et indignatio. Tribulatio et angustia in omnem animam  hominis operantis malum: Iudei primum et Greci. Gloria autem et honor et pax omni operanti bonum Iudeo primum et Greco. Non est enim personarum acceptio apud Deum. Quicumque enim sine lege peccauerunt: sine lege peribunt. Et quicumque in legem peccauerunt: per legem iudicabuntur. Non enim auditores legis iusti sunt apud Deum; sed factores legis iustificabuntur. Cum enim gentes que legem non habent: naturaliter ea que legis sunt faciunt: huiusmodi legem non habentes: ipsi sunt lex: qui ostendunt opus legis scriptum in cordibus suis. Testimonium reddentes illis conscientia ipsorum: et inter se inuicem [i 1Kb] cogitationum accusantium: aut etiam defendentium in die qua iudicabit Deus occulta hominum: secundum euangelium meum  per Iesum Christum Dominum nostrum.

R\. Amen.


Lectio sancti euangelii secundum Lucam .

Illo in tempore; Dominus noster iehsu Christus loquebatur discipulis suis dicens. Homo quidam erat diues: et induebatur purpura et bysso: et epulabatur quotidie splendide. Et erat quidam mendicus nomine Lazarus: qui iacebat ad ianuam eius ulceribus plenus: et cupiens saturari de micis que cadebant  de mensa [a 1Kb] diuitis. Sed et canes ueniebant et lingebant ulcera eius. Factum est autem ut moreretur mendicus et portaretur ab angelis in sinum Abrahe. Mortuus est et diues: et sepultus est in inferno. Eleuans autem oculos suos: 87 cum esset in tormentis: uidit Abraam a longe et Lazarum in sinu eius: et ipse clamans dixit. Pater Abraam miserere mei: et mitte Lazarum ut intingat extremum digiti sui in aqua: ut refrigeret linguam meam: quia crucior in hac flamma. Et dixit illi Abraam: Fili recordare quia recepisti bona in uita tua: et Lazarus similiter mala. Nunc autem hic consolatur: tu uero cruciaris. Et in his omnibus inter nos et uos chaos magnum firmatum est. Ut hi qui uolunt hinc transire ad uos non possint: neque inde huc transmeare. Rogo ergo te pater ut mittas eum in domum patris mei. Habeo  enim quinque fratres: ut testetur illis ne et ipsi ueniant in locum tormentorum. Et ait illi Abraam. Habent Moysen et prophetas: audiant illos. At ille dixit. Non pater Abraam: sed si quis ex mortuis ierit ad eos penitentiam agent. Ait autem illi. Si Moysen et prophetas non audiunt: neque siquis ex mortuis resurrexerit credent. Qui habet aurem audiendi audiat.

R\. Amen.

Dicat Presb. Dominus sit semper uobiscum.

R\. Et cum.

[b 1Kb] Lauda. Alleluia. u\. Respice Domine de celo: et uide uisita uineam istam. P. Alleluia.

[c 1Kb] Sacrificium. Accepit librum Moyses. Require retro  in Dominico septimo post Epiphaniam Domini. folio 81.

Missa. Ecce iam in proximo sunt dies illi salutis: in quibus reuoluto anni circulo: per salutaris abstinentie opus: remedia cupimus suscipere prauorum actuum nostrorum. Etenim sicut ait Apostolus: hoc est acceptabile tempus: et hi sunt dies salutis. In quibus spiritualis medela exquirenti adueniat anime: et mala dulcia: scrabra peccaminum euellantur a mente. Ut qui consuetudine noxia semper cogimur deorsum fluere: tandem diuina nos erigente clementia conemur sursum surgere. Ut horum dierum uotiua exibentes susceptione: et malorum nostrorum leuemur a crimine: et beatitudinis electorum mereamur compotes esse. R\. Amen.

 Alia oratio. Quantum nos diuina clementia fratres karissimi expectat ad penitentiam: in hoc debemus cognoscere: in quo dum nos prospicit praua sine termino agere scelerum nostrorum: in huius uite spacio terminationem dignetur concedere. Cum in ipsa etiam anni spacia statuta decreuit tempora: in qua nos ad bonorum operum acta inuitat. Ut caro [d 1Kb] que se ad sue combustionis incendia [e 1Kb] crapulationi  dedita: immoderata grassatur ruina: et indiscreto [f 1Kb] temulentia uicio non solum incenditur culpa: sed etiam fuscata memoria creatoris sui obliuiscitur beneuolentiam: a quo statim non recipit secundum culpam: uerum dum in utroque uicio refrenata consistit: quid aliud agit nisi quod ab imis ad sursum ascendit. Qui dudum corporali grauedine onerata: tetro herebi profundo deuenerat mancipanda. Sed dum abstinentie miseratio coniungitur elemosyne: tanquam pinnato more siue mens ipsa: siue oratio eleuatur in ethera. Et cum tanta superna beneficia nostra nobis non ambiant desideria: saltim adornante nos gratia diuina alacres debemus occurrere ad hec celestia medicamenta. Ut concesso nobis penitendi spacio: sic defleamus commissa: ne iterum admittamus deflenda: sed hoc seminemus in lachrimis:  quod metamus in gaudiis. R\. Amen.

Post nomina. Oratio. Recensita Domine tuorum fidelium nomina: quesumus ut liber uite eterne contineat. Ut qui misericorditer cuncta regis ac moderas: et uiuis prestes feliciter uiuere: et defunctis eruas a tenebrosa infernali caligine. R\. Amen.

Ad pacem. Oratio. Christe Dei filius qui per supplicium suscepte crucis pacificasti omnia que sunt in celis et in terris: quesumus ut nos pace illa locupletes: in qua electos tuos consistere facis. Ut pacato mentis receptaculo sic tibi in cordibus nostris dignum preparemus hospitium. Ut semper ad nos. 88 uenias: et apud nos cum Patre mansionem facias. Et ita nos tibi peculiares efficias: ut semper  Spiritus Sancti gratiam [g 1Kb] in nos habitare concedas.

R\. Amen.

Inlatio. Dignum et iustum est equum et salutare est: nos tibi gratias agere Domine Deus noster. A quo indigni digne protegimur: et protectionis munera cecato cordis oculo non pensamus: dum sepe proni in culpa labimur: et nichil iustum agimus: ex quo surgamus. Cum ergo nos tua larga clementia et per digna Patriarcharum inuitat exempla: et per prophetarum salubria docet oracula: et per rutilantia incarnationis Domini nostri Iesu Christi inlustrat miracula: adhuc etiam et Apostolorum eius melliflua predicamenta [h 1Kb] nostra inserit corda. Ut eternam amantes uitam: desideria abiiciamus uana: et ea sequamur quam inluminati sine fine manere  scimus perpetua. Sic Enoch perniciosam prauorum execrans uitam: delectabilia paradisi obtinet arua. Sic Ne iusticiam seruans in opere: rector arce factus est in diluuii tempestate. Sic Habraam diuino precepto obediens: dum domum reliquit et patriam: amicus Dei effectus beatitudinem obtinet infinitam. Sic Isaac castimonie dono prefulgens in semine suo [i 1Kb] hereditat omnes gentes. Sic Iacob humilitatis  et sufferentie gratia fretus: promissum dilatauit paternum. Sic Ioseph praua suadenti obiecta repellens: dum nepharium recusaret stuprum: [a 1Kb] principari meruit in Aegypto. Sic Moyses negando se esse filium Pharaonis: dum temporales respuit delectationes: magis eligens cum populo Dei habere afflictionem: extitit in miraculorum patratione. Dum et Egyptum decem quassit plagis: et uirga equora diuisit rubri maris. Producit limpha ex saxis: et quadraginta dierum uel noctium spacia continuando ieiunii legem promulgat in populis. Sic Iosue dum hostes conterit populi Dei: Solis cursum retinet in climate celi. Sic Dauid dum misericors extat in gloria regni: regnare cum Christo in sempiternum promeruit. Sic Helias et ipse quadraginta  dierum uel noctium spacia ieiunans: igneo curru euectus alacriter paradisum defertur. Sic Daniel Propheta dum abstinentie inseruit legibus: profunda et secreta mysteria enarrat legibus. Sic etiam Saluator noster ac Dominus noster iehsu Christus: ut temptatoris destrueret figmenta: quadraginta dierum uel noctium ieiunauit spacia. Sic tristiciam animi obtinuit passionis tempore. Sic etiam sacrum corpus sue diuinitatis conexum flagellis: sputis: clauis: lanceis: iaculis prebuit uulnerandum. Et hic in illo accessu aduersitatis: nostras diluit ueternosas maculas prauitatis. Iam uero post hec: quid Apostolorum numerus doctrinis premisit uirtutum: sedule sancta ecclesia prodet in publicum. Sed quis nos ob hanc gratiam tibi clementissime  Domine ualeamus respondere: nisi ut cum toto cordis affectu maiestatis tue imploremus respectum. Ut non nos abiicias uelut immundos: qui nos agnoscimus nimis squaloribus esse pollutos: sed exhibe nos ut tuos ministros: qui sepe de immundis iubes efficere mundos. Ut alacres occurramus ad hos dies: quos pro nostra purificatione tu ipse instituisti colendos: et sic in eis iussa tuorum impleamus preceptorum: ut semper te conlaudemus admixti in choro Sanctorum proclamantes atque ita dicentes.

R\. Chorus. Sanctus. Sanctus. Sanctus.

Post sanctus. uere sanctus uere benedictus es Domine Deus noster. Qui nos per penitentiam inuitas ad ueniam: ut purificatis concedas uitam eternam.  Christe Domine ac redemptor eterne.

 Post pridie. Oratio. Christe Domine cuius passionis mortis et resurrectionis ideo facimus commemorationem: quia per id nos agnoscimus recepisse redemptionem: qui in prothoplausti parentis improba consensione eramus condemnati [b 1Kb] in damnatione. Purifica nos ea miseratione: qua 89 dudum redemisti per sanguinis effusionem. Ut gratiam corporis et sanguinis tui suscepturi: careamus noxia: piaculi consueti suscipientes medelam salutis: quod est mysterium nostre redemptionis: in uisceribus nostris. R\. Amen.

Ad orationem Dominicam.

Prope sunt ecce fratres karissimi dies illi salutis: in quibus nos conuenit cum litatione ieiunii: elemosynam et pietatem conferre indigenti. Ut caro adteratur  ieiuniis: et misericordie opera exhibeantur afflictis. Ut dum in his operibus occupati manemus: liberis semper uocibus ad Deum exclamemus e terris. Pater noster.

Dicat Presb. Humiliate uos benedictioni. Dominus sit semper uobiscum. R\ Et cum spiritu tuo.

Benedictio. Diuina nos gratia benedictione superna locupletet: qui uos prospicit proximos abstinentie dies amabiliter prestolare. R\. Amen. Ipse in cordibus uestris sibi beneplacitum preparet habitaculum: qui dies ipsos consecrauit abstinentia ciborum. R\. Amen. Ut tollentes crucem uestram sequamini eum: qui sponte pro uobis suscepit mortis supplicium. R\. Amen. Per misericordiam ipsius Dei nostri qui est benedictus: et uiuit et omnia regit in secula seculorum.  R\. Amen.

Dicat Presb. Dominus sit semper uobiscum. R\. Et cum. Hic dicat chorus. Gustate.

Post communio. Oratio. Refecti Christi corpore et sanguine pariter: quia sanctificati Deo Patri omnipotenti gratias referamus: ut nos in eadem refectione et sanctificationem habentes: hic et in futuro seculo gloriam percipiamus. R\. Amen. Per misericordiam tuam Deus noster qui es benedictus et uiuis et omnia regis in secula seculorum. R\. Amen.

Dicat Presb. Dominus sit semper uobiscum. R\. Et cum. Missa acta est in nomine Domini nostri Iesu Christi perficiamus cum pace R\. Deo gratias.



[c 2Kb] FERIA QUARTA IN CAPITE IEIUNII.

Antiphona. [d 1Kb] Exaudi nos Deus quoniam beniga, est  misericordia tua: secundum multitudinem miserationum  tuarum: respice in nos Domine. u\. Saluum me fac Deus: quoniam intrauerunt aque usque ad animam meam, u\. Gloria et honor Patri et Filio et Spiritui Sancto in secula seculorum. R\. Amen. P. Exaudi nos Deus. Kyrie eleison. Christe eleison. Kyrie eleison. Pater noster R\. Et ne nos inducas. P. [a 1Kb] Deus misereatur nostri. Totum cum Gloria et honor Patri. u\. Ostende nobis Domine misericordiam tuam. R\. Et salutare tuum da nobis. u\. Peccauimus cum patribus nostris. R\. Iniuste egimus: iniquitatem fecimus. u\. Domine exaudi orationem meam. R\. Et clamor meus ad te ueniat. u\. Dominus sit semper uobiscum. R\. Et cum spiritu tuo.

Oratio. Oremus. [b 1Kb] Concede nobis quesumus Domine presidia militie christiane sanctis inchoare ieiuniis:  ut contra spirituales nequicias pugnaturi; continentie muniamur auxilio. Per Christum. Et postea Sacerdos benedicat cineres. u\. Adiutorium nostrum in nomine Domini. u\. Qui fecit celum et terram. u\. Dominus sit semper uobiscum. R\. Et cum.

Oratio. [c 1Kb] Deus qui non mortem sed penitentiam desideras peccatorum: fragilitatem conditionis humone benignissime respice: et hos cineres quos causa proferende humilitatis: atque promerende uenie: capitibus nostris imponi decreuimus: bene + dicere pro tua pietate digneris: ut qui nos cinerem esse: et ob prauitatis nostre meritum in puluere reuersuros cognoscimus: peccatorum omnium ueniam: et premia penitentibus repromissa misericorditer consequi mereamur. Per Christum.

 Oratio. Omnipotens sempiterne Deus qui misereris omnium: et nichil odisti eorum que fecisti: dissimulans peccata homnium propter penitentiam: qui etiam misericorditer subuenis clamantibus ad aures clementie tue: bene + dicere: et sanctificare digneris hos cineres: quos super capita nostra: causa sancte religionis: et humilitatis pro peccatis nostris more Ninniuitarum ferre constituisti: da per inuocationem sancti tui nominis: ut omnes qui eos ad precandam  misericordiam tuam super capita sua tulerint: mereantur a te Domine Iesu Christe omnium delictorum suorum ueniam percipere: et hodie sic sancta inchoare ieiunia: ut ad diem resurrectionis purificatis mentibus digne mereantur accedere: et in futuro perpetuam 90 et immarcescibilem accipere gloriam. Per Dominum nostrum Iesum Christum. Benedictio. Benedictio + Dei Patris omnipotentis: et Filii + et Spiritus + Sancti descendat: et maneat super hos cineres. R\. Amen.

Hic aspergat aquam benedictam super cineres. Benedictis cineribus incipiat cantor Antiph. [d 2Kb] Immutemur habitu: in cinere et cilicio ieiunemus: et ploremus ante Dominum: quia multum misericors est: dimitte peccata nostra Deus noster.

 Dicatur tribus uicibus: deinde dicatur alia Antiph. Inter uestibulum et altare plorabant Sacerdotes et Leuite. Ministri Domini dicentes: parce Domine: parce populo tuo: et ne dissipe ora canentium ad te Domine. u\. Gloria et honor Patri. R\. Emendemus in melius quia ignoranter peccauimus: ne subito preoccupati die mortis: queramus spacium penitentie: et inuenire non possimus. Attende Domine et miserere nostri: quia peccuimus tibi. u\. Adiuua nos Deus salutaris noster: et propter honorem nominis tui Domine libera nos. P. Attende. u\. Gloria et honor Patri. P. Attende.

Interim dum cantauerint Clerici has Antiphonas accipiant Clerici et laici cineres de manu Archiepiscopi uel Sacerdotis et dicat Sacerdos dum posuerit Antiph. [e 1Kb]  Memento homo: quia cinis es: et in cinerem reuerteris: age penitentiam: et prima opera fac. [f 1Kb] Hoc facto eant omnes ad processionem: finita processione fiat sermo quo finito incipiant ad Missam [g 1Kb] Officium. Misereris omnium Domine Deus: et nichil odisti eorum que fecisti: dissimulans peccata hominum propter penitentiam: et parcens illis quia tu es Dominus Deus noster. u\. Miserere mei Deus: Miserere mei: quoniam in te confidit anima mea. P. Et parcens  illis. u\. Gloria et honor Patri et Filio et Spiritui Sancto in secula seculorum. Amen. P. Et parcens illis. Dicat Presb. Per omnia semper secula seculorum. R\. Chorus. Amen.

Oratio. Conuerte nos Deus salutaris noster: et auerte iram tuam a nobis: ac super populum tuum pacem presta quam loqueris: ut plebs tua letetur in te: ac salutare tuum custodiat: salutem intelligens uel misericordiam tuam temporum prosperitate cognoscat: uel benignitatem tuam fructum fecunditatis suscipiat. R\. Amen.

Dicat Presb. Per misericordiam tuam Deus noster. Dominus sit semper uobiscum. R\. Et cum.


Lectio libri Sapientie Salomonis [a 1Kb] Prouerb. I.

R\. Deo gratias.

 Fili. Conuertimini ad correptionem meam [b 1Kb] et proferam uobis spiritum meum: [c 1Kb] et ostendam uerba mea. Quia uocaui: et renuistis. Extendi manum meam: et non fuit qui aspiceret. Despexistis omne consilium meum: et increpationes meas neglexistis. Ego quoque in interitu uestro ridebo et subsannabo: cum uobis quod timebatis adueherit. Cum inruerit repentina calamitas: et interitus quasi tempestas ingruerit: quando uenerit super uos tribulatio et angustia: tunc inuocabunt me et non exaudiam. Mane consurgent: et non inuenient me. Eo quod exosam habuerint disciplinam: et timorem Domini susceperint: nec adquieuerint consilio meo: et detraxerint uniuerse correctioni mee. Comedent igitur fructus uie sue: suisque consiliis saturabuntur. Auersio paruulorum  interficiet eos: et prosperitas stultorum perdet illos. R\. Amen. Dicat Presb. Dominus sit semper uobiscum. R\. Et cum.

[d 1Kb] Psallendo. Ecce ueniet dies Domini magni elemosyne et ieiunii: estote parati benefacere oppressis: uiduis et orphanis. P. Ut recipiatis mercedem in nouissimis temporibus dicit Dominus. u\. Quiescite agere peruerse: discite benefacere: querite iudicium: subuenite oppresso. P. Ut re. Dicat Presb. Silentium facite.


Sequentia epistole Iacobi Apostoli ad duodecim tribus .

R\. Deo gratias.

Charissimi. Nemo cum tentatur dicat quoniam a Deo tentatur. Deus enim intentator malorum est. Ipse  autem neminem tentat. Unusquisque uero tentatur a concupiscentia sua abstractus et inlectus. Deinde concupiscentia cum conceperit: parit peccatum. Peccatum uero cum consummatum fuerit: generat mortem.  Nolite itaque errare fratres mei delectissimi: omne datum optimum: et omne donum perfectum de sursum est: descendens a patre luminum apud quem non est 91 transmutatio: nec uicissitudinis obumbratio. uoluntarie genuit uos uerbo ueritatis: ut simus initium aliquod creature eius. Scitis fratres mei dilectissimi: sit autem omnis homo uelox ad audiendum: tardus autem ad loquendum: et tardus ad iram. Ira enim uiri iusticiam Dei non operatur. Propter quod abiicientes omnem immunditiam et abundantiam malicie: in mansuetudine suscipite insitum uerbum: quod potest saluare animas uestras.

R\. Amen.


Lectio sancti euangelii secundum Mattheum .

 Illo in tempore: Dominus noster iehsu Christus ductus est in desertum a spiritu: ut tentaretur a diabolo. Et cum ieiunasset quadraginta diebus: et quadraginta noctibus: postea esuriit. Et accedens tentator dixit ei. Si filius Dei es: dic ut lapides isti panes fiant. Qui respondens dixit ei. Scriptum est. Non in pane solo uiuit homo: sed in omni uerbo quod procedit de ore Dei. Tunc assumpsit eum diabolus in sanctam ciuitatem: et statuit eum supra pinnaculum templi: et dixit ei. Si filius Dei es mitte te deorsum. Scriptum est enim. Quia angelis suis mandauit de te: et in manibus tollent te: ne forte offendas ad lapidem pedem tuum. Ait illi iehsu rursum. Scriptum est. Non tentabis Dominum Deum tuum. Iterum assumpsit eum diabolus in montem  excelsum ualde: et ostendit ei omnia regna mundi: et gloriam eorum: et dixit illi. Hec omnia tibi dabo: si cadens adoraueris me. Tunc dixit ei iehsu. uade Sathana. Scriptum est enim. Dominum Deum tuum adorabis: et illi soli seruies. Tunc reliquit eum diabolus. et ecce angeli accesserunt: et ministrabant ei. R\. Amen.

Dicat Presb. Dominus sit semper uobiscum.

R\. Et cum.

[f 1Kb] Lauda. Alleluia. u\. Memento nostri Domine in beneplacito populi tui: uisita nos Deus in salute tua. P. Alleluia. Dicat Presb. Adiuuate me fratres.

[g 1Kb] Sacrificium. Hi dies orationis sancti erunt uobis: et humiliabitis animas uestras applicantes holocausta Domino Deo uestro.

 Missa. [h 1Kb] Appropinquantibus beate quadragesime diebus: oremus Deum dilectissimi fratres corpore et mente prostrati. Et licet omni uite nostre tempore eius operi cuius imaginem accepit anima debeat  mancipari: tamen specialiter quamdam obseruationem horum dierum esse debere: patrum docemur exemplis: qui non solum sermone: sed et opere: quid nobis imitandum esset egerunt: e quibus primus Moyses legislator occurrit: qui in hoc numero dierum excelsi montis uerticem conscendit: nichil in his diebus nisi tantum uerbo Dei pascebatur: quod ex ore Domini procedebat. Secundus uero occurrit nobis Helias propheta: [a 1Kb] qui unicus esse uirtutem contestans; quadraginta diebus montium excelsa lustrauit; ubi sacri oris alloquium de Isrelitarum salute audire promeruit. Tertius autem ipse nobis Dominus noster iehsu Christus occurrit: qui totis quadraginta diebus heremi secreta penetrans: omnia diabolica tentamenta destruxit. Horum igitur  nos exemplis edocti laborantes per hos dies quadraginta: eiiciamus a nobis malicie fermentum: quo azimi sinceritatis et ueritatis inueniri postmodum mereamur. R\. Amen.

Alia oratio. Salutaris uie initia hodierne solennitatis sacrificio cupientibus consecrare: occurrat Deus Pater unigenitus Filius tuus: qui olim callidi tentatoris astuciam: trimoda se suasione inlicientem sacri oris alloquio reprobauit [b 1Kb] ac pertulit. Ipse a nobis uirulenta tentationum semina pellat: ipse consensum malarum suggestionum a nobis retrudat. Ipse ariditatis nostre inediam [c 1Kb] diuinis pedibus foueat. Protegat nos contra huius tentatoris insidias: lorica iusticie: et galea salutis eterne. Exhibens de celorum edibus fragilitati nostre fortitudinem cibi  perennis: quo et hodie ualidius roborati: [d 1Kb] inditum e crastino abstinentie tempus incipientes: petulancie carnalis libitus in nobis decidant: ira diffugiat: uoracitas pereat: temulentie uitium euanescat. Secedant doli: 92 corpora salus habeat: animas uis diuina. Utraque seruent in opere pacem ieiunii actu: uirtutem in uoto: constantiam in affectu; actuum disciplinam. Quo spiritualiter suscipientes predicte abstinentie tempus: per eum nobis salubriter efficiatur peruium: per quem id ad expiationem nouimus institutum. R\. Amen.

Post nomina. Oratio. Christe Dei filius quo docente didicimus: non in solo pane uiuere: sed in omni uerbo quod tuo procedit ex ore. Presta nobis ut qui magisterium tuum sequentes presentis quadragesime  initia hodierna die incipimus festiuis consecrare in canticis: optata remedia a te impetrare possimus: tam uiuentibus quam defunctis. Quo et nobis seruiendi  tibi concedatur cum affectu effectus: et illis a te prestetur eterne beatitudinis locus. R\. Amen.

Ad pacem. Oratio. Deus cui transferendus Helias quadraginta dierum ieiunium consecrauit: et spiritualiter donec ad celestia mereretur ascendere ieiunauit: prophetalem quesumus gratiam dona populis christianis: in qua superemus delectationes carnis et sanguinis. Fac in omnibus et per omnia continentes fac pacificos: fac celestia precepta seruantes: quibus et in hoc sacrificio benignus appareas: et humiliter te inuocantibus propiciatus occurras.

R\. Amen.

Inlatio. Dignum et iustum est nos tibi gratias agere trinitas Deus: qui das escam omni carni: et imples omnem animam benedictione. Tuere nos Domine qui  non solum carnalibus cibis pascis: sed et spiritualibus escis alis. Ut non in solo pane uiuamus: sed in omni uerbo tuo uitalem habeamus alimoniam. Nec tantum epulando: sed etiam ieiunando pascamur. Nam ut dapibus: et poculis corpora: sic ieiuniis et uerbis tuis anime saginantur. [e 1Kb] Magnam enim in hoc munere corporibus salubritatem: et sanitatem mentibus prebuisti: iamque ab initio seculi nobis ieiunium uenerabile dedicasti. Quod si illa generis humani mater Eua [f 1Kb] interdictam sibi arborem custodisset: et immortalitatem retinuisset: et patriam. Sed peccatum matris antique: quod inlicta ligni uetiti usurpatione commisit; in nostris [g 1Kb] ablue ieiuniis. Ut qui de paradiso [h 1Kb] per inobedientiam Ade non abstinendo cecidimus: nunc autem per obedientiam  Christi ieiunando surgamus. Qui nobis ex eadem materia calicem salutis remiscuit de qua mortis poculum biberamus. Ut quibus per cibum ligni acquisiti mors uenerat: per crucis lignum salus perdita redderetur. Cui merito omnes angeli et archangeli non cessant clamare quotidie: una uoce dicentes.

R\. Sanctus. Sanctus. Sanctus.

Post Sanctus. uere Sanctus et benedictus in altissimis iehsu Christus filius tuus Dominus noster. Qui assumpta humane fragilitatis natura; non solum infidelium sterilitatem conuertendo fecundauit: uerum etiam antiquissimum serpentem seductionibus blandis inlecebrantem: totiusque mundi copiam promittentem sterilitate [i 1Kb] tibi promissa post ieiunii  peracta solemnia omnipotenti brachio supplantauit. Docens discipulos suos: nostros autem apostolos non numerositate taurorum: aut hircorum: non  uitulorum ubertate: non agnorum pinguium uictimis tuam placare clementiam: sed puris mentibus lotisque innocentie manibus sacrificia libare tue serenitati supplicia. Quia tu es Deus Dominus ac redemptor eternus.

Post pridie. Oratio. Adsunt Domine Deus dies illi quos colendos nobis documento tui exempli: sub quadragenaria ieiunio decursione [a 1Kb] signasses. Proinde tuam pietatem poscimus et rogamus ut hodierne solennitatis sacrificio delibutus: largiaris supplicantibus famulis spiritalis alimonie cibum: et tue sermocinationis edulium. Quo ad instar prophete tui Helie huius sacrificii libatione muniti: ita [b 1Kb] a crastino laboriosa diuine institutionis salubriter expediamus ieiunia: ut sermocinationis tue mereamur  potiri loquela. R\. Chorus. Amen.


93 Ad orationem Dominicam.

Ecce Saluator noster: et Domine: qui per paginam ueteris testamenti offerri tibi decimas rerum precipis annuales: tibi [c 1Kb] dierum decimas consecrare conamur. Pie largissimam tue pietatis clementiam implorantes: ut in congressione uie huius instruas nos documentis iusticie: et perceptionibus legis tue. Quibus instructi: et hodierni diei suscepta solennia expleamus et deuotissime a crastino instituta ieiunia inchemus. Pater noster. Dicat Presb. Humiliate uos benedictioni. Dominus sit semper uobiscum. R\. Et cum.

Benedictio. Christus Dei filius qui quaterdecies  diebus in abstinentiam deuolutis: se tentari permisit: ipse uos non patiatur ullis tentationibus a sancto proposito submoueri. R\. Amen. Quique eidem callido tentatori non in solo pane: sed in uerbo Dei hominem uiuere posse respondit: celestis uos reficiat alimonia cibi. R\. Amen. Ut dapibus satiati diuinis: indictas a crastino parsimonie leges  explere possitis. R\. Amen. Per misericordiam ipsius Dei nostri qui est benedictus et uiuit et omnia regit in secula seculorum: R\. Amen. Dominus sit semper uobiscum. R\. Et cum. Dicat Chorus. Gustate.

Post communio. Oratio. Gustantes Domine suauitatis dulcedinis plenitudinem: quesumus ut sit nobis hic in remissionem peccatorum et sanitatem mentium. R\. Amen. Per misericordiam tuam Deus noster: qui es benedictus: et uiuis et omnia regis in secula seculorum. R\. Amen. Dominus sit semper uobiscum. R\. Et cum. In nomine Domini nostri Iesu Christi perficiamus cum pace. R\. Deo gratias.



[d 21Kb] DOMINICO PRIMO IN QUADRAGESIMA.


Ad missam. Officium.

 Ecce nunc tempus acceptabile alleluia. P. Ecce nunc dies salutis alleluia. u\. Dominus regnauit decorem induit: induit Dominus fortitudinem et precinxit se. P. Ecce nunc dies. u\. Gloria et honor Patri et Filio et Spiritui Sancto in secula seculorum. R\. Amen. P. Ecce. Dicat Presb. Per omnia semper secula seculorum. R\. Amen. Hic dicatur. Gloria in excelsis. Dicat Presb. Per omnia semper secula seculorum. R\. Amen.

Oratio. Audiant simul te Domine omnes gentes et diues ac pauperes aurem tibi cordis accommodent. Nec timeamus in die mala: neque fidei onere relicto: iumentis insipientibus comparemur. Ut te solum intelligentia nostra adsequens ambiat: quem eterno in gaudio cum sanctis omnibus laudans premia  sempiterna suscipiat, R\. Amen. Per misericordiam tuam Deus noster qui es benedictus: et uiuis et omnia regis in secula seculorum. R\. Amen. Dominus sit semper uobiscum. R\. Et cum. [e 1Kb] Prophetia. Audite audientes me.

Require in Dominica ante diem cinerum. fo. 85. Dicat Presb. Dominus sit semper uobiscum.  cum. R\. Et cum. [a 1Kb] Tractus. [b 1Kb] Daniel Propheta. tunc illi tres quasi ex uno ore hymnum canebant: et benedicebant Dominum de fornace dicentes. Hic incipiat Sacerdos. Benedictus. Benedictus es Domine Deus patrum nostrorum: et admirabilis et superexaltatus in secula. Amen. u\. Et benedictum nomen maiestatis tue illud sanctum. P. Et super. u\. Benedictus es qui uides abyssos: sedes super cherubim et laudabilis. P. Et super. u\. Benedictus es in solidamento celi: et laudabilis et gloriosus in secula. Amen. P. Et super. u\. Benedicite omnia opera Domini Dominum: benedicite angeli Dei Dominum: benedicite stelle celi Dominum. P. Hymnum dicite et superexaltate eum in secula. Amen. u\. Benedicite filii hominum Dominum: benedicite  Sacerdotis Dei Dominum. Benedicite sancti et humiles corde Dominum. P. Hymnum dicite. u\. Benedicite Anania Azaria et Misel Dominum. Hymnum dicite et superexaltate eum in secula. Amen. u\. Quia liberauit nos ab inferis et de manu mortis saluauit nos et eripuit nos de medio camino ardentis flamme et e medio ignis eduxit nos. Dicat Presb. Confitemini. u\. Confitemini Domino quoniam bonus: quoniam in seculum misericordia eius.

[c 1Kb] Psallendo. Ne memor fueris Deus iniquitatum nostrarum antiquarum: cito apprehendat nos misericordia tua Domine. u\. Quoniam pauperes facti sumus ualde: adiuua nos Deus salutaris noster. P. Cito apprehen. [d 2Kb] Hic Sacerdos debet preparare calicem cum uino et aqua et hostiam in patena posita  super calicem et accipiat illud 94 et prosternat se ad pedem altaris flexis genibus et dicat has preces que  sequuntur. Indulgentiam postulamus. Christe exaudi. Placare et miserere. u\. Iesu unigenite Dei patris filius: qui es immense bonitatis Dominus. P. Placare. u\. Cuncti te gemitibus exorantes poscimus: cunctique simul deprecantes quesumus. P. Placare. u\. Tua iam clementia mala nostra superet: tuo iam sereno uulto in nos respice. P. Placare. u\. Remoue propicius tuam iracundiam: da peccatis finem: da laboris requiem. P. Placare. u\. Tranquillitatem temporum: rerum abundantiam: pacis quietem: et salutis copiam. P. Placare. u\. [e 1Kb] Illius Pontificis porrige presidium: atque uniuerso supplicanti populo. P. Placare. u\. Remissionem omnium peccatorum quesumus: indulge clemens mala que commisimus. P. Placare. Hic dicat Sacerdos [f 1Kb] Orationem  submissa uoce.

Exaudi orationem nostram Domine: gemitusque nostros auribus percipe: nos enim iniquitates nostras agnoscimus: et delicta nostra coram te pandimus tibi Deus peccauimus: tibique confitentes ueniam exposcimus. Et quia recessimus a mandatis tuis: et legi tue minime paruimus. Conuertere Domine super seruos tuos quos redemisti sanguine tuo. Indulge quesumus nobis: et peccatis nostris ueniam tribue: tueque pietatis misericordiam in nobis largire dignare. R\. Amen. Per misericordiam tuam Deus noster qui es benedictus et uiuis et omnia regis in secula seculorum. R\. Amen. Hic eleuet Sacerdos et dicat. Silentium facite.


 Sequentia epistole Pauli [g 1Kb] ad Corinthios .

R\. Deo gratias.

 Fratres. Pro Christo legatione fungimur tanquam Deo exhortante per nos. Obsecramus: pro Christo reconciliamini Deo. Cum qui non nouerat peccatum: pro nobis peccatum fecit: ut nos efficeremur iusticia Dei in ipso. Adiuuantes autem exhortamur: ne in uacuum gratiam Dei recipiatis. Ait enim. Tempore accepto exaudiui te: et in die salutis adiuui te. Ecce nunc tempus acceptabile: ecce nunc dies salutis. Nemini dantes ullam offensionem: ut non uituperetur ministerium nostrum: sed in omnibus exhibeamus nosmetipsos sicut Dei ministros in multa patientia. In tribulationibus. In necessitatibus. In angustiis. In laboribus. In plagis. In carceribus. In seditionibus. In uigiliis. In ieiuniis. In castitate. In scientia. In longanimitate.  In suauitate. In Spiritu Sancto. In caritate non ficta. In uerbo ueritatis. In uirtute Dei. Per arma iusticie a dextris: et sinistris. Per gloriam et ignobilitatem. Per infamiam et bonam famam. Ut seductores et ueraces. Sicut qui ignoti: et cogniti. Quasi morientes: et ecce uiuimus. Ut castigati: et non mortificati. Quasi tristes: semper autem gaudentes. Sicut egentes: multos autem locupletantes. Tanquam nichil habentes: et omnia possidentes. [a 1Kb] In Christo Iesu Domino nostro

R\. Amen.


Lectio sancti euangelii secundum Ioannem .

Illo in tempore. Dominus noster iehsu Christus reliquit Iudeam: et [c 1Kb] abiit in Galileam. Oportebat  autem eum transire per Samariam. uenit ergo in ciuitatem Samarie: que dicitur Sichar iuxta predium quod dedit Iacob Ioseph filio suo. Erat autem ibi fons Iacob. iehsu ergo fatigatus ex itinere sedebat sic super puteum: hora erat quasi sexta. uenit mulier de Samaria haurire aquam. Dicit ei iehsu. Da mihi bibere. Discipuli autem eius abierant in ciuitatem: ut cibos emerent. Dicit ei mulier illa Samaritana. Quomodo tu Iudeus cum sis: bibere a me poscis: que sum mulier Samaritana. Non enim coutuntur Iudei Samaritanis? Respondit iehsu: et dixit ei. Si scires donum Dei: et quis est qui dicit tibi: da mihi bibere: tu forsitan petisses ab eo: et dedisset tibi aquam uiuam. Dicit ei mulier. Domine  neque in quo haurias habes: et puteus altus est: unde ergo habes aquam uiuam. Nunquid tu maior es patre nostro Iacob: qui dedit nobis puteum hunc: et ipse ex eo bibit: et filii eius et pecora eius. Respondit iehsu: et dixit ei. Omnis qui biberit ex  aqua quam ego dabo ei: non sitiet in eternum. Sed aqua quam ego dabo ei: fiet. 95 in eo fons aque salientis in uitam eternam. Dicit ad eum mulier. Domine da mihi hanc aquam: ut non sitiam: neque ueniam huc haurire. Dicit ei iehsu. uade uoca uirum tuum et ueni huc. Respondit mulier et dixit. Non habeo uirum. Dicit ei iehsu. Benedixisti: quia non habeo uirum. Quinque enim uiros habuisti. Et hunc quem habes: non est tuus uir. Hoc uere dixisti. Dicit ei mulier. Domine uideo quia propheta es tu: patres nostri in monte hoc adorauerunt: et uos dicitis quia Hierosolymis est locus ubi adorare oportet. Dicit ei iehsu. Mulier crede mihi: quia uenit hora quando neque in monte hoc: neque in Hierosolymis adorabitis patrem. uos adoratis quod nescitis:  nos adoramus quod scimus: quia salus ex iudeis est. Sed uenit hora et nunc est: quando ueri adoratores adorabunt patrem in spiritu et ueritate. Nam et pater tales querit: qui adorent eum. Spiritus est Deus: et eos qui adorant eum: in spiritu et ueritate oportet adorare. Dicit ei mulier. Scio quia Messias uenit qui dicitur Christus. Cum ergo uenerit: ille nobis annunciabit omnia. Dicit ei iehsu. Ego sum qui loquor tecum. Et continuo uenerunt discipuli eius: et mirabantur quia mulieri loquebatur. Nemo tamen dixit: quid queris: aut quid loqueris cum ea. Reliquit ergo idriam suam mulier: et abiit in ciuitatem: et dicit illis hominibus. uenite et uidete hominem qui dixit mihi omnia quecumque feci. Nunquid ipse est Christus? Exierunt de ciuitate  et ueniebant ad eum. Interea rogabant discipuli dicentes. Rabbi manduca. Ille autem dixit eis. Ego cibum habeo manducare: quem uos nescitis. Dicebant ergo discipuli ad inuicem. Numquid aliquis attulit ei manducare? Dixit eis iehsu: meus cibus est: ut faciam uoluntatem eius qui misit me. Ut perficiam opus eius. Nonne uos dicitis quod adhuc quatuor menses sunt: et messis uenit? Ecce [d 1Kb] ego dico uobis: leuate oculos uestros et uidete regiones: quia albe sunt iam ad messem. Et qui metit mercedem accipit: et congregat fructus in uitam eternam. Ut et qui seminat: simul gaudeat: et qui metit. In hoc est enim uerbum uerum: quia alius est qui seminat: et alius est qui metit. Ego misi uos metere: quod  uos non laborastis. Alii laborauerunt: et uos in laboribus eorum introistis. Ex ciuitate autem illa multi crediderunt Samaritanorum: propter uerbum mulieris testimonium perhibentis; quia dixit mihi omnia quecumque feci. Cum uenissent autem ad  illum Samaritani rogauerunt eum: ut ibi maneret: et mansit ibi duos dies. Et multo plures crediderunt propter sermonem eius et mulieri dicebant. Quia iam non propter tuam loquelam credimus: ipsi enim audiuimus: et scimus quia hic est uere Saluator mundi.

R\. Amen.

Dicat Presb. Dominus sit semper uobiscum. R\. Et cum.

[a 1Kb] Lauda. Alleluia. u\. Attende popule meus legem meam. P. Alleluia.

[b 1Kb] Sacrificium. Multiplicabit uos Dominus sicut astra celi diligite illum: et obseruabitis precepta eius: et cerimonias omni tempore: ut discant filii uestri disciplinam Domini Dei alleluia. u\. Locutus est Moyses  uniuerso Isreli dicens: dum descenderem de monte: et tabulas federis in manibus tenerem: et uidissem uos reliquisse uias Domini quas uobis ostenderam: proieci tabulas de manibus meis: et confregi eas ad radicem montis: et procidi ante Deum quadraginta diebus et quadraginta noctibus: panem non comedens: et aquam non bibens propter peccata que fecistis ante Deum et timens pro uobis oraui ad illum: et exaudiuit me. P. Ut dicam.

Missa. Solliciti queso dilectissimi fratres redemptionis nostre perpendentes mysterium: reddamus ut possumus Saluatori nostro gloriam: offerentes ei hostiam uiuam: [c 1Kb] et qui ex gentibus unam in se uoluit congregari ecclesiam. In muliere etenim illa Samaritana: in qua dudum est gentilitas figurata: nos  ipsos aduocatos ex gentibus agnoscamus: et pro illa Deo contriti cordis hostiam immolemus. Nouit ille suffragantibus adsistere: qui se [d 1Kb] nascenti iam seculo dignatus est subuenire. Dabit 96 precantibus efficaciam: qui in se suscepit infirmitatem nostram. Attribuet postulationi effectum qui lassus sedit ad puteum. Componet nobis in oratione precem: qui Samaritane mulieri inspirauit ut crederet. Dabit in eterna beatitudine premium acquisitis: qui misertus est quam uoluit parituris. R\. Amen.

Alia oratio. Iesu Redemptor noster et Domine qui ad saluandum genus humanum: [e 1Kb] sexta etate seculi uenisti: ab huius extremitatis nostre profundo conserua atque sanctifica ecclesiam tuam in unitate  sancte fidei: quam olim a tenebrosa profunditate eruens putei: tibi illam copulare per gratiam uoluisti. Da cunctis in ea manentibus: ut sicut ad te fide uenerunt: ita eterno solacio potiantur. Ut per te introducamur ad regnum eterne uite: per quem accepimus fidei inluminationem. Tribue nobis sicientibus eterni fontis ita bibere potum: ut nunquam sitiamus in eternum. Expelle a cordibus nostris omnem profunditatem tenebrosam errorum: nequando operiat super nos puteus os suum. Te te Christe inueniamus ad puteum releuantem qui nostro ex uicio quocumque  lapsi fuerint in crimine: ut toties releuemur tue pietatis dono: quoties cecati labimur in delicto. Amoue a cordibus nostris inueterata uetuste uite maliciam: qui nouitate spiritus in Samaritanam illam fidei operatus es incrementa. Da quesumus omnibus in commune Iesu bone: ita dies istos sancti desiderii plenitudine gratiosos habere: sicut illa promeruit dono sancte fidei te in ueritate cognoscere. Ut in horum celebritate dierum te custodiente: non libidine polluamur: non malicia sauciemur: non scandalis discindamur. Sed in sancte fidei omnes unitate collecti ita spiritus tui sancti defensione protecti: et inluminati mundemur a criminibus nostris. Qualiter ad sanctum pascha peruenientes: et ardenter suscipiamus mysterium nostre redemptionis: et  ueraciter reparatos nos gratulemur in statu eterne lucis.

R\. Amen

Post nomina. Oratio. Christe filius Dei uiui: cuius uirtute mulier illa Samaritana prenoscere meruit: cuius fidem casto corde concepit: cuiusque nomen abiens in ciuitatem celebre nunciauit. Da nobis ut ea ueritate nomen nostrum eternis ascribatur in paginis: [f 1Kb] que ueritate nomen glorie tue ob miraculum deitatis ammirabile factum est Samarie in populis. Presta etiam sancte Deus ut omnes qui fideli intentione fatemur et credimus nomen tue sanctissime trinitatis: nunquam eternis mancipemur suppliciis. Quique in eadem quam a te percepimus fide uocati sunt: nullis flammarum adustionibus crucientur.  Sed concede eis: ut sicut in hac uita inconcusse statum uere fidei tenuerunt: ita illius uite gaudiis eterno munere potiantur. R\. Amen.

Ad pacem. Oratio. Saluator mundi uerbum Patris eterni: qui post acceptam fidem mulieris: rogatus a Samaritanis biduum apud eos facis: ut in illorum duorum figura dierum mystice commendaretur duorum numerus preceptorum: caritatis uidelicet Dei ac proximi: munda cor nostrum omni crimine: omnique ignorantie cecitate. Qualiter mundissimam tibi in cordibus nostris preparantes mansionem: tribuas nobis quod illis tribuisti: proximi dilectionem ueraciter retinere: per quam possimus peruenire ad te: et tuam omnimodo nosse dilectionem: cum qua perueniamus ad gaudia uite eterne.

 R\. Amen.

Inlatio. Dignum et iustum est nos tibi semper gratias agere Domine sancte Pater eterne omnipotens Deus per Iesum Christum filium tuum Dominum nostrum. Qui ad saluationem humani generis ueniens e celo: sitiens atque fatigatus sedisse ad puteum dicitur. Ille etenim in quo omnis plenitudo diuinitatis corporaliter permanebat: quia nostre mortalitatis corpus assumpserat: ueritatem assumpte carnis quibusdam significationibus demonstrabat  Fatigatum enim eum non aliter credimus ab itinere: nisi infirmatum in carne. 97 Exiuit quippe ad currendam uiam: per significationem carnis assumpte. Ideo igitur etsi fatigatus ille in carne: non tamen nos sinit infirmari in sua infirmitate. Nam quod infirmum est illius: fortius est hominibus. Ideoque per humilitatem ueniens eripere mundum a potestate tenebrarum: sedit et sitiuit quando aquam mulieri petiuit. Ille etenim humiliatus erat in carne: quando sedens ad puteum loquebatur cum muliere. Sitiuit aquam: et exegit fidem ab ea. In ea quippe muliere: fidem quam quesiuit: quamque petiuit: exegit atque uenientibus dicit de ea discipulis: Ego cibum habeo manducare quem uos nescitis. Ille iam qui in eam creauerat fidei donum: ipse poscebat atque sibi ab  ea porrigi potum. Quique eam dilectionis sue flamma cremabat: ipse ab ea poculum quo refrigeraretur sitiens postulabat. Ob hoc nos ad ista tantarum uirtutum miracula quid apponemus sancte et immaculate et piissime Deus: nisi conscientiam mundam: et uoluntatem dilectioni tue omnimodo preparatam. Tuo igitur nomini offerentes uictimam mundam: rogamus atque exposcimus: ut opereris in nobis salutem: sicut in muliere illa operatus es fidem. Operare in nobis extirpationem carnalium uiciorum: qui in illa idolatrie pertulisti figmentum. Sentiamus quoque te in illa futura examinatione mitissimum: sicut illa te promeruit inuenire placatum. Opus enim tuum sumus: qui nisi per te saluari non possumus. Subueni nobis uera redemptio: pietatis indeficiens  plenitudo. Non perdas quod tuum est: quibus dedisti rationis naturam: da eternitatis gloriam indefessam. Ut qui te in hac uita laudamus: in eterna quoque beatitudine multo magis glorificemus. Tu es enim Deus noster: non nos abiicias a facie tua: sed iam respice quos creasti miseratione gratuita: ut cum abstuleris a nobis omme debitum culpe: et placitos reddideris aspectibus gratie tue. Eruti ab illa noxialis putei profunditate facinorum: [a 1Kb] idriam nostrarum relinquentes cupiditatum: ad illam eternam ciuitatem Hierusalem post huius uite transitum conuolemus. Et cum omnibus Sanctis nomen tuum celebre nunciemus: atque ita dicamus. R\. Sanctus. Sanctus. Sanctus.

Post Sanctus. uere Sanctus uere benedictus Dominus  noster iehsu Christus filius tuus. Cuius presentia uisionis mortificationem operatur sceleris. Non est enim homo: qui eius contueatur faciem: et suo possit remorari in crimine. Mulier quippe ista eius presentiam cernens: uerborum quoque eius fluenta mirabiliter capiens: postquam manifestissime cognouit Iesum: reliquit idriam uiciorum. Sicque abiens in ciuitatem: non tacet quod experta erat: de uirtute eius miraculum. Sit gloria ipsi: sit laus et honorificentia: Domino nostro et Saluatori. Cuius potentie cedunt retinacula criminum: ex quo etiam emendatior fit uita post lapsum. Reddamus  ergo ei in quantum possumus contriti cordis sacrificium: per quod ipse testatus est: se posse inueniri placatum. Christus Dominus ac redemptor eternus.

Post pridie. Deus qui in corde mulieris Samaritane spiritum tue sanctificationis dedisti: quo te crederet: quo te inspirata sentiret: quo etiam posset tue maiestatis potentiam fideli intentione narrare. Emitte spiritum tuum de sanctis celis tuis: quo sanctificentur oblata: suscipiantur uota: expientur delicta: et cunctis ex hoc sumentibus donetur criminis indulgentia: atque eterne promissionis gaudia sempiterna. R\. Amen.


Ad Orationem Dominicam.

 Fons uite perennis Iesu filius Dei Patris: da nobis aquam uiuam: da sitientibus uitam eternam. Efficiamur quesumus templum tuum: in quibus habites in eternum: ut et ipsi intra nos habeamur regnum tuum. Tu nos Christe Iesu exaudi de summis: cum Patrem sicut nos iussisti: exorauerimus e terris. Pater noster. Humiliate uos benedictioni. Dominus sit semper uobiscum. R\. Et cum.

Benedictio. Christus filius Dei qui Samaritane mulieris sitire dignatus est fidem: ipse in uobis sitim accendat dilectionis sue. R\. Amen. 98 Idem Redemptor qui operatus est [b 1Kb] in illam: quod ad regnum uocaret: operetur in uobis quod in eterna remuneratione coronet. R\. Amen. Quique discipulis suis orandi dedit precepta: ipse uos quocumque eum  loco exoraueritis: exaudiat. R\. Amen. Per misericordiam ipsius Dei nostri qui est benedictus: et uiuit et omnia regit in secula seculorum. R\. Amen. Dominus sit semper uobiscum. R\. Et cum.

[c 1Kb] Ad confractionem panis dicat chorus. Qui uenit ad me non esuriet: qui credit in me non sitiet unquam. u\. Ego sum lux mundi: et qui sequitur me non ambulabit in tenebris: sed habebit lucem uite. P. Qui uenit ad me. u\. Qui manducat meam carnem et bibit meum sanguinem: in me manet et ego in illo. P. Qui uenit. u\. Gloria et honor Patri et Filio et Spiritui Sancto in secula seculorum. Amen. P. Qui bibit et credit in me non morietur in eternum.

 Com. Repletum est gaudio os nostrum: et lingua nostra in exultatione.

Oratio. Reple Domine cor nostrum leticia: qui nobis dare dignatus es sacri corporis tui Eucaristiam. ut qui escarum perceptione reficimur: spiritualibus beneficiis adimpleri feliciter mereamur. R\. Amen. Per misericordiam tuam Deus noster: qui es benedictus et uiuis et omnia regis in secula seculorum. R\. Amen. Dominus sit semper uobiscum. R\. Et. In nomine Domini nostri Iesu Christi perficiamus cum pace.



[a 4Kb] FERIA IIII. IN PRIMA EBDOMADA QUADRAGESIME.


Lectio libri Prouerbiorum Salomonis .

Fili: Bonus reliquit heredes: filios et nepotes: et custoditur iusto substantia peccatoris. Multi cibi in noualibus patrum: et aliis congregantur absque iudicio. Qui parcit uirge: odit filium suum. qui autem diligit illum: instanter erudit. Iustus comedit et replet animam suam: uenter autem impiorum insaturabilis. Sapiens mulier edificat domum suam: insipiens extructam quoque destruet manibus. Ambulans recto itinere: et timens Deum: despicitur ab eo qui infami graditur uia. In ore stulti uirga superbie: labia sapientium custodiunt eos. Ubi non  sunt boues: presepe uacuum est: ubi autem apparent plurime segetes: ibi manifesta fortitudo bouis. Testis fidelis non mentietur: profert mendacium testis dolosus. Querit derisor sapientiam: et non inueniet: doctrina prudentium facilis. uade contra uirum stultum: et nescit labia prudentie. Sapientia callidi: est intelligere uiam suam: et imprudentia stultorum errans. Stultus illudet peccatum: et inter iustos morabitur gratia. Cor quod nouit amaritudinem anime sue: gaudio eius non miscebitur extraneus. Domus impiorum delebitur: tabernacula autem iustorum germinabunt. R\. Amen.


Lectio libri Exodi .

R\. Deo gratias.

In illis diebus. Locutus est Dominus ad Moysen  dicens. Scribe tibi uerba hec: quibus et tecum et  cum filiis Isrel pepigi fedus. Fuit ergo ibi eum Domino Moyses: quadraginta dies et quadraginta noctes: panem non comedit: et aquam non bibit. Et scripsit [d 1Kb] in tabulas uerba federis decem. Cumque descenderet Moyses de monte Sinay: tenebat duas tabulas testimonii: et ignorabat quod cornuta esset facies sua: ex consortio sermonis Domini. uidentes Aaron et filii Isrel cornutam faciem Moysi: timuerunt prope accedere. uocatique ab eo: reuersi sunt: tam Aaron quam principes sinagoge. Et postquam locutus est: uenerunt ad eum: etiam omnes filii Isrel. Quibus precepit cuncta: que audierat a Domino in Monte Sinay. Impletisque sermonibus: posuit uelamen super faciem suam. Quod ingressus ad Dominum et loquens cum eo: auferebat donec exiret.  Et tunc loquebatur ad filios Isrel omnia: que sibi fuerant imperata. R\. Amen. Dicat Presb. Dominus sit semper uobiscum. R\. Et cum.

[e 1Kb] Tractus. Threnos Hieremie prophete: ubi ciuitatis sue ruinas quadruplici plangit alphabeto. factum est postquam captiuus ductus est Isrel: nam et Hierusalem desolata: sed et Hieremias Propheta flens et lamentans lamentum hoc Deo et dixit. u\. Quis dabit capiti meo aquam: et oculis meis aperiet fontem lachrymarum: ut plangam die ac nocte uulnera anime mee. u\. Effundam lachrymas sicut aquas ante faciem Dei mei: extollam ad eum manus meas 99 pro remedio peccatorum meorum u\. Propter multitudinem iniquitatis mee: quia multiplicate  sunt preuaricationes.

 [b 1Kb] a 1Kb] Epistola. Nemo cum tentatur dicat. Euangelium. Ductus est iehsu in desertum.

Require in quarta feria in capite ieiunii fol. 91. Dicat Presb. Dominus sit semper uobiscum. R\. Et cum. [c 1Kb] Lauda Laudate Dominum quoniam bonus est psalmus: Deo nostro sit iocunda laudatio. u\. Precinite Domino in confessione: psallite Deo nostro in laude.

[d 4Kb] Antequam [e 1Kb] Sacerdos faciat ablutionem manuum: prosternat se ad pedes Altaris flexis genibus: et dicat has preces in hunc modum. Penitentes orate: flectite genua Deo: deprecemur Dominum: ut remissionem peccatorum et pacem nobis donare dignetur. u\. Erigite uos in nomine Christi completa oratione uestra simul dicite Amen. R\. Amen. State locis uestris ad  Missam.

[f 1Kb] Sacrificium. Offerte Domino mundum sacrificium. u\. Offerte Domino gloriam et honorem. P. Mundum sacrificium. u\. Gloria et honor Patri et Filio et Spiritui Sancto in secula seculorum Amen. P. Mundum sacrificium. Kyrieleyson. Tribus uicibus.

Missa. Dies festos et Dominice Passionis reuerentia consecratos aduenisse fratres dilectissimi sentientes: ambulemus in humilitate: continentiam conseruantes. Nemo seculari uoluptate pascatur; neque rursus aduersitate frangatur. Ut dum ceperimus temporalia: siue bona siue mala contemnere: tunc  uerissime ualeamus quadraginta diebus et quadraginta noctibus ieiunare. Post peractam uite huius quadragesimam recepturi uitam sine fine perpetuam. Nunc igitur Deum nostrum tota mentis deuotione poscamus: ut ita nos sua preueniat gratia: et misericordia protegat: qualiter ad celestia semper festinemus promissa. R\. Amen.

Alia oratio. Exaudi nos Domine sancte Pater eterne omnipotens Deus: et secundum magnam misericordiam tuam: quam non negas pura mente petentibus: orationes omnium accepta propicius. Sanctifica ergo preces nostras: quas supplices ad te humilesque effundimus: et in effectum bonum nostri cordis desideria dignare conuertere. Concede Domine ieiunium nostrum ita inculpabile apud te inueniri:  ut nunquam diaboli laqueis teneamur adstricti: sed a peccatis nostris immaculati inueniamur ac liberi. [g 1Kb] quo tam anime quam corporis preparati: sancto altario tuo ministrare mereamur inlesi.

R\. Amen.

Post nomina. Oratio. Coram altario tuo Domine et fidelium deferantur uota: et ieiuniorum obsequia, pro quo humili prece rogamus: ut huius ieiunii litatione ita acceptentur a te obsequia familie tue: qualiter et uniuersitas fidelium tuis remuneretur ex donis: et defunctorum anime amenitate foueantur in dulcedine beatitudinis.

 R\. Amen.

Ad pacem. Extingue in nobis Domine omnes libitus carnalis concupiscentie: per abstinentie sacrate uirtutem. Ut cum a nostris cordibus radicitus cuncta eraseris uitia: tua in nobis permaneat caritas sempiterna.

R\. Amen.

Inlatio. Dignum et iustum est omnipotens Pater: nos tibi semper gratias agere: per Iesum Christum filium tuum Dominum nostrum. In quo nichil suum princeps mortis inuenit: qui semper illum salutari ieiunio ieiunare cognouit. Ut uolentibus uiuere continenter et sobrie: principalis fieret forma iusticie. Tunc posse repelli docens malignos spiritus: cum ieiuniis et orationibus exercetur affectus. Unde merito  eum crucifixum terra tremuit: morientem corruptio non inuasit: resurgentem mundus credidit: et ascendentem celestis exercitus adorauit: reuersurum uox angelica nunciauit. Cui merito etiam omnes angeli clamare non cessant: ita dicentes. R\. Sanctus. Sanctus. Sanctus.

Post sanctus. Oratio. uere sanctus uere benedictus Dominus noster iehsu Christus filius tuus: qui quadraginta diebus et noctibus ieiunauit: et postea esuriit. Tantorum quippe dierum ieiunando protelationem explens: quia Deus erat: et postea esuriens: quia hominem uerum assumpserat: Christus Dominus ac Redemptor eternus.

100 Post pridie. Offerentes tibi Domine oblationum uota: celebrantesque ieiuniorum festa supplici  corde: et propria uoluntate de tua misericordia presumentes: rogamus: ut hec hostia que a nobis indignis offertur: gratiam in conspectu maiestatis tue inueniat: benedictionumque tuarum ubertate repleta: dum nostris fuerit percepta uisceribus: cunctarum sordium squalores radicitus a nostris cordibus pellat: et remedium nostris mentibus: corporibusque salutem adquirat.

Ad confractionem panis. Antifona. usq. ad mediam Quadragesim. Fiat misericordia tua Domine super nos: sicut sperauimus in te.

Ad orationem Dominicam.

Si nostis fratres karissimi Deum sibi decimas rerum uelle offerri: noueritis etiam hos dies de diebus  uite nostre: de expleto scilicet anno decimarum loco nos debere Deo persoluere. Ideoque preteritorum ueniam implorantes: simus orationi et ieiunio unanimiter insistentes: atque orationis dominice memores: cordis simul et oris officio clamemus e terris. Pater noster.

Dicat Presb. Humiliate uos benedictioni. Dominus sit semper uobiscum.

R\. Et cum.

Benedictio. Confirmet Dominus in timore sui nominis corda uestra: et abstinentie uestre sanctificet obsequellam. R\. Amen. Habitante quoque in uobis  sanctificatione ieiunii: ab omnibus mereamini criminibus expiari. R\. Amen. Ut ei in uobis habitaculum mundissimum per abstinentiam preparetis: cuius fidei uexillum in fronte portatis. R\. Amen. Per misericordiam ipsius Dei nostri etc. u\. Dominus sit semper uobiscum. R\. Et cum. Dicat chorus. Qui uenit ad me non esuriet. Et oratio. Reple Domine cor. Require retro Dominica prima Quadrages. fol. 98.



FERIA SEXTA AD MISSAM.


Lectio Libri Ecclesiastici Salomonis .

R\. Deo gratias.

Fili. Qui facit misericordiam: [b 1Kb] fenerat proximum. et qui preualet manu: mandata seruet. Fenera proximum in tempore necessitatis illius: et iterum redde proximo in tempore suo necessitatem. Confirma uerbum:  et fideliter age cum illo: in omni tempore inuenies quod tibi necessarium est. Multi quasi inuentiones estimauerunt fenus: et prestiterunt molestiam his qui se adiuuauerunt. Donec accipiat osculatur manum dantis: et in promissionibus humiliat uocem suam: et in tempore redditionis postulabit tempus: et loquitur uerba accidie et murmurationum: et tempus causabitur. Si autem potuerit reddere aduersatur solide: et uix reddet dimidium: et computabit illud quasi inuentionem. Si autem fraudauit eum pecunia sua: et possidebit eum inimicum gratis: et conuicia et maledicta reddet ei pro honore et beneficio: reddet ei contumeliam. uerumtamen super humilem patiens esto: et in elemosynam non pertrahas illum. Propter mandatum adsume pauperem:  et propter inopiam eius ne dimittas illum [c 1Kb] uacuum. Conclude elemosynam in corde pauperis: et hec pro te exorabit ab omni malo. R\. Amen.


Lectio libri Genesis .

In diebus illis. Surrexit Iacob: Et impositis liberis et coniugibus suis super camellos: et abiit. Tulitque omnem substantiam suam et greges: et quicquid in Mesopotamia quesierat: pergens ad Isaac patrem suum in terra Chanaam. Eo tempore Laban ierat ad tondendas oues: et Rachel furata est idola patris fui. Noluitque Iacob socero confiteri quod fugeret. Cumque abisset tam ille quam omnia que iuris eius erant: et amne transmisso: pergerent contra montem Galaad: nunciatum est Laban die tertio:  quod fugeret Iacob. Qui assumptis fratribus suis: persecutus est eum dies septem: et comprehendit eum in monte Galaad. uiditque in somnis dicentem sibi Deum. Caue: ne quicquam aspere loquaris contra Iacob. Iamque Iacob extenderat in montem tabernaculum. Cum ille consecutus eum fuisset cum fratribus suis in eodem monte Galaad: fixit tentorium et dixit ad Iacob. Quare ita egisti ut clam me abigeres filias meas quasi captiuas gladio? Cur ignorante me fugere uoluisti: nec indicare mihi ut prosequerer te cum gaudio et canticis et timpanis et cithara? Non es passus: ut oscularer 101 filios meos ac  filias. stulte operatus es. Et nunc ualet quidem manus mea reddere tibi malum. Sed Deus patris uestri heri dixit mihi. Caue: ne loquaris cum Iacob quicquam durius. Et si tu ad tuos ire cupiebas: et desiderio tibi erat domus patris tui: cur furatus es Deos meos? Respondit Iacob. Quod inscio te profectus sum: timui ne uiolenter auferres filias tuas. Quod autem furti me arguis; apud quemcumque inueniris Deos tuos: necetur coram fratribus nostris. Scrutare quicquid tuorum [a 1Kb] erga me inueneris: et aufer. Hec dicens: ignorabat quod Rachel furata esset idola. Ingressus itaque Laban tabernacula Iacob et Lie et utriusque familie: non inuenit. Cumque intrasset tabernaculum Rachelis: illa festinans abscondit [b 1Kb] idolum subter stramenta camelli: et sedit desuper.  Scrutatique omne tentorium: et nichil inuenienti ait: Ne irascatur Dominus meus quod coram te surgere nequeo: quia iuxta consuetudinem feminarum nunc accidit mihi. Sic delusa sollicitudo querentis est. Tumensque Iacob cum iurgio ait. Quam ob culpam meam: et ob quod peccatum sic exarsisti post me et scrutatus es omnem suppellectilem meam? Quid inuenisti de cuncta substantia domus tue? Pone hic coram fratribus meis et fratribus tuis: et iudicent coram me et te. Idcirco uiginti annos fui tecum: oues tue et capre non fuerunt steriles: arietes gregis tui non comedi nec captum a bestia ostendi tibi. Ego damnum omne reddebam. Quidquid furti perierat: a me exigebas. Die noctuque estu [c 1Kb] arebam et gelu: fugiebatque somnus ab oculis meis. Sic per  uiginti annos in domo tua seruiui tibi: quatuordecim pro filiabus: sex pro gregibus tuis. Immutasti quoque mercedem meam decem uicibus. Et nisi Deus patris mei Abraam et timor Isaac affuisset mihi: forsitan nudum me dimisisses. Afflictionem meam et laborem manuum mearum respexit Deus: et arguit te heri. Respondit Laban. Filii et filie et greges tui et omnia que cernis mea sunt. Quid possum facere filiis et nepotibus meis: ueni ergo et iniamus fedus: ut sit testimonium inter me et te. Tulit itaque Iacob lapidem: et erexit illum: dixitque fratribus suis. Afferte lapides. Qui congregantes: feceruntque tumulum: comederuntque super eum. quem uocauit Laban: tumulus testis. Et Iacob: aceruum testimonii.  uterque iuxta proprietatem lingue sue. Dixitque Laban. Tumulus iste testis erit inter me et te hodie. Et idcirco appellatus est nomen eius Galaad: id est tumulus testis. Intueatur Dominus et iudicet inter nos: quando recesserimus a uobis. Si afflixeris filias meas: et si introduxeris uxores alias super eas: nullus sermonis nostri testis est absque Deo: qui presens respicit. Dixit rursus Iacob. En tumulus hic et lapis quem erexi inter me et te: testis erit tumulus inquam iste et lapis sit in testimonium. Si aut ego  transiero illum pergens ad te: aut tu preterieris: malum mihi cogitans: Deus Abraam: Deus Nachor: iudicet inter nos Deus patris eorum. Iurauit Iacob per timorem patris sui Isaac: immolatisque uictimis in monte: uocauit fratres suos: ut ederent panem. Qui cum comedissent: manserunt ibi. Laban uero de nocte consurgens: osculatus est filios ac filias suas: et benedixit illis: reuersusque est in locum suum: Iacob quoque abiit itinere quo ceperat.

R\. Amen.

Dominus sit semper uobiscum etc.

Tractus. Deducant oculi mei lachrymas: et palpebre mee fluant aquas: quia uox lamentationis audita est super me. u\. Propterea amare flebo: angustia possedit me: emarcuit cor meum: tenebre stupefecerunt  me. u\. ue mihi quia defecit anima mea et sensus cordis mei turbati sunt in me.

Dicat. Presb. Silentium facite.


Sequentia Epistole Iacobi Apostoli ad XII tribus .

Deo gratias

Fratres. Nolite in personarum acceptione habere fidem Domini nostri Iesu Christi glorie. Etenim si introierit in conuentum uestrum: uir aureum anulum habens in ueste candida. introierit autem et pauper in sordido habitu: et intendatis in eum qui indutus est ueste preclara: et dixeritis ei: tu sede hic: bene. pauperi autem 102 dicatis: tu sta illic aut sede sub scabello pedum meorum: Nonne iudicastis apud uosmetipsos: et facti estis Iudices cogitationum  iniquarum? Audite fratres mei dilectissimi. Nonne Deus elegit pauperes in hoc mundo: diuites in fide et heredes regni quod repromisit Deus diligentibus se? uos autem exhonorastis pauperem. Nonne diuites per potentiam opprimunt uos: et ipsi trahunt uos ad iudicium? Nonne ipsi blasfemant bonum nomen quod inuocatum est super uos? Si tamen legem perfecistis regalem secundum scripturas: diliges proximum tuum sicut te ipsum: benefacitis. Si autem personam accipitis: peccatum operamini: redarguti a lege quasi transgressores. Quicumque autem totam legem seruauerit: offendat autem in uno: factus est omnium reus. Qui enim dixit non mechaberis: dixit et non occides. Quod si non mechaberis: occides autem: factus es trangressor  legis. Propter quod sic loquimini: et sic facite: sicut per legem libertatis incipientes iudicari. Iudicium enim sine misericordia: illi qui non fecit misericordiam. Superexaltat autem misericordia in [e 1Kb] iudicio. R\. Amen.


Lectio Sancti Euangelii secundum Iohannem .

Illo in tempore. Dominus noster iehsu Christus loquebatur Phariseis et turbis dicens. Operamini non  cibum qui periit: sed qui permanet in uitam eternam: quem filius hominis [a 1Kb] dabit uobis. Hunc enim pater signauit Deus. Dixerunt ergo ad eum. Quid faciemus ut operemur opera Dei? Respondit iehsu et dixit eis. Hoc est opus Dei: ut credatis in eum quem misit ille. Dixerunt ergo ei. Quod ergo tu facis signum: ut uideamus et credamus tibi: quid operaris? Patres nostri manna manducauerunt in deserto: sicut scriptum est. Panem de celo dedit eis manducare. Dixit ergo eis iehsu. Amen amen dico uobis: non Moyses dedit uobis panem de celo: sed pater meus dabit uobis panem de celo uerum. Panis enim Dei est qui descendit de celo: et dat uitam mundo. Dixerunt ergo ad eum. Domine: semper da nobis panem hunc. Dixit autem eis iehsu. Ego sum  panis uite. Qui uenit ad me: non esuriet. Et qui credit in me: non sitiet unquam. Sed dixi uobis: quia et uidistis me: Et non credidistis. Omne quod dat mihi pater: ad me ueniet: et eum qui uenit ad me: non eiiciam foras. Quia descendi de celo: non ut faciam uoluntatem meam: sed uoluntatem eius [b 1Kb] qui misit me. R\. Amen.

Dicat Presb. Dominus sit semper uobiscum. R\. Et cum spiritu. [c 1Kb] Lauda. Laudate Dominum qui timetis eum in medio Ecclesie. u\. Laudabunt Dominum qui requirunt eum. P. In medio Ecclesie.

Preces: Penitentes orate. Et Sacrificium. Offerte Domino mundum.

Quere retro in quarta feria prime hebdomade. fol. 99.

 Missa. Omnipotens Deus: tibi supplices fundimus preces: qui operis tui damno in deceptione primi hominis non letatus: salubre uictorie gaudium prestitisti. Quo in declinando auctorem criminis: ipsum [d 1Kb] peccati fomitem e mentibus posteritatis extirparet. Ut ille hostis ieiunio: haberet abstinentia uincente pernitiem: qui in edulio habuerat gula precipitante uirtutem. Precipuoque ieiunii medicamine calcaretur suggestio pernitiosa serpentis: si precepti custodia peremisset appetitum uoluptatis. Et salutifero continentie rigore suscepto: atque edacis animi assentatione posthabita: hic caput anguis extingueret: qui principium damnaret erroris. Ergo Domine: qui sine te nec euadere nos constat nosse: nec uincere: tu in nobis operare pro nobis. Ut inter illum Adam  qui periit in paradiso: et inter illum qui uicit in heremo:  non nobis imitabilis sit ille qui prior: sed iste qui melior. ac magis muneris consideratione quam temporis: ille [e 1Kb] ad immolandum primus sit: qui secundus. Cuius sic in nobis exempli uiuat utilitas: ut in tempore quo est anima sanctificanda ieiunio: liberante Auctore: temperie ita habeat natura substantiam: ne per incontinentiam ueniat ad ruinam.

R\. Chorus. Amen.

Alia Oratio. ueni ad liberandum nos Domine Deus uirtutum: et quicquid in conceptum desiderii nostri [f 1Kb] illud pestilens 103 animal nocendi: arte [g 1Kb] sollicitum: commentis blandientibus innodauit: proposito terrore sententie sub imperio crucis: et testimonio redemptionis absolue. Ut nos in hac diuersitate bonorum omnium que creasti: ad speciem paradisi  constitutos: dulcia uini sui mala non capiant: et interdicte rei gustum: mens fraude corrupta, consilii non requirat. Sicque rigorem suum uirilis animus: idest spiritus probabili uirtute custodiat: ut deceptum feminee fragilitatis hortatum: idest carnis libidinem non sequatur. uocem tuam Domine: qui peccat accipiat: et nudum coram se tuis oculis expauescat. Atque in conscientie sue agnitione confusus: penitentie se uelamine a facie tui terroris abscondat. Et ita arguentis increpatione conterritus: expauescat: quod audiuit: ut corrigat quod deliquit. R\. Amen.

Post nomina. Oratio. Recipe Domine ieiunantium fidem: et offerentium pronam deuotionem. Ut que te cum uoto ieiunii imploramus: tam in nobis quam defunctis fidelibus: necessaria remedia impetremus.  R\. Amen.

Ad pacem oratio. Iesu collatio uite perhennis: nostrum quesumus ieiunium acceptabile fiat in oculis tuis. quo huius ieiunii litatione: et carnis nostre inedia conualescat: et anima donum perfecte dilectionis obtineat.

R\. Amen.

Inlatio. Dignum et iustum est: equum uere et salutare est: nos tibi gratias agere: Domine sancte Pater eterne omnipotens Deus. Qui postea quam plasma tuum fallacis tibi intemperans apperitus: in transgressione preceptionis abductum habitaculo iocunditatis [h 1Kb] extrusit: ne succiduam prolem peccati ex traduce lex teneret: uerum nobis panem in filio: cuius esus uitam redderet contulisti. Qui de celo  descendens: [i 1Kb] archana fidelium gratia sue confessionis  impleret: et per uerbi potentiam prestaret alimoniam: [a 1Kb] nec sentiret expensam. Doceretque ita probabili ieiunio se querendum: ut non escis seruire nos cupiat: [b 1Kb] sed preceptis. Solumque si esset simplex fides: uictrix esset esuries. et uiuere se credere posset in uerbo: qui se redemptum nosset ex uerbo. Ac fidei beneficio hoc sibi esset in cibo: quod fuisset in precio. Suique corporis oblatione uel sanguinis: qui erat uita: hoc daret ad uitam: unde redimeret uitam. Et per hoc maneremus in illum: per quod maneret in nobis. Sic potentiam retinens deitatis: sic gratiam dilectionis ostendens: ut per cuius cibi substantiam in eternum uellet uiuere: quos uocasset: sed in ipsum uellent uiuere: quos pauisset. Cui merito omnes angeli et archangeli  non cessant clamare quotidie: una uoce dicentes. R\. Sanctus. Sanctus. Sanctus.

Post Sanctus. uere sanctus: uere gloriosus Dominus noster iehsu Christus filius tuus: qui subsistendi nobis in labore fortitudinem donat: cum inedie nostre ubertatem sue dulcedinis administrat: ipse Dominus ac Redemptor eternus.

Post pridie. Pelle Domine a corde nostro scandalum: et oblatum tibi huius ieiunii nostri suscipe sacrificium. Quo emundati delictis horum sacramentorum perceptione: et parsimonie apud te mereamur inuenire mercedem: et uirtutum spiritualium consequi dignitatem. R\. Amen.

Ad confractionem panis. Antifona. Fiat misericordia tua Domine super nos: sicut sperauimus in te.

 Ad orationem Dominicam. Redemptor fortissime Deus noster: qui inspicis contritionis nostre affectum: probabile tibi effice hoc ieiunium nostrum. Ut qui te Patrem habere dignoscimur: paternitatis a te gratia exaudiri promereamur e terris. Pater noster qui. Humiliate uos benedictioni. Dominus sit semper uobiscum. R\. Et. Benedictio. Sanctificet Dominus corda et corpora uestra: et sibi uos faciat militare per abstinentiam. R\. Amen. Eo quippe auxiliante ab illicitis abstinere possitis: quo inspirante ieiunii uos maceratione affligitis. R\. Amen. Ab eo quoque reficiamini spiritualibus epulis: qui nostris apud Patrem intercessor est pro peccatis. R\. Amen. Per misericordiam etc.

Dicat Chorus. Qui uenit ad me non esuriet: qui  credit in me non sitiet 104 unquam. u\. Ego sum  lux mundi: et qui sequitur me non ambulabit in tenebris: sed habebit lucem uite. P. Qui uenit ad me. u\. Qui manducat carnem meam et bibit meum sanguinem: in me manet et ego in illo. P. Qui uenit. u\. Gloria et honor Patri et Filio et Spiritui Sancto in secula seculorum Amen. P. Qui bibit et credit in me non morietur in eternum.

Hec Antifona dicatur post communionem. Repletum est gaudio os nostrum: et lingua nostra in exultatione.

Oratio. Reple Domine cor nostrum leticia: qui nobis dare dignatus es sacri corporis tui Eucaristiam: ut qui escarum perceptione reficimur: spiritualibus beneficiis adimpleri feliciter mereamur. R\. Amen. Per misericordiam tuam Deus noster: qui  es benedictus et uiuis et omnia regis in secula seculorum. R\. Amen. Dominus sit semper uobiscum. R\. Et. In nomine Domini nostri Iesu Christi perficiamus cum pace.



DOMINICA SECUNDA IN QUADRAGESIMA.


Ad Missam. Prophetia.


Lectio libri prouerbiorum Salomonis .

R\. Deo gratias.

Fili: in corde prudentis requiescit sapientia: et indoctos quoque erudiet. Iusticia eleuat gentem: miseros facit populos peccatum. Acceptus est Regi Minister intelligens: iracundiam eius inutilis sustinebit. Responsio mollis frangit iram: sermo durus  suscitat furorem. Lingua sapientium ornat scientiam. Os fatuorum ebullit stulticiam. In omni loco oculi Dei contemplantur bonos et malos. Lingua placabilis lignum uite: que immoderata est conteret spiritum. Stultus irridet disciplinam [d 1Kb] patris: qui autem custodit increpationes: astutior fit. Domus iusti plurima fortitudo: et in fructibus impii conturbatio. Labia sapientium disseminabunt scientiam: cor stultorum dissimile erit. uictime impiorum abhominabiles Domino: uota iustorum placabilia.

R\. Amen.


Lectio libri Genesis .

R\. Deo gratias.

In diebus illis. Post duos annos uidit Pharao somnium. Putabat se stare super fluuium: de quo ascendebant  septem boues pulchre et [f 1Kb] grasse nimis: et  pascebantur in locis palustribus. Alie quoque septem mergebant de flumine: fede confecteque macie pascebantur in ipsa amnis ripa in locis uirentibus. Deuoraueruntque eas: quarum mira species: et habitudo corporum erat. Expergefactus Pharao: rursum dormiuit: et uidit aliud somnium. Septem spice pullulabant in culmo uno plene atque formose. Alie quoque totidem spice tenues et percusse uredine oriebantur: deuorantes omnem priorem pulchritudinem. Euigilans post quietem: et facto mane: pauore perterritus: misit ad coniectores Egypti: cunctosque sapientes. Et accersitis narrauit somnium: nec erat qui interpretaretur. Tunc demum reminiscens pincernarum magister ait. Confiteor peccatum meum. Iratus rex seruis suis: me et magistrum pistorum  retrudi iussit in carcerem principis militum. Ubi una nocte uterque uidimus somnium presagum futurorum. Erat ibi puer hebreus: eiusdem ducis militum famulus. Cui narrantes somnia audiuimus quicquid postea rei probauit euentus. Ego enim redditus sum officio meo: et ille suspensus est in patibulo. Protinus ad Regis imperium eductum de carcere Ioseph totonderunt: ac ueste mutata obtulerunt ei. Cui ille ait. uidi somnia nec est qui edisserat; que audiui te sapientissime coniicere. Respondit Ioseph. Absque me Deus respondebit prospera Pharaoni. [a 1Kb] Narrauit ergo quod uiderat. Putabam me stare super ripam fluminis: et septem boues de amne conscendere: pulcras nimis et obesis carnibus: que in pastu paludis uirentia carpebant. Et ecce assequebantur  alie septem boues in tantum deformes et macilente: ut nunquam tales in terra Egypti uiderim. Que deuoratis et consumptis prioribus: nullum saturitatis dedere uestigium: sed simili macie: et squalore torpebant. Euigilans rursus sopore depressus: uidi somnium aliud. Septem spice pullulabant in culmo uno plene, atque pulcherrime: alie quoque septem tenues et percusse uredine oriebantur e stipula: 105 que priorem pulcritudinem pariter deuorabant. Narraui coniectoribus somnium: et nemo est qui edisserat. Respondit Ioseph. Somnium regis unum est: quod facturus est Deus ostendit Pharaoni. Septem boues pulcre et septem spice plene: septem ubertatis anni sunt: eandemque uim somnii comprehendunt. Septemque boues tenues atque macilente:  que ascenderunt post eas: et septem spice tenues et uento urente percusse. septem anni sunt uenture famis: qui hoc ordine complebuntur. Et septem anni uenient fertilitatis magne in uniuersa terra Egypti. Quos sequentes septem anni alii tante sterilitatis: ut obliuioni tradantur cuncta retro abundantia. Consumptura est enim fames omnem terram. Et ubertatis magnitudinem perditura est inopie magnitudo. Quod autem uidisti secundo ad eandem rem pertinens somnium: firmitatis [b 1Kb] iudicium est: eo quod fiat sermo Domini: et uelocius impleatur. Nunc ergo prouideat rex uirum sapientem  et industrium: et preficiat eum terre Egypti. qui constituat prepositos per singulas regiones: et quintam partem fructuum per septem annos fertilitatis: qui iam nunc futuri sunt: congreget in horrea: et omne frumentum sub Pharaonis potestate condatur. Serueturque in urbibus: et paretur future septem annorum fami: que oppressura est Egyptum: et non consumetur terra inopia. Placuit Pharaoni consilium: et cunctis ministris eius. Locutusque est ad eos. Num inuenire possumus talem uirum: qui spiritu Dei plenus sit? Dixit ergo ad Ioseph: quia ostendit tibi Dominus Deus omnia que locutus es: numquid sapientiorem et similem tui inuenire potero? Tu eris super domum meam: et ad tui oris imperium cunctus populus obediet. Uno tantum regni  solio te precedam. Dicensque rursus Pharao ad Ioseph. Ecce constitui te super uniuersam terram Egypti. Tulitque anulum de manu sua: et dedit eum in manu eius: uestiuitque eum stola byssina: et collo torquem auream circumposuit. Fecitque ascendere super currum suum secundum [c 1Kb] clamantem preconem ut omnes coram eo genu flecterent: et prepositum esse scirent uniuerse terre Egypti. Dixit quoque Rex ad Ioseph. Ego sum Pharao. Absque tuo imperio non mouebit quisquam manum aut pedem: in omni terra Egypti. uertitque nomen illius et uocauit eum lingua Egyptiaca: Saluatorem mundi.

R\. Amen.

Dicat Presb. Dominus sit semper uobiscum.

 R\. Et cum spiritu.

[d 1Kb] Psallendo. Quam preciosa est misericordia tua Domine: Deus meus. u\ Attrahe misericordiam tuam scientibus te: et iustitiam tuam rectis corde. P. Deus. u\. Ne ueniat mihi pes superbie: et manus impiorum non me commoueat. P. Deus.

Hic dicat Sacerdos sequentes preces illo modo: ut dictum fuit in primo Dominico Quadragesime fol. 93. Preces. Miserere et parce clementissime Domine populo tuo: quia peccauimus tibi. u\. Prostrati omnes lachrymas producimus: pandentes tibi occulta que admisimus; a te Deus ueniam deposcimus. P. Quia. u\. Orationes sacerdotum accipe: et queque postulant afluenter tribue: ac tue plebi miserere Domine. P. Quia. u\. Furorem tuum adduxisti super  nos: nostra delicta dira curuauerunt nos: et absque ulla spe defecimus. P. Quia peccauimus. u\. Traditi sumus malis que nescimus: et omne malum inruit super nos: et inuocamus: et non audiuimus. P. Quia. u\. Omnes clamamus: omnes te requirimus: te penitentes lachrymis prosequimur: cuiusque iram ipsi prouocauimus. P. Quia. u\. Te deprecantes te gementes poscimus: te Iesu Christe prosternati petimus: tua potestas iam subleuet miseros. P. Quia. u\. Confessionem tue plebis accipe: quam lamentantes coram te effundimus: et pro admissis corde ingemiscimus. P. Quia. u\. Pacem rogamus pacem nobis  tribue: ammoue bella et nos omnes erue: humili prece postulamus Domine. P. Quia. u\. Inclina aurem Deus clementissime iam abluentur delictorum macule: et a periculis tu benignus exime. P. Miserere et parce.

Totum. Oratio. Exaudi orationem nostram.

Et omnia alia require in primo Dominico Quadragesime fol. 94. Presb. Silentium facite.


106 Sequentia epistole Iacobi Apostoli ad XII tribus .

R\. Deo gratias.

Fratres. Quid prodest si fidem quis dicat se habere: opera autem non habeat. Num potest fides saluare eum? Si autem frater aut soror nudi sunt: et egeant uictu quotidiano: dicat aliquis: ite in pace:  calefacimini: et saturabimini: et non dederitis autem eis que necessaria sunt corpori: quid proderit? Sic et fides. Si non habeat opera: mortua est in semetipsa. Sed dicit aliquis. Tu fidem habes: et ego opera habeo. Ostende mihi fidem tuam sine operibus: et ego ostendam tibi ex operibus fidem meam. Tu credis quoniam unus est Deus: bene facis. Et demones credunt: et contremiscunt. uis autem scire o homo inanis: quoniam fides sine operibus [b 1Kb] ociosa est. Abraam pater noster: nonne ex operibus iustificatus est: offerens Isaac filium suum super altare. uides quoniam cooperabatur operibus illius: et ex operibus fides consummata est: et suppleta est Scriptura [c 1Kb] dicente. Credidit Abraam Deo: et reputatum est illi ad iusticiam: et amicus Dei appellatus est.

 R\. Amen.


Lectio Sancti Euangelii secundum Iohannem .

Illo in tempore. Dominus noster iehsu Christus cum exiret de templo: uidit hominem cecum a natiuitate. Et interrogauerunt eum discipuli sui. Rabbi: quis peccauit: hic aut parentes eius: ut cecus nasceretur? Respondit iehsu. Neque hic peccauit: neque parentes eius: sed ut manifestarentur opera Dei in illo. Me autem oportet operare opera eius qui misit me: dum adhuc dies est. ueniet nox: quando nemo potest operari. Quandiu in mundo sum: lux sum mundi. Hec cum dixisset: expuit in terram: et fecit lutum ex sputo: et liniuit lutum super oculos eius: et dixit ei. uade: et laua in natatoria Syle: quod  interpretatur Missus. Abiit ergo: et lauit: et uenit uidens. Itaque uicini et qui uiderant eum prius: quia mendicus erat: dicebant. Nonne hic est qui sedebat et mendicabat? Alii dicebant: quia hic est. Alii autem. Nequaquam: sed similis est ei. Ille autem dicebat: quia ego sum. Dicebant ergo ei. Quomodo aperti sunt oculi tui? Respondit. Ille homo qui dicitur iehsu: lutum fecit et unxit oculos meos: et dixit mihi. uade ad natatoria Syle: et laua. Et abii et  laui: et ecce uideo. Dixerunt ergo ei. Ubi est ille? Ait. Nescio. Adducunt eum ad phariseos qui cecus fuerat. Erat autem sabbatum quando lutum fecit iehsu: et aperuit oculos eius. Iterum ergo interrogabant eum pharisei: quomodo uidisset. Ille autem dixit eis. Lutum posuit mihi super oculos et laui: et uideo. Dicebant ergo ex phariseis quidam. Non est hic homo a Deo: qui sabbatum non custodit. Alii dicebant: Quomodo potest homo peccator hec signa facere? Et scisma erat in eis. Dicunt ergo ceco iterum. Tu quid dicis de eo qui aperuit oculos tuos? Ille autem dixit. Quia propheta est. Non crediderunt ergo Iudei de illo: quia cecus fuisset et uidisset: donec uocauerunt parentes eius qui uiderat: et interrogauerunt eos dicentes. Hic est filius uester:  quem uos dicitis quia cecus natus est? Quomodo ergo nunc uidet? Responderunt eis parentes eius: et dixerunt. Scimus quia hic est filius noster: et quia cecus natus est. Quomodo autem nunc uidet: nescimus. aut quis eius aperuit oculos: nescimus. Ipsum interrogate: etatem habet: ipse de se loquatur. Hec dixerunt parentes eius: quia timebant Iudeos. Iam enim conspirauerant Iudei: ut si quis eum confiteretur Christum: extra sinagogam fieret. Propterea parentes eius dixerunt: quia etatem habet: ipsum interrogate. uocauerunt ergo rursus hominem qui fuerat cecus: et dixerunt ei. Da gloriam Deo. Nos scimus quia hic homo peccator est. Dixit ergo ille. Si peccator est nescio: unum scio quod cecus cum essem: modo uideo. Dixerunt ergo illi. Quid fecit  tibi: quomodo aperuit oculos tuos? Respondit eis. Dixi uobis. iam audistis. Quid iterum uultis audire? Numquid et uos uultis discipuli eius fieri? Maledixerunt ei · et dixerunt. Tu discipulus illius 107 sis: nos autem Moysi discipuli sumus. Nos scimus quia Moysi locutus est Deus. Hunc autem nescimus unde sit. Respondit ille homo et dixit eis. In hoc enim mirabile est: quia uos nescitis unde sit: et aperuit oculos meos. Scimus autem: quia peccatores Deus non exaudit. Sed si quis Dei cultor est: et uoluntatem eius facit: hunc exaudit. A seculo non est auditum: quis aperuit oculos ceci nati. Nisi esset hic a Deo: non poterat facere quicquam. Responderunt et dixerunt ei. In peccatis natus es totus: et tu doces nos? Et eiecerunt eum foras. Et audiuit iehsu quia  eiecerunt eum foras. Et cum inuenisset eum: dixit ei. Tu credis in filium Dei? Respondit ille et dixit. Quis est Domine: ut credam in eum? Et dixit ei iehsu. Et uidisti eum: et qui loquitur tecum ipse est. At ille ait. Credo Domine: et procidens adorauit eum. R\. Amen.

Dicat Presb. Dominus sit semper uobiscum. R\. Et cum. [e 1Kb] Lauda. Laudabo nomen Dei mei cum cantico:  et magnificabo eum in laude. u\. Laudent illum celi ac terra et mare et omnia que in eis sunt.

Hic dicat Sacerdos. Penitentes orate etc. Illo modo ut dictum est retro feria quarta prime hebdomade folio 99.

[a 1Kb] Sacrificium. Hi dies exorationis sancti erunt uobis: et humiliabitis animas uestras: applicantes holocausta Domino Deo uestro. u\. Omnis anima quecumque non se obseruauerit: exterminabitur de populo suo: isti enim uobis sunt dies. P. Exorationis.

Missa. Erigamus queso dilectissimi fratres corda nostra: ad consideranda diuini mysterii sacramenta. Lectio etenim sancti Euangelii: que hodierna die [b 1Kb] ad audiendum uos esse sollicitos: efficiet etiam eternitatis fructibus opulentos. Et sicut auditu eam fide  integra percepistis: ita quoque fideli deuotione quiddam in illa mysticum requiratis. Ea quippe que fecit Dominus noster iehsu Christus obstupenda atque miranda: et opera fuerunt et signa. Quia et operatio extitit in uirtute: et signum in uisione. Si ergo quod significet hoc quod factum est requiramus. Omne genus humanum significat iste cecus. Hanc enim piaculi cecitatem traductam ducimus ex homine primo: de quo non solum originem trahimus [c 1Kb] nationis: sed et pondus iniquitatis. Ideoque si ex illo lumen amisimus: quod nostro ex merito in nobis reparare non possumus. Ecce adest iehsu ultroneus ad sanandum: qui cor contritum spectat et humiliatum: qui lacrymantibus dare promittit eterne consolationis remedium. Deferamus nos ei uota: mundemus  corda: proferamus suspiria. Offeramus Deo uictimam mundam: lachrymis pedes eius rigemus: et cum internis ei rugitibus supplicemus. Ut iam auferat a nobis tenebras nostri cordis, et ita in nobis firmet uim sue dilectionis: ne ullatenus deflectamus ad lapsum proprie cecitatis.

Alia oratio. [d 1Kb] Deus qui humanarum mentium lux eterna: tu paternis iniquitatibus obscuratos illumina: ut restauret gratuita gratia: quicquid perdidit uiciata natura. Ut qui in nobis aliquando tenebre fuimus: in te semper lucidi esse possimus. Nulla nobis amplius delictorum nebula dominetur: nulla nox iniquitatis in nobis te iugiter lucente nascatur. Esto famulis tuis perpetuus dies: in quo ambulantes non  erremus ulterius: sed proficiamus in melius. Ut iam Christi tui dilatato corde currentes: et uestigia Saluatoris cum eo qui cecus natus est amplectentes. Hec est enim uictima salutaris: hec est oblatio sacrificii singularis. Adorare unigenitum tuum in ueritate nostri corporis natum: et spreta malignantium sinagoga: cognoscere te in gentibus exaltatum.

R\. Amen.

Post nomina. Iesu Redemptor humani generis:  restaurator eterne lucis. Presta nobis famulis tuis: ut sicut abluti sumus originali peccato per tinctionem baptismatis: cuius significationem habuit piscina illa: que oculis lumen prestitit cecis: ita quoque nos [e 1Kb] secundo lacrymarum baptismate purifices 108 a delictis. Sicque mereamur precones effici laudis tue sicut cecus ille annunciator factus est gratie. Et sicut ille ad confitendum te uerum Deum adimpletus est fide: ita nos quoque repleamur boni operis confessione. Atque tanta excellentia pietatis occurras te inuocantibus pius: ut per hec libamina que tibi offerimus: et uiui obtineamus remedium salutare: et defuncti percipere mereamur eternum gaudium sine fine.

R\. Amen.

 Ad pacem. Oratio. Deus qui tanta pace et dilectione hunc mundum dilexisti: ut per unigenitum filium tuum cuncta terrestria celestibus sociares miseratione gratuita: que cecitate primi hominis facta fuerunt inter se dissidentia. Da nobis ut qui obscuritate nostrorum criminum: a proximi dilectione auertimur: te in nobis perpetualiter lucente: ita in nominis tui dulcedine solidemur. Quatenus et amicos in te et inimicos propter te: alterne dilectionis uinculo amplectamus.

R\. Amen.

Inlatio. Dignum et iustum est nos tibi gratias agere: Domine sancte pater eterne omnipotens Deus: per Iesum Christum filium tuum Dominum nostrum. Qui inluminatione sue fidei tenebras mundi expulit:  et fecit filios esse gratie: qui tenebantur sub legis iusta dannatione. Qui ita in iudicium in hoc mundo uenit: ut non uidentes uiderent: et uidentes ceci essent. qualiter et hi qui in se tenebras confiterentur errorum: perciperent lumen eternum: per quod carerent tenebris delictorum. Et hi qui de meritis suis arrogantes lumen in semetipsos habere iusticie [f 1Kb] extimabant: in semetipsis merito tenebrescerent. qui eleuati superbia sua et de iusticia confisi propria: ad sanandum medicum non querebant. Per Iesum enim qui ostium esse dixit ad Patrem: poterant introire. Sed quia de meritis eleuati sunt improbe: in sua remanserunt nichilominus cecitate. Proinde humiles nos uenientes: nec de meritis nostris presumentes aperimus ante altare tuum sanctissime  Pater uulnus proprium: tenebras nostrorum fatemur errorum: conscientie nostre aperimus archanum. Inueniamus quesumus in uulnere medicinam: in tenebris lucem eternam: innocentie puritatem in conscientia. Cernere etenim totis nisibus uolumus faciem tuam: sed impedimur cecati tenebra consueta. Celos aspicere cupimus: nec ualemus: dum cecati tenebris peccatorum: nec hos pro sancta  uita attendimus: qui propter excellentiam uite celi nomine nuncupati sunt. Occurre igitur Iesu nobis in templo tuo orantibus: et cura omnes in hac die qui [a 1Kb] in uirtutibus facientes: noluisti sabbatum custodiri. Ecce ante gloriam nominis tui aperimus uulnera nostra: tu appone nostris infirmitatibus medicinam. Succurre nobis ut promisisti precantibus: [b 1Kb] qui ex nichilo fecisti quod sumus. Fac collirium et tange oculos nostri cordis et corporis: ne cecique labamur in tenebrarum erroribus consuetis. Ecce pedes tuos rigamus fletibus: non nos abiicias humiliatos. O Iesu bone: a uestigiis tuis non recedamus: qui humilis uenisti [c 1Kb] in terris. Audi iam nostrorum omnium precem: et euellens nostrorum criminum cecitatem: uideamus gloriam faciei tue in illa pacis eterne beatitudine  proclamantes: atque ita dicentes.

Dicat Chorus. Sanctus. Sanctus. Sanctus.

Post Sanctus. Oratio. uere dies sempiternus: uere lucifer uerus Dominus noster iehsu Christus filius tuus. Qui sic luce diuinitatis sue claruit mundo: ut eum tenebrarum eriperet dominatu. Ut nos qui aliquando eramus tenebre: efficeremur in eo uerum lumen. Qualiter eum cognosceremus per inluminationem fidei sue: qui pro nobis omnibus animam suam tradidit usque ad mortem: Christus Dominus ac redemptor eternus.

Post pridie. Tange quesumus Iesu fili Dei tenebras cordis nostri digitis tuis: ut ita te in nobis lucente peccatorum eruamur a tenebris: 109 qualiter ea que tibi offerimus luce perlustras eterne sanctificationis.  Et nos ita mundes a uiciorum inlecebris: ut sanctificati percipere mereamur eucaristiam corporis tui in uisceribus nostris. R\. Amen.

Ad confractionem panis. Antifona. Fiat misericordia tua Domine super nos: sicut sperauimus in te.


Ad Orationem Dominicam.

Oratio. Iesu preceptor: occurre nobis ambulantibus uiam: cupientibus peruenire ad patriam. Ut precedente luce tua ambulemus [d 1Kb] in uiam rectam: nec oberremus in tenebram istius noctis horrendam: te in nobis lucente: qui es uia ueritas et uita. Da igitur nobis: ut sicut cecus ille per confessionem uere credulitatis obtinuit donum indulte salutis: ita nos adipiscamur in istius uerbis effectum pie petitionis:  cum ea que nos docuisti proclamauerimus e terris. Pater noster qui es in celis. Humiliate uos benedictioni. Dominus sit semper uobiscum. R\. Et.

Benedictio. Omnipotens iehsu Christus qui uirtute potentie sue cecis oculis prestitit medicinam: ipse oculos uestros ab omni uanitate auertat. R\. Amen. Et qui illi prestitit se in ueritate cognoscere: ipse corda uestra in sui nominis dilectione confirmet. R\. Amen. Quique se per hoc miraculum ostendit ammirabilem populis: ipse uos ita dono impleat  sancte uirtutis: qualiter ad eternam uitam sine macula peruenire possitis. R\. Amen. Per misericordiam ipsius Dei nostri: qui est benedictus et uiuit et omnia regit in secula seculorum. R\. Amen. Dominus sit semper uobiscum. R\. Et.

Dicat Presb. ad accedentes. Antifona. Ego sum ostium dicit Dominus: si quis per me introierit saluabitur: et ingredietur et regredietur et pascua inueniet. u\. Qui manducat meam carnem et bibit meum sanguinem: in me manet et ego in illo. P. Et ingre. u\. Gloria et honor Patri et Filio et Spiritui Sancto in secula seculorum. Amen. P. Ego sum.

Com. Repletum est gaudium nostrum: et lingua nostra exultatione.

Oratio post Com. Reple Domine cor nostrum etc.

 Require retro in primo Dominico Quadragesime. folio 98.



FERIA QUARTA.


Ad Missam.


Lectio libri prouerbiorum Salomonis .

R\. Deo gratias.

Fili. Diligenter agnosce uultum pecoris tui: tuosque greges considera. Non enim habebis iugiter potestatem: sed corona tribuetur tibi in generatione et generatione. Aperta sunt prata: et apparuerunt herbe uirentes: et collecta sunt fena de montibus. Agni ad uestimentum tuum: et hedi agri precium. Sufficiat tibi lac caprarum in cibos tuos: et in necessaria domus tue: et ad uictum ancillis tuis. Fugit  impius nemine persequente: iustus autem quasi leo confidens absque terrore erit. Propter peccata terre: multi principes eius: et propter hominis sapientiam: et horum scientiam que dicuntur uita ducis longior erit. uir pauper calunnians pauperi: similis est imbri uehementi: in quo paratur fames. Qui derelinquunt legem: laudant impium: qui autem custodiunt: succenduntur contra eum. uiri mali non cogitant iudicium: qui autem requirunt Dominum: animaduertunt omnia. Qui declinat aures suas ne audiat legem: oratio eius erit execrabilis. Qui decipit iustos in uia mala: in interitu suo corruet: et simplices possidebunt terram. R\. Amen.


Lectio Libri Exodi .

 In illis diebus. Postquam creuerat Moyses egressus ad fratres suos: uidit afflictionem eorum: et uirum Egyptium percutientem quemdam de Hebreis fratribus suis. Cumque circumspexisset huc atque illuc. et nullum adesse uidisset: percussum Egyptium abscondit sabulo. Egressus die altera conspexit duos Hebreos rixantes: dixitque ei qui faciebat iniuriam. Quare percutis proximum tuum? Qui respondit: quis te constituit iudicem: aut principem super nos? Numquid occidere me tu uis [g 1Kb] sicut occidisti Egyptium?  Timuit Moyses et ait. Quo palam factum est uerbum istud? Audiensque Pharao sermonem hunc: querebat occidere Moysen. Qui fugiens de conspectu eius: moratus est in terra Madian: et sedit iuxta puteum. Erant autem Sacerdoti 110 Madian septem filie que uenerant ad hauriendas aquas. Et impletis canalibus: adaquare cupiebant greges patris sui. Superueneruntque pastores: et eiecerunt eas. Surrexitque Moyses [a 1Kb] indefensis puellis: et adaquauit oues earum. Que cum reuertissent ad Raguel patrem suum: dixit ad eas. Cur uelocius uenistis solito. Responderunt. uir Egyptius liberauit nos de manu pastorum: insuper et hausit aquam nobiscum; potumque dedit ouibus. At ille. Ubi est inquit: quare dimisistis hominem? uocate eum: ut comedat panem. Iurauit  ergo Moyses ut habitaret cum eo. Accepitque Sephoram filiam eius uxorem. [b 1Kb] Que peperit filium: quem uocauit Gersam: dicens. Aduena fui in terra aliena. Post multum uero temporis mortuus est Rex Egypti: et ingemiscentes filii Isrel propter opera uociferati sunt. Ascenditque clamor eorum ad Deum ab operibus: et audiuit gemitum eorum: ac recordatus est federis quod pepigerat cum Abraam: Isaac: et Iacob: Respexit filios Isrel et cognouit eos. Moyses autem pascebat oues Ietro [c 1Kb] cognati sui Sacerdotis Madian. Cumque minasset gregem ad interiora deserti: uenit ad montem Dei Oreb. Apparuitque ei Dominus in flamma ignis de medio rubi: et uidebat quod rubus arderet: et non combureretur. Dixit ergo Moyses. uadam et uidebo uisionem hanc magnam: quare non  comburatur rubus. Cernens autem Dominus quod pergeret ad uidendum: uocauit eum de medio rubi: et ait. Moyses. Moyses. Qui respondit. Adsum. At ille. Ne approprieris inquit huc. Solue calciamentum de pedibus tuis: locus enim in quo stas: terra sancta est. Et ait. Ego sum Deus Patris tui: Deus Abraam: Deus Isaac: et Deus Iacob. Abscondit Moyses faciem suam: non enim audebat aspicere contra Deum. Cui ait Dominus. uidi afflictionem populi mei in Egypto: et clamorem eius audiui propter duriciam eorum qui presunt operibus. Et sciens dolorem eius: descendi: ut liberarem eum de manibus Egyptiorum: et educerem de terra illa in terram bonam et spaciosam. In terra que fluit lacte et melle: ad locum Chananei  et Cethei et Amorrei et Pherisei et Etei et Iebusei. Clamor ergo filiorum Isrel uenit ad me: uidique afflictionem eorum: quomodo ab Egyptiis opprimuntur. Sed ueni: mittam te ad Pharaonem: ut educas populum meum filios Isrel de Egypto. Et dixit Moyses ad Deum. Quis ego sum: ut uadam ad Pharaonem: et educam filios Isrel de Egypto? Qui dixit ei. Ego ero tecum. Et hoc habebis signum quod miserim te. Cum eduxeris populum meum de Egypto:  immolabis Deo super montem istum. Ait Moyses ad Deum. Ecce ego uadam ad filios Isrel: et dicam eis. Deus patrum uestrorum misit me ad uos: Si dixerint mihi: quod est nomen eius: quid dicam eis? Dixitque Deus ad Moysen. Hec dices filiis Isrel. Ego sum qui sum ait. Sic dices filiis Isrel. Qui est: misit me ad uos: Dixitque iterum Deus ad Moysen. Hec dices filiis Isrel. Dominus Deus patrum uestrorum: Deus Abraam: Deus Isaac: et Deus Iacob misit me ad uos. Hoc nomen mihi est in eternum: et hoc memoriale meum in generatione et generatione.

R\. Amen.

Dicat Presbiter. Dominus sit semper uobiscum.

R\. Et cum.

Tractus. Ecce ego deprecabor Deum et placabilis  mihi erit: et uidebo faciem eius in exultatione. u\. Consumpta est caro mea a suppliciis: abhominabilis est mihi panis: contabuit cor meum: et ossa mea emarcuerunt. u\. Erue me a corruptione et illumina in lucem uiuentium.

Dicat Presb. Silentium facite.


Sequentia epistole Iacobi Apostoli ad duodecim tribus .

R\. Deo gratias.

Fratres. Fructus iusticie in pace seminatur facientibus pacem. Unde bella et lites in uobis? Nonne ex concupiscentiis uestris: que militant in membris uestris? Concupiscitis: et non habetis: occiditis et zelatis: et non potestis adipisci. Litigatis et belligeratis: et non habetis: propter quod non postulastis.  Petitis: et non accipitis: eo quod male petatis: et in concupiscentiis uestris [e 1Kb] consummamini. Adulteri: nescitis 111 quod amicitia huius mundi: inimica est Dei? Quicumque ergo uoluerit amicus esse seculi huius: inimicus Dei constituitur. Aut putatis quia inaniter Scriptura dicat: ad inuidiam concupiscit Spiritus: qui habitat in uobis? Maiorem autem dat gratiam. Propter quod dicit: Deus superbis resistit: humilibus autem dat gratiam. Subditi igitur estote Deo. Resistite autem diabolo: et fugiet a uobis. [f 1Kb] Appropiate Deo: et appropinquabit uobis. Emundate manus peccatores: et purificate corda: duplices animo miseri estote. Lugete et plorate. Risus uester [g 1Kb] in lucto conuertatur: et gaudium [h 1Kb] in merore.  Humiliamini in conspectu Domini: et exaltabit uos.

R\. Amen.


Lectio sancti Euangelii secundum Iohannem .

Illo in tempore. Dominus noster iehsu Christus loquebatur phariseis et turbis dicens. Ecce uoluntas eius: qui misit me patris: ut omne quod dedit mihi: non perdam ex eo: sed resuscitem illud in nouissimo die. Hec est enim uoluntas patris mei qui misit me: ut omnis qui uidet filium et credit in  eum: habeat uitam eternam. Et ego resuscitabo eum in nouissimo die. Murmurabant ergo Iudei de illo: quod dixisset [a 1Kb] ego sum panis qui de celo descendi: et dicebant. Nonne hic est iehsu filius Ioseph: cuius nos nouimus patrem et matrem? Quomodo ergo dicit hic: quia de celo descendi? Respondit ergo iehsu: et dixit eis. Nolite murmurare in inuicem. Nemo potest uenire ad me: nisi pater qui misit me traxerit eum. Et ego resuscitabo eum: in nouissimo die. Est scriptum in prophetis. Et erunt omnes docibiles Dei. Omnis qui audiuit a Patre: et didicit: uenit ad me. Non quia patrem uidit quisquam: nisi is qui est a Deo: hic uidit patrem. Amen amen dico uobis; quia qui credit in me: habet uitam eternam.

R\. Amen.

 Dicat Presb. Dominus sit semper uobiscum. u\. Et cum.

[b 1Kb] Lauda. Laudabo nomen Domini cum cantico: et magnificabo eum in laude.

Preces. Penitentes orate.

Et Sacrificium. Offerte Domino mundum. Require retro in feria IIII. prime ebdomade. Fol. 99.

Missa. Omnipotenti Deo fratres karissimi: totis sensibus supplicemus: qui superbis resistere: et humilibus dare gratiam repromisit. Ut nos in horum dierum obseruatione: quos ieiuniorum depositus ordo uel traditio dedicauit: humiliatos corpore et contribulatos corde dignanter intendat. et quibus prestitit humiliationis obsequium. R\. Amen.

 Alia oratio. Domine misericordiarum: et Deus summe perfecteque bonitatis: qui peccatorum propiciationem ieiuniis: orationibus: et helemosynis querendam et obtinendam esse monstrasti: respicere dignare ad hanc humilitatis nostre confessionem. Ut qui inclinamur conscientia nostra; erigamur misericordia tua. R\. Amen.

Post nomina. Oratio. Intuere piissime Domine ieiunii nostri deuotissimam precem: et offensis nostris propiciatus ignosce. Quo et humiliatio abstinentie tibi gloriam deferat: et obblatio huius sacrificii requiem defunctis impertiat. R\. Amen.

Ad pacem. Piissime Deus: arentes ieiunio dilectionis uel pacis tue refice incremento. Ut qui tue  adoptionis filii sumus: et scandalis careamus: et sincero alterne pacis osculo sociemur. R\. Amen.

Inlatio. Dignum et iustum est: nos tibi semper gratias agere: Domine sancte Pater eterne omnipotens Deus: per Iesum Christum Dominum nostrum. Qui est uita pereuntium animarum: refectio abstinentium: salus debilium: et consolatio contritorum. Qui corpora fessa in labore sustentat: qui animas in periculis saluat: et omnium humilium precibus quesite suffragationis remedia subministrat. Per ipsum ergo nos Deus Pater sanctifica: per quem nobis donare dignatus es uitam. Per ipsum apud te sit nostri  ieiunii parsimonia acceptabilis: qui nos tibi reconciliauit per oblatum sui sacrificii corpus. Ut ligno Crucis sue in huius mundi procellosa fluctuatione portemur: et ad eum repulsis uitiis: ac repleti uirtutibus ueniamus. Cui merito omnes angeli et Archangeli non 112 cessant clamare quotidie una uoce dicentes.

Dicat Chorus. Sanctus. Sanctus. Sanctus.

Post Sanctus. uere Sanctus: uere gloriosus: uere benedictus Dominus noster iehsu Christus filius tuus: qui sanat contritos corde: et merentes erigit sospitate. Qui cor contritum et humiliatum non spernit in nobis. qui per spiritualis parsimonie abstinentiam: et animam saluat: et corpus liberat a ruina. Quia ipse est Deus noster ac redemptor eternus.

 Post pridie. Emitte Christe Fili Dei de sanctis celis tuis copiam tue benedictionis: quo et ieiunium nostre deuotionis gratum efficiatur in oculis tuis: et hec libamina benedictione dignificentur uirtutis.

R\. Amen.

Ad confractionem panis dicat Presbiter. Antifona. Fiat misericordia tua Domine super nos: quemadmodum sperauimus in te.

Ad orationem Dominicam.

Ad fontem lucis et originem bonitatis: te summe Deus concurrentes: precamur ut arentem ieiunio carnem: tue foueas claritatis amore. affectum quoque nobis dona petitionis: exaudi nos de celis: cum ad te proclamauerimus e terris. Pater noster. Humilitate uos benedictioni. Dominus sit semper uobiscum.

 R\. Et cum.

Benedictio. Omnipotens Deus: inediam uestram reficiat miseratione gratuita. R\. Amen. Respiciatque petitionis uestre clamorem: cum afflicti inuocaueritis in tempore. R\. Amen. Ut ad eum puras semper manus cum cordibus extendatis: a quo uobis dari solacium ieiunii litatione deposcitis. R\. Amen. Per misericordiam ipsius Dei nostri: qui est benedictus et uiuit et omnia regit in secula seculorum. R\. Amen. Dominus sit semper uobiscum. R\, Et cum.

Hic dicat Chorus. Qui uenit ad me non esuriet. Post. com. Oratio. Reple Domine cor nostrum. Require in primo Dominico Quadragesime. Fol. 98.



FERIA SEXTA.


Prophetia.


Lectio libri Sapientie Salomonis .

R\. Deo gratias.

Fili: Omnipotens sermo tuus Domine exiliens de celo a regalibus sedibus: durus debellator in medio exterminii terram prosiliuit. Gladius acutus in simulatum imperium tuum portans: et stans repleuit omnia morte: et usque ad celum attingebat [d 1Kb] stans in terram. Tunc continuo uisus somniorum malorum turbauerunt illos: et timores superuenerunt insperati. Et alius alibi proiectus semiuiuus: propter  quam moriebatur [a 1Kb] eam demonstrabat mortis. uisiones enim que illos turbauerunt: hec premonebant: ne inscii quare mala patiebantur perirent. Tetigit autem tunc et iustos tentatio mortis: et commotio in heremo facta est multitudinis: sed non diu permansit ira tua. Properans enim homo sine querela [b 1Kb] propugnabit proferens seruitutis sue scutum orationem: et per incensum deprecationem allegans. Restitit ire et finem imposuit necessitati: ostendens quoniam tuus est famulus.

R\. Amen.




R\. Deo gratias.

In illis diebus. Cum dimisisset Pharao populum: non eos duxit Dominus per uiam terre Philistiim  que uicina est: reputans ne forte peniteret eum: si uidisset aduersum se bella consurgere: et reuerteretur in Egyptum: sed circumduxit per uiam deserti: que est iuxta mare Rubrum. Et armati ascenderunt filii Isrel de terra Egypti. Tulitque Moyses ossa Ioseph secum: eo quod adiurasset filios Isrel dicens. Cum uisitauerit uos Deus: afferte ossa mea hinc uobiscum. Profectique de Socoth: castrametati sunt in Etham: in extremis finibus solitudinis. Dominus autem precedebat eos ad ostendendam uiam: per diem in columna nubis: et per noctem in columna ignis: ut dux esset itineris utroque tempore. Nunquam defuit columna nubis per noctem coram populo. Locutus est Dominus ad Moysen dicens: loquere filiis Isrel: et dices ad eos. Reuersi castrametentur  in regione Phiairoth: que est inter Magdalum et mare contra Beelsephon. In conspectu eius castra ponetis super mare: dicturusque est Pharao super filiis Isrel: Coartati sunt in terra: conclusit eos desertum. Et indurabo cor eius ac persequentur uos: 113 et glorificabor in Pharaone: et in omni exercitu eius scientque Egyptii quia ego sum Dominus. Fecerunt ita. Et nunciatum est Regi Egypti quod fugisset populus. Immutatumque est cor Pharaonis et seruorum eius super populum et dixerunt: Quid uoluimus facere: ut dimitteremus Isrel: ne seruiret nobis? Iunxit ergo currum et omnem populum suum assumpsit secum. Tulitque sexcentos currus electos: et quicquid in Egypto curruum fuit: et duces totius exercitus. Indurauitque Dominus cor  Pharaonis regis Egypti: et persecutus est filios Isrel. At illi egressi erant in manu excelsa. Cumque persequerentur Egyptii uestigia precedentium: repererunt eos in castris super mare: omnisque equitatus: et currus Pharaonis: et uniuersus exercitus erat in Phiaroth contra Belsephon. Cumque appropinquasset Pharao: leuantes filii Isrel oculos uiderunt Egyptios post se: et timuerunt ualde. Clamaueruntque ad Dominum et dixerunt ad Moysen. Forsitan non erant sepulchra in Egypto: ideo tulisti nos: ut moreremur  in solitudine? quid hoc facere uoluisti? ut educeres nos ex Egypto? Nonne iste est sermo quem loquebamur ad te in Egypto dicentes: recede a nobis ut seruiamus Egyptiis. Multo enim melius est seruire eis: quam mori in solitudine. Et ait Moyses ad populum. Nolite timere. State et uidete magnalia Domini: que facturus est hodie. Egyptios enim quos nunc uidetis nequaquam ultra uidebitis usque in sempiternum. Dominus enim pugnabit pro uobis: et uos tacebitis.

R\. Amen.

Dicat Presb. Dominus sit semper uobiscum.

R\. Et cum.

Tractus. Quis est homo ut immaculatus sit: et ut iustus appareat. Ecce inter Sanctos nemo immaculatus.  Et celi non sunt mundi in conspectu eius. u\. Quanto magis omnis homo qui bibet: quasi aquas iniquitatum. Memento quod sicut lutum feceris me: et in puluerem deduces me. u\. Signasti quasi in sacculo delicta mea: sed curasti iniquitatem meam.

Dicat Presb. Silentium facite.


Sequentia epistole Iacobi Apostoli ad duodecim tribus .

R\. Deo gratias.

Charissimi. Nolite ingemiscere in alterutrum: ut non iudicemini. Ecce Iudex ante ianuam adsistit. Exemplum accipite fratres: laboris et patientie exitus mali [d 1Kb] et longanimitatis. Prophetas qui locuti sunt in nomine Domini: ecce beatificamus qui sustinuerunt. Sufferentiam Iob audistis: et finem Domini  uidistis: quam misericors est Dominus et miserator. Ante omnia autem fratres mei nolite iurare neque per celum neque per terram neque per aliud quodcumque iuramentum. Sit autem uerbum uestrum est est: non non: ut non sub iudicio decidatis. Affligitur aliquis uestrum: oret equo animo et psallat. Infirmatur quis ex uobis? inducat presbyteros Ecclesie: et orent super eum ungentes eum oleo in nomine Domini: et oratio fidei saluabit infirmum: et alleuabit eum Dominus. Etsi in peccatis sit: dimittentur ei. Confitemini ergo alterutrum peccata uestra. et orate pro inuicem ut saluemini. Multum enim preualet deprecatio iusti assidua. Helias homo erat similis nobis passibilis: et oratione orauit: ut non plueret super terram. Et non pluit annos tres et menses  sex. Et rursum orauit: et celum dedit pluuiam et terra fructum suum. Fratres mei si quis ex uobis errauerit a ueritate: et conuerterit quis eum: scire debet quoniam qui conuerti fecerit peccatorem ab errore uie sue: saluat animam eius a morte: et cooperit multitudinem peccatorum. R\. Amen.


Lectio sancti Euangelii secundum Iohannem .

Illo in tempore: Dominus noster iehsu Christus loquebatur Phariseis et turbis dicens. Ego sum panis uite. Patres uestri manducauerunt in deserto manna:  et mortui sunt. Hic es. panis de celo descendens. [a 1Kb] et si quis ex ipso manducauerit: non morietur. Ego sum panis uiuus qui de celo descendi. Qui manducauerit ex hoc pane: uiuet in eternum. Et panis quem ego dabo: caro mea est pro mundi uita. Litigabant ergo Iudei ad inuicem dicentes. Quomodo potest hic nobis carnem suam 114 dare ad manducandum? Dixit ergo eis iehsu. Amen amen dico uobis. Nisi manducaueritis carnem filii hominis: et biberitis eius sanguinem: non habebitis uitam in uobis. Qui manducat meam carnem et bibit meum sanguinem: habet uitam eternam: et ego resuscitabo eum in nouissimo die. R\. Amen.

Dicat Presb. Dominus sit semper uobiscum. R\. Et cum.

 [b 1Kb] Lauda. Laudabo nomen Dei cum cantico: et magnificabo eum in laude.

Preces. Penitentes orate.

Sacrificium. Offerte Domino.

Require retro in IIII. Feria. I. hebdomade folio 99.

Missa. Deum regem omnipotentem catholice legis et religionis auctorem consona fratres oratione poscamus: preces nostras religiosaque ieiunia que corde contrito famulantes offerimus: illo quo primum uoluit: quoue primum docuit amore suscipiat: nos quoque famulos suos ab omni genere peccatorum absolutos et liberos paradiso reddat et celo. R\. Amen.

Alia oratio. Deus cui militare consueuit abstinentia corporalis: ut expugnetur nequicia spiritualis:  supereminentem nostris cordibus infunde dulcedinem: que beate uite desiderant mansionem. Nulla ieiunantibus iracundie repentine amaritudo subripiat: nullaque cogitationum noxiarum conscientia remaneat. Memor esto sacrificii quod offerimus: et concede propicius misericordiam quam rogamus

R\. Amen.

Post nomina. Oratio. Offerentium Domine suscipe uotum: nostrumque ieiunium facito coram te esse acceptum. Quo nostra delens peccata: propicius ita defunctis fidelibus refrigerium prestes: ut beatorum consortio eos sine fine letifices. R\. Amen.

 Ad pacem. Oratio. Familie tue quesumus omnipotens Deus absolue peccata: mentesque purifica. Ut uenerabiles ieiunii dies congrua deuotione repetentes: pacem et misericordiam quam fideliter poscimus: impetrare feliciter mereamur. R\. Amen.

[c 1Kb] Inlatio. Dignum et iustum est: equum uere et salutare est: nos tibi gratias agere omnipotens Pater et Iesu Christo filio tuo Domino nostro. In quo ieiunantium fides alitur: spes prouehitur: caritas roboratur. Ipse est enim panis uiuus [d 1Kb] et uerus qui est et substantia eternitatis: et esca uirtutis. uerbum enim tuum est: per quod facta sunt omnia: quia non solum humanarum mentium: sed ipsorum quoque panis est angelorum. Huius panis alimento Moyses famulus tuus quadraginta diebus ac noctibus legem  suscipiens ieiunauit: et a carnalibus cibis: ut tue suauitatis capacior esset: abstinuit. De uerbo tuo uiuens [e 1Kb] et ualens: cuius et dulcedinem [f 1Kb] bibebat in spiritu: et lucem accipiebat in uultu. [g 1Kb] Inde nec famem sensit et terrenarum est oblitus escarum: quia illum et glorie tue [h 1Kb] glorificabat aspectu: et influente Spiritu Sancto sermo pascebat interius. [i 1Kb] Hunc panem etiam nobis ministrare non desinis: [i 1Kb] sed ut eum indeficienter esuriamus hortaris. [k 1Kb] Cuius carne dum pascimur: roboramur: et sanguinem dum potamus: abluimur. Cui merito omnes angeli et archangeli non cessant clamare quotidie ita dicentes. R\. Sanctus. Sanctus. Sanctus.

Post Sanctus. uere Sanctus uere benedictus Dominus  noster iehsu Christus filius tuus. qui dono pietatis indulte refouet miseriam carnis nostre: quam affligit desudatio abstinentie interdicte. Ipse est enim a quo et nunc in labore reficimur: et post mercedem repromisse beatitudinis expectamus. Christus Dominus ac redemptor eternus.

Post pridie. Oratio. Omnipotens Deus Pater qui Filium tuum pro nobis omnibus tradidisti: non parcens illi: ut per illum parceres nobis. Ignosce nostris delictis: et ieiunium quod offerimus fiat tibi uictima salutaris. [l 1Kb] uirtus quoque tua de celis descendens quesumus: ut et nos ob perceptionem horum  sacramentorum purificet: et hec ipsa libamina que tibi litamus sanctificationis dono perlustret.

R\. Chorus. Amen.

115 Ad confractionem panis. Antifona. Fiat misericordia tua Domine super nos: sicut sperauimus in te.

Ad orationem Dominicam.

Miserere nostri fili Dauid ne decidamus in uia: nec laboris subruamur pressura: ne sine fructu perueniamus ad patriam. Ut parsimonie nostre propiciatus ex uictimis: exaudias uocem nostre confessionis: cum ad te proclamauerimus e terris. Pater noster.

Dicat Presb. Humiliate uos benedictioni. Dominus sit semper uobiscum.

 R\. Et cum.

Benedictio. iehsu filius Dei qui est panis uiuus: inediam uestram donis spiritualibus repleat. R\. Amen. Mentem consilio salutari premuniat. carnem uiciis eluat. uotum acceptet. ieiuniumque benedicendo sanctificet. R\. Amen. Ut eius dono omni actu mereamini esse felices: cui abstinentie defertis humilimas preces. R\. Amen. Per misericordiam ipsius Dei nostri qui est benedictus et uiuit et omnia regit in secula seculorum.

R\. Amen.

Dominus sit semper uobiscum.

R\. Et cum.

Hic dicat Chorus. Qui uenit ad me non esuriet.

 Oratio. Reple Domine cor nostrum.

Require retro in uI. feria. I. hebdomada Quadragesime. Fol. 98.



IN TERTIO DOMINICO QUADRAGESIME.


Ad Missam.


Lectio libri Prouerbiorum Salomonis .

R\. Deo gratias.

Fili: suauis est homini panis mendacii: et postea implebitur os eius calculo. Cogitationes consilii roborantur: et gubernaculis tractanda sunt bella. Et qui reuelat mysterium: et ambulat fraudulenter: et qui dilatat labia sua; ne commiscearis. Qui maledicit patri suo et matri: extinguetur lucerna eius in mediis tenebris. Hereditas ad quam festinatur in principio: in nouissimo benedictione carebit. Ne  dicas reddam malum [b 1Kb] pro malo. expecta Dominum et liberabit te. Abhominatio est apud Deum pondus et pondus. statera dolosa non est bona. A Domino diriguntur gressus hominis. [c 1Kb] Si quis autem hominum intelligere poterit uiam suam. Ruina est homini deuotare Sanctos: et post uota retractare. Dissipat impios rex sapiens: et incuruat super eos fornicem. Lucerna Domini inspiraculum hominis: qui inuestigat omnia secreta uentris. Misericordia et ueritas custodiunt regem: et roborabitur clementia thronus eius.

 R\. Amen.


Lectio libri Numeri .

R\. Deo gratias.

In illis diebus: uidens Balaac filius Sephor omnia que fecerat Isrel Ammorreo: et quod pertimuissent eum Moabite: et impetum eius ferre non possent: dixit ad maiores natu Madian. Ita deleuit hic populus omnes qui in nostris finibus commorantur: quomodo solet bos herbas usque ad radices carpere. Ipse erat eo tempore Rex in Moab. Misit ergo nuncios ad Balaam filium Beor ariolum: qui habitabat super flumen terre filiorum Ammon: ut uocaret eum et diceret. Ecce egressus est populus ex Egypto: qui operuit superficiem terre sedens contra me. ueni igitur et maledic populo huic: quia fortior me  est: si quo modo possim percutere eum: et eiicere de terra mea. Noui enim quod benedictus sit cui benedixeris: et maledictus in quem maledicta congesseris. Perrexerunt seniores Moab et maiores natu Madian habentes diuinationis precium in manibus. Qui cum uenissent ad Balaam et narrassent ei omnia uerba Balaac ille respondit. Manete hic hac nocte et respondebo quicquid mihi dixerit Dominus. Manentibus illis apud Balaam: uenit Deus et ait ad eum. Quid sibi uolunt homines isti apud te? Respondit. Balaac filius Sephor Rex Moabitarum misit ad me dicens. Ecce populus qui egressus est de Egypto operuit superficiem terre. ueni et maledic eis si quomodo pugnans possim abigere eum. Dixit Dominus ad Balaam. Noli ire cum 116 eis neque maledicas  populo: quia benedictus est. Qui mane consurgens dixit ad principes. Ite in terram uestram: quia prohibuit me Dominus ire uobiscum. Reuersi principes dixerunt Balaac. Noluit Balaam uenire nobiscum. Rursum ille multo plures et nobiliores quam ante miserat: misit. Qui cum uenissent ad Balaam dixerunt. Sic dicit Balaac filius Sephor. Ne cuncteris uenire ad me: paratus sum honorare te: et quicquid uolueris dare. ueni et maledic populo isti. Respondit Balaam. Si dederit mihi Balaac plenam domum suam auri et argenti: non potero immutare uerbum Domini Dei mei: ut uel plus uel minus loquar. Obsecro ut hic maneatis etiam hac nocte: ut scire queam: quid mihi rursum respondeat Dominus. uenit ergo  Dominus ad Balaam nocte et ait illi. Si uocare te uenerunt homines isti: surge et uade cum eis. Ita dumtaxat: ut quod tibi precepero facias. Surrexitque Balaam mane et strauit asinam: profectusque est cum eis: et iratus est Dominus. Stetitque Angelus Domini in uia contra Balaam qui [e 1Kb] sedebat asinam: et duos pueros habebat secum. Cernens asina Angelum stantem in uia euaginato gladio: auertit se de itinere: et ibat per agrum. Cumque uerberasset Balaam asinam et uellet ad semitam reducere: stetit Angelus in angustis duarum maceriarum quibus  uinee cingebantur. Quem uidens asina iunxit se parieti: et attriuit sedentis pedem. At ille iterum uerberabat eam: et nichilominus Angelus ad locum angustum transiens: ubi neque ad dexteram neque ad sinistram poterat deuiari: obuius stetit. Cumque uidisset asina stantem angelum: concidit sub pedibus sedentis. Qui iratus uehementius cedebat fuste latera eius. Aperuit Dominus os asine: et locuta est asina. Quid feci tibi: cur percutis me ecce iam tertio? Respondit Balaam. Quia commeruisti et inlusisti mihi: utinam haberem gladium: ut te percuterem. Dixitque asina. Nonne animal tuum sum: cui semper sedere consueuisti usque in presentem diem. Dic quid simile unquam fecerim tibi? At ille ait. Nunquam. Protinus aperuit Dominus oculos Balaam et uidit Angelum  stantem in uia euaginato gladio: adorauitque eum pronus in terram. Cui Angelus. Cur inquit tertio uerberasti asinam tuam? Ego ueni ut aduersarer tibi: quia peruersa est uia tua mihique contraria. Et nisi asina declinasset de uia dans locum resistenti: te occidissem et illa uiueret. Dixit Balaam, Peccaui. Nesciens quod tu stares contra me. Et nunc si displicet tibi ut uadam: reuertar. Ait Angelus. uade cum istis et caue: ne aliud [a 1Kb] quam precepero tibi loquaris. Fuit igitur cum principibus. Quod cum audisset Balaac egressus est in occursum eius in oppido Moabitarum: quod situm est in extremis finibus [b 1Kb] Armon. Dixitque Balaac ad Balaam. Misi nuncios ut uocarent te: cur non statim uenisti ad me? An quia mercedem aduentui tuo reddere nequeo?  Cui ille respondit. Ecce adsum. Numquid loqui potero aliud: nisi quod Deus posuerit in ore meo. Perrexerunt ergo simul et uenerunt in urbem que in extremis regni eius finibus erat. Cumque occidisset Balaac oues et boues: misit ad Balaam et princeps qui cum eo erant munera. Mane autem facto duxit eum ad excelsa Baal: et intuitus est extremam partem populi. Dixit Balaam ad Balaac. Edifica mihi hic septem aras: et para totidem uitulos: eiusdemque numeri arietes. Cumque fecisset iuxta sermonem Balaam: imposuerunt simul uitulum et arietem super aram. Dixitque Balaam ad Balaac. Sta paulisper iuxta holocaustum tuum: donec uadam si forte occurrerit mihi Dominus: et quodcumque imperauerit: loquar tibi. Cumque abiisset uelociter:  occurrit ei Deus: locutusque est ad eum Balaam. Septem inquit aras erexi et imposui uitulum et arietem desuper. Dominus autem posuit uerbum in ore eius. Et ait. Reuertere ad Balaac: et hec loqueris. Reuersus inuenit Balaac stantem iuxta holocaustum suum: et omnes principes Moabitarum. Assumptaque parabola sua dixit. De Aram adduxit me Balaac Rex Moabitarum de montibus orientis.  ueni inquit et maledic Iacob: et propera et detestare Isrel. Quomodo maledicam cui non maledixit Deus? qua ratione detester quem Deus non detestatur? De summis 117 silicibus uidebo eum: et de collibus considerabo illum. Populus solus habitauit: et inter gentes non reputabitur. Quis dinumerare possit puluerem Iacob: et nosse numerum stirpis Isrel? Moriatur anima mea morte iustorum: et fiant nouissima mea horum similia.

R\. Amen.

Dicat Presb. Dominus sit semper uobiscum.

R\. Et cum spiritu.

[c 1Kb] Psallendo. Genua mea infirmata sunt. u\. Ieiunio et caro mea immutata est [d 1Kb] propter misericordiam. u\. Et ego factus sum obprobrium illis: uiderunt  me et mouerunt capita sua. u\. Adiuua me Domine Deus meus: et saluum me fac in tua misericordia. u\. Libera me quia egens sum et pauper ego: et cor meum conturbatum est intra me.

Et hic sequentes preces dicantur modo ut dictum est in primo Dominico Quadragesime fol. 94.

Preces. Rogamus te rex seculorum Deus sancte iam miserere peccauimus tibi. u\. Audi clamantes pater altissime: et que precamur: clemens attribue: exaudi nos Domine. P. Iam miserere. u\. Bone Redemptor supplices quesumus de toto corde flentes: requirimus adsiste propicius. P. Iam. u\. Emitte manum Deus omnipotens: et inuocantes potenter protege ex alto piissime. P. Iam. u\. Fertilitatem et [e 1Kb] pacem tribue: remoue bella: et famem cohibe:  Redemptor sanctissime. P. Iam. u\. Indulge lapsis: indulge perditis: dimitte noxia: ablue crimina: acclines tu libera. P. Iam. u\. Gemitus uide: fletus intellige: extende manum: peccantes redime. P. Iam. u\. Hanc nostram Deus hanc pacem suscipe: supplicum uoces placatus suscipe: et parce piissime. P. Rogamus.

Oratio. Exaudi orationem nostram.

Quere retro in primo Dominico Quadragesime fol. 94.

Principium epistole Petri Apostoli. .

R\. Deo gratias.

Petrus Apostolus Christi Iesu electis aduenis dispersionis Ponti. Galicie. Cappadocie. Asie. et Bithynie: secundum prescientiam Dei Patris in sanctificatione spiritus: in obedientiam et aspersionem  sanguinis Iesu Christi: gratia uobis et pax adimpleatur. Benedictus Deus et Pater Domini nostri Iesu Christi: qui per magnam misericordiam suam regenerauit nos [g 1Kb] in spem uite eterne: per resurrectionem a mortuis Iesu Christi. In hereditatem incorruptibilem: et immarcescibilem conseruatam in celis in uobis: qui in uirtute Dei custodimini per fidem in salutem paratam reuelari in tempore nouissimo.  In quo exultabitis modicum: nunc si oportet contristari in uariis tentationibus. Ut probatio uestre fidei multo preciosior sit auro quod per ignem probatur: inueniatur in laudem et gloriam et honorem in reuelationem Iesu Christi. Quem cum non uideritis: diligitis: in quem nunc quoque non uidentes creditis: credentes autem exultatis leticia inenarrabili et glorificata: reportantes finem fidei uestre salutem animarum uestrarum. De qua salute exquisierunt atque scrutati sunt prophete: qui de futura in uobis gratia Dei prophetauerunt. Scrutantes in quod uel quale tempus significaret: qui in eis erat spiritus Christi: prenuncians eas que in Christo sunt passiones et posteriores glorias: quibus reuelatum est: quia non sibimetipsis: uobis autem ministrabant  ea [a 1Kb] que nunciata sunt uobis: per eos qui euangelizauerunt uobis: Spiritu Sancto misso de celo in quem concupiscunt angeli prospicere.

R\. Amen.


Lectio sancti Euangelii secundum Ioannem .

Illo in tempore. Erat quidam languens Lazarus a Bethania de castello Marie: et Marthe sororis eius. Maria autem erat que unxit Iesum unguento: et extersit pedes eius capillis suis: cuius frater Lazarus infirmabatur. Miserunt ergo sorores eius ad eum dicentes: Domine: ecce quem amas infirmatur. Audiens autem 118 iehsu dixit eis. Infirmitas hec non est ad mortem: sed pro gloria Dei: ut glorificetur filius Dei per eum. Diligebat autem iehsu Martham  et sororem eius Mariam et Lazarum. Ut ergo audiuit quia infirmatur: tunc quidem mansit in eodem loco duos dies. Deinde post hec dixit discipulis suis. Eamus in Iudeam iterum. Dicunt ei discipuli. Rabbi nunc querebant te Iudei lapidare: et iterum uadis illuc? Respondit iehsu. Nonne duodecim hore sunt diei. Si quis ambulauerit [c 1Kb] in diem non offendet: quia lucem huius mundi uidet? Si autem ambulauerit in noctem: offendet quia lux non est in eo. Hec ait et post hec dixit eis. Lazarus amicus noster dormit: sed uado ut a somno suscitem eum. Dixerunt ergo discipuli eius. Domine si dormit saluus erit. Dixit autem iehsu de morte eius: illi autem putauerunt quia de dormitione somni diceret. Tunc ergo dixit eis iehsu manifeste. Lazarus mortuus est et  gaudeo propter uos: ut credatis quoniam non eram ibi: sed eamus ad eum. Dicit ergo Thomas qui dicitur Didimus ad condiscipulos. eamus et nos: et moriamur cum eo. uenit itaque iehsu et inuenit eum quatuor dies iam in monumento habentem. Erat autem Bethania iuxta Hierosolymam quasi stadiorum quindecim. Multi autem ex Iudeis uenerunt ad  Martham et Mariam: ut consolarentur eas de fratre suo. Martha ergo ut audiuit quod Christus uenit: occurrit illi. Maria autem domi sedebat. Dixit ergo Martha ad Iesum. Domine si fuisses hic: frater meus non fuisset mortuus: sed nunc scio quia quecunque poposceris a Deo: dabit tibi Deus. Dicit illi iehsu. Resurget frater tuus. Dicit illi Martha. Scio quia resurget in resurrectione in nouissimo die. Dicit ei iehsu. Ego sum resurrectio et uita. Qui credit in me etiamsi mortuus fuerit uiuet. Et omnis qui uiuit et credit in me: non morietur in eternum. Credis hoc? Ait illi. Utique Domine: ego credidi: quia tu es Christus filius Dei: qui in hunc mundum uenisti. Et cum hec dixisset: abiit et uocauit Mariam sororem suam: silentio dicens. Magister adest:  et uocat te: Illa ut audiuit: surrexit cito et uenit ad eum. Nondum enim uenerat iehsu in castellum: sed erat adhuc in illo loco ubi occurrerat ei Martha. Iudei ergo qui erant cum ea in domo et consolabantur eam: cum uidissent Mariam quia cito surrexit et exiit: secuti sunt eam dicentes: quia uadit ad monumentum ut ploret ibi. Maria ergo cum uenisset ubi erat iehsu uidens eum: cecidit ad pedes eius et dixit ei. Domine: si hic fuisses: non esset mortuus frater meus. iehsu ergo ut uidit eam plorantem: et Iudeos qui erant cum ea plorantes: fremuit spiritu et turbauit se ipsum et dixit. Ubi posuistis eum? Dicunt ei. Domine ueni et uide. Et lachrimatus est iehsu. Dixerunt ergo Iudei. Ecce quomodo amabat eum. Quidam autem dixerunt ex ipsis. Non poterat  hic qui aperuit oculos ceci: facere ut hic non moreretur? iehsu ergo rursum fremens in semetipso uenit ad monumentum. Erat autem spelunca: et lapis superpositus erat ei. Ait iehsu. Tollite lapidem. Dicit ei Martha soror eius qui mortuus fuerat. Domine iam fetet: quatriduanus enim est. Dicit ei iehsu. Nonne dixi tibi: quia si credideris uidebis gloriam Dei? Tulerunt ergo lapidem. iehsu ergo eleuatis oculis sursum dixit. Pater: gratias ago tibi quoniam audisti me. Ego autem sciebam: quia semper me audis. Sed propter populum qui circumstat dixi: ut credant quia tu me misisti. Hec cum dixisset: uoce magna exclamauit. Lazare ueni foras. Et statim prodiit qui fuerat mortuus ligatus pedes et manus institis: et facies illi sudario erat ligata. Dicit eis  iehsu. Soluite eum: et sinite abire. Multi ergo ex Iudeis qui uenerant ad Mariam et uiderunt que fecit: crediderunt in eum: Quidam autem ex ipsis abierunt ad Phariseos: et dixerunt eis: que fecit iehsu. Collegerunt ergo Pontifices et Pharisei concilium et dicebant. Quid faciemus: quia hic homo multa signa facit? Si dimittimus eum sic: omnes  credent in eum: et uenient Romani et tollent nostrum locum et gentem. Unus autem ex ipsis Cayphas cum esset Pontifex anni illius dixit eis. uos nescitis quicquam nec cogitatis: quia expedit uobis: ut unus 119 moriatur homo pro populo: et non tota gens pereat. Hoc autem a semetipso non dixit: sed cum esset Pontifex anni illius prophetauit: quia iehsu moriturus erat pro gente. Et non tantum pro gente: sed ut filios Dei qui erant dispersi congregaret in unum.

R\. Amen.

Dicat Presbiter. Dominus sit semper uobiscum.

R\. Et cum spiritu tuo.

 [a 1Kb] Lauda. Confitebor Domino nimis in ore meo: et in medio multorum laudabo eum. u\. Quoniam astitit a dextris pauperis: ut saluam faceret a persequentibus animam meam.

Preces. [b 1Kb] Penitentes orate.

Require retro IIII. feria. I. hebdomade Quadragesime fol. 99.

[c 7Kb] Sacrificium. Seruiamus Domino Deo nostro: et iuris nostri sit offerre holocausta et uictimas: et pacificas hostias. u\. Confortamini et estote soliciti: ut custodiatis cuncta que scripta sunt in uolumine legis Moysis. P. Et iuris.

Missa. Ecce dilectissimi fratres audiuimus uerba  dominice lectionis: auide percipiamus illa in precordiis nostris: quia quedam sunt in ea figuraliter intelligenda pro nobis. Lazarum etenim quem suscitatum a Domino ex mortuis sanctum euangelium recensiuit: nos sumus omnes ceno uoluptatis et miserie ita sordentes: qui dum peccatis originalibus adgrauamur: aliisque quod ipsi pati non uolumus: impertimus. Legemque pristinam atque sanctum euangelium contemnendo trascendimus: propria nos uoluptate quatriduanos in delicti sepultura deiicimus. Quaternis diebus quodammodo retenti in monumento sub morte quasi quaterna: diuinarum legum deuicti transgressione. Quid ergo nobis agendum est dilectissimi fratres: nisi ut credamus in illum qui Martham et Mariam de resurrectione letificauit  fraterna? Et ille nos eximet a tumuli dimersione obnoxia: et uoce sua ut Lazarum attrahet ad superna. R\. Chorus. Amen.

Alia Oratio. Opitulare Iesu precibus supplicantium: et fletum lugentium uerte in gaudium. Ipsi etenim ad te Domine cum Martha clamamus: ut adsis nobis semper per presentiam deitatis: ne unquam decidamus sub pressura dannationis. Iam solue Christe nostrorum pedum ligamenta facinoris: ut et manus nostre resolute restituant tibi sacrificium laudis: et os nostrum in decantando tibi non obstruatur sudario aduersantis. R\. Amen.

Post nomina. Oratio. Christe Iesu qui es resurrectio mortuorum et uita: omnibus nobis subueniat misericordia tua. Et sicut occultis consiliis tuis Lazarum  quatriduanum reuocasti ad uitam: ita quoque miserationibus consuetis: et uiuis morum correctionem attribuas post ruinam: et defunctis eterne mansionis gaudia indefessa. R\. Amen.

Ad pacem. Oratio. O uirtus et refugium spei Saluator noster Christe filius Dei uiui: qui ueniens ad Lazarum suscitandum spiritu fremis: lachrimas producis: in temetipso turbaris: da nobis ut ad euadendos laqueos perniciose deceptionis fremitum det in nobis spiritus tue dulcedinis. Lachrimemus in nobis: et effectum a te optabiliter capiamus. Turbemur quoque a te pro te: et ita nos in compunctionis et pacis unione connecte: ut per eam pacem [a 1Kb] quam tu es: uideamus te in gloria: ueniamus ad premia  repromissa: et laudemus cum Lazaro maiestatem tuam. R\. Amen.

Inlatio. Dignum et iustum est: nos tibi semper gratias agere Domine sancte Pater eterne omnipotens Deus per Iesum Christum filium tuum Dominum nostrum. Ille etenim discipulos ut per diem ambularent instituit: ac duodenarias horas esse diei sub sacramento predixit. uere illum credimus esse diem in quo inluminate sunt hore. Nam cum dies  noster iehsu Christus ortus est [b 1Kb] in mundum per susceptam humanitatem: ex tunc ceperunt hore id est dies suo Domino nostro aptius coherere. Et inluminate sunt hore ab increata filii luce. Ob hoc Iesu bone per te qui dies et lucifer uerus es: introire ad patrem querimus: non nos patiaris offendere: sed fac nos coram 120 Patre tuo sicut promisisti eterne uite pascua inuenire. Ut aperiens nobis omnibus ianuam ueniendi ad te: uideamus faciem tuam in eterna exultatione: et cantemus tibi cum omni militia angelorum canticum redemptionis nostre proclamantes atque dicentes.

R\. Sanctus. Sanctus. Sanctus.

Post Sanctus. uere benedictus et gloriosus Dominus noster iehsu Christus filius tuus. Cuius nos  gratia liberauit a pondere legis: et fecit filios sue esse adoptionis. Qui ad suscitandum ueniens Lazarum: tollite lapidem clamat: ut pressura auferretur ab eo dannationis: quem iam fetidum reddiderat horrenda actio sepulchralis. Tollite ab eo ait iehsu pondus legis: quod eum deprimit in morte: ut succurrat illi gratia uocis mee. Gratia quippe Dei est: cum uocem eius audiuimus: ut cum Lazaro rectis Iesum gressibus adsequamur. Quia ipse est Deus Dominus ac redemptor eternus.

Post pridie. Oratio. Domine Iesu unigenite filius Dei Patris: qui Lazarum resuscitaturus eleuatis sursum oculis Patri tuo gratias agis: presta nobis famulis tuis: [c 1Kb] ut eo fremitu spiritus quo illum suscitasti ad uitam: ea quoque modificatione digneris  hec oblata sanctificare libamina. Ut percipientes gratiam corporis et sanguinis tui in uisceribus nostris: habeamus partem tecum in seculis sempiternis. R\. Amen.

Ad confractionem panis Antifona. Fiat misericordia tua Domine super nos sicut sperauimus in te.

Ad orationem Dominicam.

O Iesu bone amabilis et ammirabilis auctor accipe sacrificium seruorum tuorum. Et qui prestitisti Lazaro: ut audiens uocem tuam: surgeret e sepulchro: presta nobis ut te auditu capientes interno: resurgamus per gratiam a proprio sceleris nostri profundo. Quo uocem pie orationis qua nos te exorare docuisti in terris: sicut eam nunc coram  te fiducialiter premiserimus: ita quoque effectum ipsius petitionis a te percepisse nos gratulemur e terris. Pater noster.

Dicat Presb. Humiliate uos benedictioni. Dominus sit semper uobiscum. R\. Et cum.

Benedictio. iehsu Christus filius Dei qui mortuum Lazarum uite reddidit pristine: ipse uos noue uite sanctificatione perlustret. R\. Amen. Et qui illum solutis manuum ac pedum nexibus abire precepit:  uestrorum compedum resoluto ligamine: rectis uos semper semitis faciat ambulare. R\. Amen. Quique pro tante rei miraculis manifestam fecit populis gloriam suam: ipse uos introducat ad gaudia sempiterna. R\. Amen. Per misericordiam ipsius Dei etc. Dominus sit semper uobiscum. R\. Et cum.

Ad accedendum. Hic est panis de celo descendens: si quis ex ipso manducauerit: non morietur: sed habebit uitam eternam: et ego suscitabo eum nouissimo die. Si quis sitit ueniat ad me: et bibat. Qui credit in me flumina de uentre eius fluent aque uiue. u\. Sic dilexit Deus mundum: ut filium suum daret pro mundo: ut omnis qui credidit in eum non pereat. P. Sed habebit. u\. Gloria et honor Patris et filio et Spiritui Sancto in secula seculorum Amen.  P. Sed habebit.

Communio. Repletum est gaudium.

Oratio. Reple Domine cor nostrum.


Require retro in I. Dominico Quadragesime. Folio 98.



FERIA QUARTA.


Ad Missam.


Prouerbiorum Salomonis .

R\. Deo gratias.

Fili. Ciuitatem fortium ascendet sapiens: et destruet robur fiducia eius. Qui custodit os suum et linguam suam: custodit ab angustiis animam suam. Superbus et arrogans uocatur indoctus: qui in ira operatur superbiam. Desideria occidunt pigrum: noluerunt enim quicquam manus eius operari. Tota  die concupiscit et desiderat: qui autem iustus est: tribuit et non cessabit. Hostie impiorum abhominabiles: [b 1Kb] quia offeruntur ex scelere. Testis mendax peribit: uir obediens loquetur uictoriam. uir impius procaciter [c 1Kb] affirmat uultum suum: qui autem rectus est: corrigit uiam suam. Non est sapientia: non est prudentia: non est consilium contra Dominum. Equus paratur ad diem belli: Dominus autem salutem tribuat. R\. Amen.


121 Principium libri Iudicum .

R\. Deo gratias.

In illis diebus: post mortem Iosue consuluerunt filii Isrel Dominum dicentes. Quis ascendet ante nos contra Chananeum, et erit dux belli? Dixitque  Dominus. Iudas ascendet. Ecce tradidi terram [e 1Kb] in manu eius. Et ait Iudas Symeoni fratri suo. Ascende mecum in sorte mea: et pugna contra Chananeum: et ego pergam tecum in sorte tua. Et abiit cum eo Symeon. Ascenditque Iudas et tradidit Dominus Chananeum ac Ferezeum in manus eorum: et percusserunt in Bezech decem millia uirorum. Inueneruntque Adonibezech et in Bezech: et pugnauerunt contra eum: ac percusserunt Chananeum et Ferezeum. Fugit autem Adonibezech quem persecuti comprehenderunt: cesis summitatibus manuum eius ac pedum. Dixitque Adonibezech: septuaginta  reges amputatis manuum ac pedum summitatibus colligebant sub mensa mea ciborum reliquias. Sicut feci: ita reddidit mihi Dominus. Adduxeruntque eum in Hierusalem: et ibi mortuus est. Oppugnantes ergo filii Iuda Hierusalem: ceperunt eam et percusserunt in ore gladii: tradentes cunctam incendio ciuitatem. Et postea descendentes pugnauerunt contra Chananeum: qui habitabat in montanis: et ad meridiem in campestribus. Pergensque Iudas contra Chananeum qui habitabat in Hebron: cui nomen fuit antiquitus Chariatharbe: et percussit Sesai et Hayman et Tholmai. atque inde profectus abiit ad habitatores Dabir: cuius nomen uetus erat Cariatsepher: id est ciuitas litterarum. Dixitque Caleph. Qui percusserit Cariathsepher et uastauerit eam:  dabo ei Axam filiam meam uxorem. Cumque cepisset eam Othoniel filius Cene frater Caleph minor: dedit ei Axam filiam suam coniugem. Quam pergentem in itinere monuit uir suus ut peteret a patre suo agrum. Que cum suspirasset sedens in asino: dicit ei Caleph. Quid habes? At illa respondit. Da mihi benedictionem: quia terram arentem dedisti mihi: da et irriguam aquis. Dedit ergo Caleph irriguum superius et irriguum inferius. Filii autem Cinei cognati Moysi ascenderunt de ciuitate palmarum cum filiis Iuda in desertum sortis eius: quod est ad meridiem [f 1Kb] Arach: et habitauerunt cum eo. Abiit autem Iudas cum Symeone fratre suo: et percusserunt simul Chananeum: qui habitabat in Sephat: et interfecerunt eum. uocatumque est nomen urbis  Orma: id est anathema. Cepitque Iudas Gazam cum finibus suis et Adascalonem atque Accaron cum terminis suis. Fuitque Dominus cum Iuda et montana possedit: nec poterat delere habitatores uallis: quia falcatis curribus abundabant. Dederuntque Caleph Hebron: sicut dixerat Moyses. Qui deleuit ex ea tres filios Enach. Iebuseum autem habitatorem Hierusalem non deleuerunt filii Beniamin. Habitauitque Iebuseus cum filiis Beniamin in Hierusalem usque in presentem diem. Domus quoque Ioseph ascendit in Bethel: fuitque Dominus cum eis. Nam cum obsiderent urbem: que prius Luza uocabatur: uiderunt hominem egredientem de ciuitate: dixeruntque ad eum. Ostende nobis introitum  ciuitatis: et faciemus in te misericordiam. Qui cum ostendisset eis: percusserunt urbem in ore gladii. Hominem autem illum et omnem cognationem eius dimiserunt. Qui dimissus abiit in terram Ethim: et edificauit ibi ciuitatem. uocauitque eam Luzam que appellatur usque in presentem diem. R\. Amen.

Dicat Presbit. Dominus sit semper uobiscum. R\. Et cum.

Tractus. Peccaui: quid faciam o custos hominum: quare me posuisti contrarium tibi: et factus sum mihimetipsi grauis. u\. Cur non tollis peccatum meum: et quare non aufers iniquitatem meam: ecce  nunc in puluere dormiam: et si mane me quesieris non subsistam. u\. Parce ergo mihi: nichil enim sunt dies mei.

Dicat Presbit. Silentium facite.


Sequentia Epistole Petri Apostoli .

R\. Deo gratias.

Charissimi: eratis sicut oues errantes: sed conuersi estis nunc ad pastorem: et episcopum animarum uestrarum. Similiter et mulieres subdite sint uiris suis. Ut siqui non credunt in uerbo: per mulierum conuersationem sine uerbo lucrificentur. Considerantes in timore castam uestram 122 conuersationem: [b 1Kb] quarum si non extrinsecus capillorum implicatio et circumdatio auri: aut indumenti uestimentorum cultus: sed qui absconditus corde  est homo in incorruptibilitate quiete et modesti spiritus: qui est in conspectu Dei locuplex. Sic enim aliquando et sancte mulieres sperantes in Deo ornabant se subiecte uiris suis. Sicut Sara obediebat Abre: Dominum eum uocans. Cuius estote filie benefacientes: et non timentes ullam perturbationem. uiri similiter cohabitantes secundum scientiam: quasi infirmiori [c 1Kb] uaso muliebri impartientes honorem tamquam coheredibus gratie uite: ut non impediantur orationes uestre. In fine autem omnes unanimes compatientes. Fraternitatis amatores. Misericordes. Humiles. Non reddentes malum pro malo: nec maledictum pro maledicto: sed contrario benedicentes. Quia in hoc uocati estis: ut benedictionis hereditatem possideatis. R\. Amen.


 Lectio sancti Euangelii secundum Iohannem .

Illo in tempore: Dominus noster iehsu Christus loquebatur discipulis suis et turbis dicens: Caro enim mea uere est cibus: et sanguis meus uere est potus. Qui manducat meam carnem: et bibit meum sanguinem: in me manet: et ego in illo. Sicut misit me uiuens pater: et ego uiuo propter patrem. Et qui manducat me: et ipse uiuet propter me. Hic est panis qui de celo descendit. Non sicut manducauerunt patres uestri manna: et mortui sunt. Qui manducat hunc panem: uiuet in eternum. Hec dixit in synagoga docens in Capharnaum. Multi ergo audientes ex discipulis eius: dixerunt. Durus est hic sermo: quis potest audire eum? Sciens autem iehsu  apud semetipsum: quia murmurarent de hoc discipuli eius dixit eis. Hoc uos scandalizat? Si ergo uideritis filium hominis ascendentem ubi erat prius: spiritus est qui uiuificat: caro autem non prodest  quicquam. uerba que ego locutus sum uobis: spiritus et uita sunt: sed sunt quidam ex uobis: qui non credunt. Sciebat enim ab initio iehsu qui essent credentes: et qui traditurus esset eum et dicebat. Propterea dixi uobis quia nemo potest uenire ad me: nisi fuerit ei datum a Patre meo. Ex hoc multi discipulorum eius abierunt retro: et etiam non cum illo ambulabant. Dixit ergo iehsu ad duodecim. Nunquid et uos uultis abire? Respondit ergo Simon Petrus. Domine ad quem ibimus? uerba uite eterne habes. Et nos [e 1Kb] credimus et cognouimus: quia tu es Christus filius Dei. R\. Amen.

Dicat. Presb. Dominus sit semper uobiscum. R\. Et cum.

[f 1Kb] Lauda. Confitebor Domino nimis in ore meo in  medio multorum laudabo eum.

Preces. Penitentes.

Sacrificium. Offerte Domino.

Quere in Iu. feria I. Heb. Quadrag. fo. 99.

[g 2Kb] Missa. Si gustatis: dilectissimi fratres quam suauis sit Dominus: quamque in omittendis iniquitatibus sit piissimus: ad eum ex fide accedite: et uotum ieiunii uestri ante altare suum exoluentes exposcite: ut deleat delicta nostra: et conferat gratiam suam. Qualiter abstinentie nostre uotum accumulet; et desideria nostre petitionis clementer iubeat acceptare. R\. Amen.

Alia Oratio. Memento Domine miserationum tuarum: quas semper mentibus clementer impendis: ut tui nos auxilii gratia prosequente tale tibi spiritualis  continentie ieiunium persoluamus: in quo non inueniantur nostre uoluntates a tua uoluntate dissimiles. R\. Amen.

Post nomina. Deus cuius nomen magnum est: atque mirabile: tu et nomina offerentium in libro uite adscribe: et defunctorum animas eterne quietis amenitatibus refoue. Quo abstinentie nostre suscipiens precem: omnibus in commune a te concedatur donum indulgentie sempiterne. R\. Amen.

Ad pacem. Oratio. Deus qui ieiunantium humilitate placaris et humiliantium se tibi precibus libenter inflecteris. Exaudi quesumus preces nostras et diuersorum turbinum quibus quatimur tempestate discussa: pacem nobis tue serenitatis infunde: ut  quam peccatorum nostrorum nimietate perdidimus: tue pietatis indulgentia consequamur. R\. Amen.

123 Inlatio. Dignum et iustum est nos tibi gratias agere Domine sancte Pater eterne omnipotens Deus.  [a 1Kb] Qui paras adinuentiones tuas sapienter: et disponis omnia suauiter. Qui ascendisti super occasum: Dominus nomen est tibi. Tu panis es uiuus et uerus, qui descendisti de celo: ut dares escam esurientibus: imo ut ipse esses esca uiuentium. Qui es nobis in pane: quo corda firmantur: ut in uirtute panis huius per hos dicatos nomini tuo dies: sine impedimento carnis et sanguinis ieiunare ualeamus: te ipsum panem habentes. Qui pauperes tuos celestibus saturas panibus: qui Moysi et Helie per quadraginta dies ieiunia continuantibus: quadragenum numerum dedicasti. Deinde etiam ipse ieiunans eundem nobis dierum numerum ieiunii solennitate signasti. Ut quod ipse in nostri corporis infirmitate pro nobis iugiter in quadraginta diebus uel noctibus implesti: nos uel minutatim eundem  numerum dierum adimplentes: [b 1Kb] calculi distributa obseruantia uespertinis semper orationibus terminemus: te nos adiuuante atque saluante. Cui merito omnes angeli et archangeli non cessant clamare quotidie una uoce dicentes. R\. Sanctus. Sanctus. Sanctus.

Post Sanctus. uere sanctus: uere in altissimis gloriosus. Cuius melior est misericordia super uitam: qui diues est in misericordia. Ille etenim ieiunis uisceribus spiritualis alimenti epulum donat: et animabus uitio abstinentibus: gratie celestis donaria subministrat. Christus Dominus ac redemptor eternus.

Post pridie. Oratio. Sanctifica Domine quod per manus nostras tibi cum abstinentie contritione litamus:  ut benedictionis tue foueamur ex donis: qui maiestati tue cum ieiunii contritione offerimus hoc sacrificium laudis. R\. Amen.

Ad confractionem panis. Antifona. Fiat misericordia tua Domine super nos: sicut sperauimus in te.

Ad orationem Dominicam.

Deus qui nos spe repromisse beatitudinis foues: et panem illum celorum e sedibus porrectum: nostre abstinentie hereditati impartis: atque concedis: tu pius nobis et in presenti ieiunii erumna consolationem tribue: et orantibus atque clamantibus ad te uerba doctrine tue: patule pietatis accommoda aurem. Pater noster.

Dicat. Presb. Humiliate uos benedictioni. Dominus sit semper uobiscum. R\. Et cum spiritu tuo.

 Benedictio. iehsu Saluator ac Dominus noster emundet uos per abstinentie puritatem ab omni delicti contagione. R\. Amen. Quique est uestrarum redemptio animarum: sit remuneratio uestrorum ieiuniorum. R\. Amen. Ut ab eo donetur uobis eterna gloria: a quo sanctificari uultis per abstinentiam. R\. Amen. Per misericordiam ipsius Dei nostri qui est benedictus: et uiuit et omnia regit in secula seculorum.  R\. Amen. Dominus sit semper uobiscum. R\. Et cum.

Hic dicat Chorus. Qui uenit ad me.

Com. Repletum est cor nostrum.

Oratio. Reple Domine cor nostrum.

Quere retro in I. Dominico Quadragesime. Fol. 98.



SEXTA FERIA.


Ad Missam.


Ecclesiasticum Salomonis .

R\. Deo gratias.

Fili. Non zeles mulierem sinus tui: ne ostendat super te maliciam doctrine nequam. Non des mulieri potestatem anime tue: ne ingrediatur in uirtute tua: et confundaris. Ne respicias mulierem multiuolam:  ne forte incidas in laqueis eius. Auerte faciem tuam a muliere composita: et non circum inspicias speciem alienam. Propter speciem mulieris multi perierunt: et ex hoc concupiscentia quasi ignis exardescit. Omnis mulier que est fornicaria: quasi stercus in uia computatur. Speciem mulieris aliene multi admirati: reprobi facti sunt: colloquium enim illius quasi ignis exardescit. Cum aliena muliere non sedeas omnino: nec adcubes cum ea super cubitum. Et non alterceris cum ea in uino: ne forte declinet cor tuum in illa et sanguine tuo labores in perditionem. [d 1Kb] Non te pretereat narratio seniorum: ipsi enim didicerunt a patribus suis quoniam ab ipsis disces doctrine intellectum. R\. Amen.


124 Lectio libri Iudicum .

 R\. Deo gratias.

In illis diebus. Abiit Samson in Gazam. Et uidit ibi meretricem mulierem: ingressusque est ad eam. Quod cum audissent Philistiim et percrebuisset apud eos intrasse Samson urbem: circumdederunt eum: et positis in porta ciuitatis custodibus: et ibi tota nocte cum silentio prestolantes: ut facto mane exeuntem occiderent. Dormiuit autem Samson usque ad noctis medium. Et inde consurgens apprehendit ambas porte fores cum postibus suis et sera. [f 1Kb] Impositisque humeris portauit ad uerticem montis qui respicit Hebron. Post hec [g 1Kb] amabat mulierem que habitabat in ualle Sorech: et uocabatur [h 1Kb] Dalida. ueneruntque ad eam principes Philistinorum atque dixerunt. Decipe  eum et disce ab illo: in quo tantam habeat fortitudinem: et quomodo eum superare ualeamus: et uinctum affligere. Quod si feceris dabimus tibi mercedem singuli [i 1Kb] mille centum argenteos. Locuta est ergo Dalida ad Samson. Dic mihi obsecro in quo sit tua maxima fortitudo: et quid sit quo ligatus erumpere nequeas. Cui respondit Samson. Si septem [i 1Kb] neruis funibus: necdum siccis et adhuc humentibus  ligatus fuero: infirmus ero ut ceteri homines. Attuleruntque ad eam Satrape Philistinorum septem funes ut dixerat. Quibus uinxit eum: latentibus apud se insidiis in cubiculo finem rei expectantibus. Clamauitque ad eum: Philistiim super te Samson. Qui rupit uincula: quomodo si erumpat quis filum de stuppa: et tortum putamine cum odore ignis acceperit. Et non est cognitum in quo esset fortitudo eius. Dixitque ad eum Dalida. Ecce inlusisti mihi: et falsum locutus es. Statim nunc indica mihi: quo ligari debeas. Cui ille respondit. Si ligatus fuero nouis funibus: qui nunquam fuerunt in opere: infirmus ero: et aliorum hominum similis. Quibus rursum Dalida uinxit eum et clamauit. Philistiim super te Samson: in cubiculo insidiis preparatis. Qui ita rupit uincula quasi fila telarum.  Dixitque Dalida rursum ad eum. Usquequo decipis me: et falsum loqueris? Ostende de quo uinciri debeas. Si inquit septem crines capitis mei cum licio plexueris; et clauum his circum ligatum terre fixeris infirmus ero. Quod cum fecisset Dalida dixit ad eum. Philistiim super te Samson. Qui consurgens de somno extraxit clauum cum crinibus et licio. Dixitque ad eum Dalida. Quomodo dicis quod amas me: cum animus tuus non sit mecum? Per tres uices mentitus es mihi: et noluisti dicere in quo sit tua maxima fortitudo. Cumque molesta ei esset: et per multos dies iugiter adhereret: spacium ad quietem non tribuens: defecit anima eius: et ad mortem usque lassata est. Tunc aperiens ueritatem rei dixit ad eam. Ferrum nunquam ascendit super caput meum: quia  Nazareus idest [a 1Kb] consecratus sum de utero matris mee. Si rasum fuerit caput meum recedet a me fortitudo mea: et deficiam: eroque ut ceteri homines. uidens illa quod confessus ei esset omnem animam suam: misit ad principes Philistinorum atque mandauit. Ascendite adhuc semel: quia nunc mihi aperuit cor suum. Qui ascenderunt adsumpta pecunia quam promiserant. At illa dormire fecit eum super genua sua: et in sinu suo reclinare caput. uocauitque tonsorem: et rasit septem crines eius: et cepit abigere eum et a se repellere. Statim enim ab eo fortitudo discessit. Dixitque. Philistiim super te Samson. Qui de somno consurgens dixit in animo suo. Egrediar sicut antea feci: et me excutiam: nesciens quod  Dominus recessisset ab eo. Quem cum apprehendissent Philistiim statim eruerunt oculos eius: et adduxerunt eum in Gazam uinctum catenis: et clausum in carcere molere fecerunt. Iamque capilli eius renasci ceperant: et principes Philistinorum conuenerunt in unum: ut immolarent hostias magnificas Dagon Deo suo: et epularentur dicentes. Tradidit Dominus inimicum nostrum Samson in manus nostras. Quod etiam populus uidens: laudabant Deum suum eademque dicebant. Tradidit Deus noster in manus nostras aduersarium: qui deleuit terram nostram: et occidit plurimos. Letantesque per conuiuia sumptis iam epulis preceperunt: ut uocarent Samson: ut ante  eos luderet. Qui adductus de carcere ludebat 125 ante eos. Feceruntque eum stare inter duas columnas. Qui dixit puero: dimitte me ut tangam columnas quibus omnis imminet domus: ut recliner super eas et paululum requiescam. Domus autem plena erat uirorum ac mulierum: et erant ibi omnes principes Philistinorum ac de tecto et solario circiter tria millia utriusque sexus: spectabant ludentem Samson. At ille inuocato Domino ait. Domine Deus memento mei: et redde mihi nunc pristinam fortitudinem Deus meus ut ulciscar me de hostibus meis. Et pro amissione duorum luminum: unam ultionem recipiam. Et apprehendens ambas columnas: quibus imminebat domus alteramque earum dextera et alteram leua tenens ait. Moriatur anima mea cum Philistiim. Concussisque  fortiter columnis: cecidit domus super omnes principes et ceteram multitudinem que ibi erat. Multoque plures interfecit moriens: quam antea uiuus occiderat. Descendentes autem fratres eius: et uniuersa cognatio tulerunt corpus eius et sepelierunt in terra sua in [b 1Kb] Asthaol in sepulchro patris sui Manue. Iudicauitque Isrel uiginti annis. R\. Amen.

Dicat Presb. Dominus sit semper uobiscum.

R\. Et cum spiritu tuo.

Tractus. Audite obsecro omnes: et uidete dolorem meum quia iratus est super me Deus propter multitudinem iniquitatis mee. u\. Compleuit furorem suum in me et effudit iram indignationis sue: et oppressit me amaritudine. u\. Sed et cum clamauero ad eum: exclusit orationem meam.

 Dicat Presb. Silentium facite.


Sequentia Epistole Petri Apostoli .

R\. Deo gratias.

Charissimi subditi estote senioribus. Omnes autem inuicem humilitatem insinuate: quia Deus superbis resistit: humilibus autem dat gratiam. Humiliamini igitur sub potenti Dei manu: ut uos exaltet in tempore uisitationis sue: omnem solicitudinem uestram proiicientes in eum: quoniam ipsi cura est de uobis. Sobrii estote. uigilate: quia aduersarius uester Diabolus tanquam leo rugiens circuit querens quem deuoret: cui resistite fortes in fide: nichil uerentes. Scientes eandem passionem ei qui in mundo est uestre fraternitati fieri. Deus autem omnis gratie qui uocauit  uos in eternam suam gloriam in Christo Iesu modicum passus: ipse perficiet. Confirmabit: solidabit: ipsi imperium in secula seculorum.

R\. Amen.


Lectio sancti Euangelii secundum Ioannem .

R\. Deo gratias.

Illo in tempore. Dominus noster iehsu Christus uenit in templum: et omnis populus uenit ad eum. Et sedens docebat eos. Adducunt autem scribe et pharisei mulierem in adulterio deprehensam: et statuerunt eam in medio: et dixerunt ei. Magister hec mulier modo deprehensa est in adulterio. In lege autem  Moyses mandauit nobis huiusmodi lapidare: tu ergo quid dicis? Hec autem dicebant tentantes eum: ut possent accusare eum. iehsu autem inclinans se deorsum: digito scribebat in terra. Cum autem perseuerarent interrogantes eum: erexit se et dixit eis. Qui sine peccato est uestrum: primus in illam lapidem mittat. Et iterum se inclinans scribebat in terra. Audientes autem unus post unum exibant incipientes a senioribus: et remansit [a 1Kb] solus: et mulier in medio stans. Erigens autem se iehsu dixit ei. Mulier: ubi sunt qui te accusabant? Nemo te condemnauit. Que dixit. Nemo Domine. Dixit autem iehsu. Nec ego te condemnabo. uade et amplius iam noli peccare.

R\. Amen.

Dicat Presbiter. Dominus sit semper uobiscum.

 R\. Et cum spiritu tuo.

[b 1Kb] Lauda. Confitebor Domino nimis in ore meo: in medio multorum laudabo eum.

Preces. Penitentes.

Sacrificium. Offerte Domino.

Quere in Iu. feria I. hebdomade Quadragesime fol. 99.

Missa. Ungentes oleo misericordie caput cordis interni fratres karissimi: et mentis faciem spiritualis: atque nitore mundantes acceptabile Deo sacrificium 126 precepti euangelici memores offeramus: non uultu sed corde contrito: non hominibus appareamus ieiunantes: sed Domino: nec ipocritarum more faciem nostram tristis squalor exterminet: sed cum  tribulato corde exultatio pura letificet. Ut intrinsecus humiles: et extrinsecus hilares ieiunium quale ipse Dominus precepit impleamus. R\. Amen.

[c 1Kb] Alia Oratio. Omnipotens sempiterne Deus: qui nos humilitatis formam exemplis unigeniti sui docuisti: ut quod ille ieiuniorum continuatione compleuit: nos per dierum partes et interualla uirium imitemur. Da quesumus nostre fragilitati firmitatem: da infirmis conatibus effectum. Ut exclusis cogitationum carnalium suadellis: placabile tibi contriti cordis holocaustum in odorem suauitatis ualeamus offerre. R\. Amen.

Post nomina. Deus qui sanare omnibus modis peccata populi tui cupiens: obseruantiam ieiuniorum sanitatem ieiunantium esse dixisti. Da ut ieiunium nostrum  sit et saluatio animarum: et humiliatio corporum: et ueniam obtineat omnium delictorum. Atque ita exhomologesis hec populo tuo prosit: ut pro uniuerse Ecclesie membris et pro totius mundi corpore tibi supplicantes exaudiamur. Ac dum pro omnibus preces effundimus: salutem uiuentium: et requiem defunctorum impetrare facilius mereamur. R\. Amen.

Ad pacem. Oratio. Da nobis quesumus omnipotens  Deus: ieiuniorum magnifica sacramenta: et dignis semper tractare mysteriis: et puris pacificisque precordiis celebrare. R\. Amen.

Inlatio. Dignum et iustum est nos tibi gratias agere Domine sancte Pater eterne omnipotens Deus: per Iesum Christum filium tuum Dominum nostrum. Qui est ueritas. uita. Principium. uerbum. Sapientia. Plenitudo. Innocentia. Charitas. Lux. Ex assumpto dilectus: in proprio gloriosus. Exemplum patientie. Conditor discipline. Esuriens non fame umbratili: sed humani necessitate ieiunii: ubi certa ad desiderium panis ambitione tentantem substantia deitatis inuenit: et cum nichil falsum fictumue perpatuit: fallenti facta est ueritas ipsa confusio. Ipse esurientium cibus esuriit: ipse inanes animas satiabit in sua eternitate  perennis: et pro nostra immortalitate mortalis. Cui merito omnes angeli et archangeli non cessant clamare quotidie una uoce dicentes.

R\. Sanctus. Sanctus. Sanctus.

Post Sanctus. uere sanctus: uere benedictus Dominus noster iehsu Christus filius tuus. Qui nobis precepta salutaris abstinentie dedit: per quem adiuncta oratione: et incursus demonum pelleremus: et emundati a uitiis in sanctitate et iustitia seruiremus. Ipsi Domino Redemptorique nostro.

Post pridie. Oratio. Descendat Domine de sedibus tuis benedictio tua: qua et nostri ieiunii oblatio sanctificetur: et te hec libamina benedicente a nobis sanctificata sumantur. R\. Amen.

 Ad confractionem panis Antif. Fiat misericordia tua Domine super nos: sicut sperauimus in te.

Ad orationem Dominicam.

Exaudi Domine uocem precis nostre: et huius ieiunii nostri litationem propicius acceptare dignare. Quo semper te propicium habeamus: cum te patrem piissimum inuocauerimus: ita dicentes. Pater noster.

Dicat Presb. Humiliate uos benedictioni. Dominus sit semper uobiscum.

R\. Et cum.

Benedictio. Omnipotentis Domini uos gratia protegat: famemque uestram spiritali cibo reficiat. R\. Amen. Sitim quoque uestram iusticie fluminibus inriget: atque nouum dulcedinis sue animis uestris infundat  saporem. R\. Amen. Ut tam carne contriti: quam spiritu uiuificati: ab eo mereamini celesti dono repleri. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Ad accedentes. Qui uenit ad me.

Communio. Repletum est gaudium nostrum.

Oratio. Reple Domine cor nostrum.

Quere retro in I Dominico Quadrages. folio 98.



127 [a 2Kb] IN IIII. DOMINICO QUADRAGESIME.


Mediante die Festo. Ad Missam.


Ecclesiasticum Salomonis .

R\. Deo gratias.

Fili. Si habes benefac: et Deo bonas oblationes offer. Memor esto quoniam mors non tardat: et testamentum inferorum iam demonstratum est tibi. Testamentum enim huius mundi [c 1Kb] mortem operatur. Ante mortem benefac amico tuo: et secundum uires tuas extendens da pauperi. Non defrauderis in die bona: et particula boni doni non te pretereat. Nonne aliis relinques dolores et labores tuos. In diuisione sortis: da et accipe: et iustifica animam tuam: ante obitum tuum operare iusticiam: quoniam  non est apud inferos inuenire cibum. Omnis caro sicut fenum ueterascit: et sicut folium fructificans in arbore uiridi. Alia generat: et alia decidit. Sic generatio carnis et sanguinis. Alia finitur: et alia nascitur. Omne opus corruptibile in fine deficiet: et qui illud operatur ibi cum ipso. Et omne opus electum iustificabitur: et qui operatur illud [d 1Kb] iustificabitur.

R\. Amen.


Lectio libri [e 1Kb] Samuelis prophete .

R\. Deo gratias.

Fuit uir unus de Ramathaim Sophim de monte Effraym: et nomen eius Helcana filius Hieroboam filii Heliu filii Thau: filii Suph Eufratheus: et habuit  duas uxores. Nomen uni Anna: et nomen secunde Fenenna. Fueruntque Fenenne filii: Anne autem non erant liberi. Et ascendebat uir ille de ciuitate sua statutis diebus: ut adoraret et sacrificaret Domino exercituum in Silo. Erant ibi autem duo filii Heli: Ofni et Finees sacerdotes Domini. uenit ergo dies ut immolaret Helcana. Deditque Fenenne uxori sue et cunctis filiis eius et filiabus partes. Anne autem dedit partem unam tristis quia Annam diligebat. Dominus autem concluserat uuluam eius. Affligebat quoque eam emula eius: et uehementer angebat. In tantum ut exprobraret: quod conclusisset Dominus uuluam eius. Sicque faciebat per singulos annos. Cum redeunte tempore ascenderent templum Domini: et sic prouocabat eam. Porro illa flebat et  non capiebat cibum. Dixit ergo ei Helcana uir suus. Anna cur fles: et quare non comedis: et quamobrem affligitur cor tuum? Numquid non ego melior sum tibi: quam decem filii? Surrexit autem Anna  postquam comederat in Silo et biberat: et Heli Sacerdote sedente super sellam ante postes templi Domini. Cum esset amaro animo: orauit Domino flens largiter: et uotum uouit dicens. Domine exercituum si respiciens uideris afflictionem famule tue; et recordatus mei fueris nec oblitus ancille tue: dederisque serue tue sexum uirilem: dabo eum Domino omnes dies uite eius: et nouacula non ascendet super caput eius. Factum est ergo cum illa multiplicaret preces coram Domino: et Heli obseruaret os eius. Porro Anna loquebatur in corde suo: tantumque labia illius mouebantur: et uox penitus non audiebatur. Estimauit igitur eam Heli temulentam: dixitque ei. Usquequo ebria eris? Digere paulisper uinum quo mades. Respondens Anna: Nequaquam  Domine mi inquit: nam mulier infelix ego sum. uinum et omne quod inebriari potest: non bibi: sed effudi animam meam in conspectu Domini. Ne putes ancillam tuam: quasi unam de filiabus Belial: quia ex multitudine doloris et meroris mei locuta sum usque in presens. Tunc Heli ait ei. uade in pace: Dominus Deus Isrel det tibi petitionem quam rogasti eum. Et illa dixit. Utinam inueniat ancilla tua gratiam in oculis tuis. Et abiit mulier in uiam suam: et comedit: uultusque eius non sunt amplius in diuersa mutati. Et surrexerunt mane: et adorauerunt coram Domino. Reuersique sunt et uenerunt in domum suam in Ramatha. Cognouit autem Helcana Annam uxorem suam: et recordatus est eius Dominus. Et factum est post circulum dierum concepit Anna: et  peperit filium: uocauitque nomen eius Samuel: eo quod a Domino postulasset eum. R\. Amen.

Dicat Presb. Dominus sit semper uobiscum. R\. Et cum.

[f 1Kb] Psallendo. Tu es patientia mea Domine spes mea a iuuentute mea. u\. Deus quis similis tibi? quia ostendisti mihi tribulationes multas et malas: et conuersus consolatus es me. P. Domine. u\. Qui custodiebant animam meam: consiliati sunt in unum dicentes: 128 persequimini et comprehendite eum: quia non est qui liberet eum. Deus meus ne elonges a me. P. Domine. u\. Quia firmamentum meum et refugium meum es tu: Deus meus eripe me de manu contra legem agentis et iniqui: quia tu es patientia mea. P. Domine.

 Hic dicat Presb. preces sequentes modo ut supra scriptum est in I. Dominico Quadragesime fol. 94.

uide Domine humilitatem meam: quia erectus est inimicus. P. Miserere pater iuste: et omnibus indulgentiam  dona. u\. A patre missus ueni perditos requirere et hoste captiuatos sanguine redimere: plebs dira abiecit me. P. Miserere u\. Predictus a prophetis: natus sum ex uirgine: adsumpsi formam serui dispersos colligere: uenantes ceperunt me. P. Miserere. u\. Mihi pro bonis mala reddita sunt plurima: aduersum me dederunt iniqua consilia uenditum pecunia. P. Miserere. u\. Spineam coronam [a 1Kb] posuerunt capiti: sputis sordidato: inluserunt impii afflictum crudeliter. P. Miserere. u\. Cum noxiis latronibus suspensum patibulo: amaro cibo pastum: et acerbo poculo traditum supplicio. P. Miserere. u\. Quos ueni liberare: hi accusauerunt me: flagellis uerberatum cruci affixerunt me: lancea percusserunt me. P. Miserere. u\. Qui impio latroni  dimisisti scelera: tu solue uincula nostra et relaxa crimina: salua nos cruce tua. P. Miserere. u\. Traditus sum sepulchro: confregi portas inferi: eieci [b 1Kb] uinculatos et reduxi ad superos. Ostendi in uictima. P. Miserere. u\. Dimitte illis noxia pater clementissime cuncta: dele peccata: et relaxa crimina ignorantium quid faciant. P. Miserere.

Oratio. Exaudi orationem nostram Domine.

Quere retro in I. Dominico Quadragesime fol. 94.

Dicat Presb. Silentium facite.


Principium Epistole Petri Apostoli .

R\. Deo gratias.

Symon Petrus seruus et Apostolus Iesu Christi: his qui cequalem nobiscum adepti sunt fidem in iusticia Dei nostri et Saluatoris Iesu Christi: Gratia  uobis et pax adimpleatur [d 1Kb] in regeneratione Dei et Christi Iesu Domini nostri. Sicut omnia nobis Diuine uirtutis sue: que ad uitam et pietatem pertinent: donata sunt per cognitionem eius: qui uocauit nos in propria gloria et uirtute. Per quem maxima et preciosa uobis promissa donauit: ut per hec efficiamini diuine consortes nature: fugientes eiusque in mundo est concupiscentie corruptionem. Sed et uos solicitudinem omnem subinferentes. Ministrate in fide uestra: uirtutem. In uirtute uero: scientiam. In scientia autem: [e 1Kb] continentiam. In continentia autem: patientiam. In patientia uero: pietatem. In pietate autem: amorem fraternitatis. In amore uero fraternitatis: caritatem. Hec enim cum uobis presto  sint et superent: non uacuos nec sine fructu uos constituent in Domini nostri Iesu Christi agnitione. Cui enim non presto sunt hec: cecus est et manu tentans: obliuionem accipiens purgationis ueterum suorum delictorum. Quapropter fratres mei magis satagite: ut per bona opera certam uestram uocationem et electionem faciatis. Hec enim facienes: non peccabitis aliquando. Sic enim abundanter ministrabitur uobis introitus in eternum regnum Dei nostri et Saluatoris Iesu Christi.

R\. Amen.


 Lectio sancti Euangelii secundum Iohannem .

Illo in tempore: proximus erat dies festus Iudeorum Scenophegia. Dixerunt autem ad Iesum fratres eius. Transi hinc et uade in Iudeam: ut et discipuli tui uideant opera tua que facis. Nemo enim. in occulto quid facit: et querit ipse in palam esse. Si hec facis: manifesta te ipsum mundo. Neque enim fratres credebant in eum. Dixit ergo eis iehsu. Tempus meum nondum aduenit: tempus autem uestrum semper adest paratum. Non potest mundus odisse uos. Me autem odit quia ergo testimonium perhibeo de illo: quia opera eius mala sunt. uos ascendite ad diem festum hunc. Ego non ascendam ad diem festum istum: quia meum tempus nondum  impletum est. Hec cum dixisset: ipse mansit in Galilea. Ut autem ascenderunt fratres eius: tunc et ipse ascendit ad diem festum: non manifeste: sed quasi in occulto. Iudei autem querebant eum in die festo: et dicebant. Ubi est ille. Et murmur 129 magnum de eo erat in turba. Quidam enim dicebant: quia bonus est. Alii autem dicebant: non: sed seducit turbas. Nemo tamen palam loquebatur de illo propter metum Iudeorum. Iam autem die festo mediante: ascendit iehsu in templum: et docebat. Et mirabantur Iudei dicentes: Quomodo hic litteras scit: cum non didicerit? Respondit eis iehsu et dixit. Mea doctrina non est mea: sed eius qui misit me. Si quis uoluerit uoluntatem eius facere:  cognoscet de doctrina utrum ex Deo sit: an ego a me ipso loquar? Qui a semetipso loquitur: gloriam propriam querit. Qui autem querit gloriam eius qui misit illum: hic uerax est: et iniustitia in illo non est. Nonne Moyses dedit uobis legem: et nemo ex uobis facit legem? Quid me queritis interficere? Respondit turba et dixit. Demonium habes: quis te querit interficere? Respondit iehsu: et dixit eis. Unum opus feci: et omnes miramini. Propterea Moyses dedit uobis circumcisionem: non quia ex Moyse est: sed ex patribus: et in sabbato circumciditis hominem. Si circumcisionem accipit homo in sabbato: ut non soluatur Lex Moysi: mihi indignamini: quia totum hominem sanum feci in sabbato? Nolite iudicare secundum faciem: sed [g 1Kb] rectum  iudicium iudicate. R\. Amen.

Dicat Presbyter. Dominus sit semper uobiscum.

R\. Et cum spiritu.

[h 1Kb] Lauda. Gaudebunt labia mea dum cantauero tibi: et anima mea quam redemisti. u\. Sed et lingua mea annunciabit iusticiam tuam: tota die laudem tuam. u\. Dum confusi et reueriti fuerint omnes qui querunt animam meam.

Preces. Penitentes orate etc.

Require fol. 99.

 [a 1Kb] Sacrificium. Sacrificium Deo spiritus contribulatus: cor contritum et humiliatum Deus non despicit. u\. Benefac Domine in bona uoluntate tua Syon; ut edificentur muri Hierusalem. P. Cor contritum.

Missa. Expectantes beatam illam spem passionis ac resurrectionis filii Dei fratres karissimi: et manifestationem glorie beati et Saluatoris nostri Iesu Christi resumite uirium fortitudinem: et non quasi futuro terreamini de labore: qui ad paschalis Dominice cupitis anhelando peruenire celebritatem. Sacrate etenim quadragesime tempore mediante arripite de futuro labore fiduciam: qui preteriti ieiunii iam transegistis erumnas. Dabit iehsu lassis fortitudinem: qui pro nobis dignatus est infirmari. Tribuet perfectionem futuri: qui initia donauit preteriti. Aderit  in auxilio filii: qui sue nos cupit prestolari gloriam passionis.

R\. Amen.

Alia Oratio. Deus conditor et reparator uite humane: repara in nobis quod nascatur ex nobis: nec tamen reparari potest a nobis. Da igitur: ut qui ad horum medietatem dierum te annuente peruenimus: ad paschalis gaudii dies te propiciante celebrius accedamus. Reficiamur quesumus bone Deus pane lachrymarum in hac ieiunii uia: ut deponentes ueteris hominis indumenta: expiati mereamur sacrosanctum peruenire ad Pascha. Crea in nobis desideria uisionis tue: quo excellentem in cordibus nostris; et presentibus non terreamur laboribus: et beate spei premia auidius prestolemur.

 Post nomina. Ecce Iesu his diebus salutaris abstinentie mediatis: deferimus tibi hoc sacrificium nostre redemptionis. Ob hoc te poscimus et rogamus: ut per huius sacrificii oblationem gratissimam: et uiuis bonorum tribuantur spiritualium incrementa: et defunctis fidelibus requies concedatur eterna.

Ad pacem. Christe cuius doctrina in templo mediante die festo ammirabilis uisa est: fac nos in doctrinis tuis iugi meditatione manere: atque ea semper ex ipsis memorie nostre commendabilia esse: que et ad amorem nos fraternum absque ullius simultatis uitio pertrahant: et in tui dilectione desiderio ardentiori succendant.

R\. Amen.

 Inlatio. Dignum et iustum est nos tibi gratias agere Domine sancte pater omnipotens Deus: per Iesum Christum filium tuum Dominum nostrum. Ille quippe diei festi tempore mediante: ascendit in templum docere: cuius doctrinam ammirabantur turbe: occultam diuinitatis in eo nescientes 130 esse uirtutem. Quo enim sic loqueretur litterarum elementa nesciens: ammirabantur uidentes hominem: et  Deum omnimodo nescientes. Ecce omnes ammirabantur: nec tamen omnes conuertebantur. Omnibus quidem erat in uerbis Domini ammiratio: sed non omnibus in factis eius credulitatis inerat plenitudo. Unde quia ignorauerunt: ignorati sunt: et qui Deum in carne positum uidentes non cognouerunt ignorantie sue obcecati malicia; in suis tenebris remanserunt. Nos igitur quamlibet eundem Dominum Iesum Christum filium tuum corporalibus oculis non uiderimus in carne: ueraciter tamen scimus credimus et fatemur eum tecum et cum Spiritu Sancto unum Deum esse in Trinitate. [b 1Kb] Assumptaque carne nostre mortalitatis pro pignore nostre salutis deportasse in celis. Ob hoc te quesumus sancte et piissime Deus: ut hec nos confessio perducat ad gloriam:  hec credulitas seruet a morte secunda: hec spes et in his erumnis lugentibus consolationem exhibeat; et in eternum gaudia conferat sempiterna. Ut cum post uite huius excursum peruenerimus ad superne uocationis brauium destinatum: et uiderimus pignus carnis nostre glorificatum esse in Deum: glorificentur corpora nostra a capite: sicut glorificatum caput nostrum uiderimus in gloria diuinitatis sue. Sic et nos qui sumus membra capitis nostri Iesu Christo Domino nostro pro acceptis muneribus gratie sue concelebremus hymnum redemptionis nostre: proclamantes atque ita dicentes.

R\. Sanctus. Sanctus. Sanctus.

Post Sanctus. uere sanctus; uere benedictus unigenitus filius tuus Dominus noster. Qui passione crucis  sue alleuat pondus iniquitatis nostre: et dat finem piaculis per oblationem officii singularis. Unde tali spei robore solidati: cum magna fiducia: et ea que non reprobet salubriter impetremus: et ea que diligit: gratissime deferamus: ponamus interim in illo spem nostram: confidentes de misericordia sua. Ipse enim qui hos ieiuniorum dies fecit nos pietatis sue beneficiis mediare: faciet ad calicem passionis sue: et nunc immaculatos accedere: et ad sanctum Pascha ablutis delictorum sordibus peruenire: Christus Dominus ac redemptor eternus.

Post pridie. Iesu Dei filius: qui noster factus es aduocatus: qui sine tempore natus a Patre: in tempore processisti ex uirgine: [c 1Kb] Accipe hoc sacrificium  quod tibi offerimus: presentis quadragesime tempore mediante; ut a te sanctificentur oblata: a te nostra expientur delicta: a te quoque donetur omnibus eterne promissionis felicitas exoptata.

R\. Amen.

Ad confractionem panis. Ant. Tu Domine da escam nobis in tempore opportuno: aperi manum tuam et imple omnem animam benedictione.

 Ad orationem Dominicam.

Christe qui es omnium creaturarum conditor et redemptor: repara queque sunt in nobis lassa uirtutis tue potentia. Ut qui te duce retroacte abstinentie dies peregrinus: futura que supersunt ieiuniorum obsequia: te adiuuante celebrius impleamus. quo te et in bonorum principiis laus a nobis debita subsequatur: et in mediis uel ultimis [a 1Kb] obsequellis; honorificentie tibi gratie deferantur. Accipe ergo quesumus huius ieiunii tempore mediante prolatam a nobis hanc [b 1Kb] perceptionis tue hostiam: tribuens nobis per illam et presentibus non deiici in erumnis: et futuris reuelari de gaudiis: cum ad te proclamauerimus e terris. Pater noster.

Dicat. Presb. Humiliate uos benedictioni. Dominus  sit semper uobiscum.

R\. Et cum.

Benedictio. Christus Dei filius: qui mediante die festo ammirabilis uisus est docens in templo: ipse uos mundet ab omni contagione peccaminum. R\. Amen. Det uobis in his mediatis ieiuniorum obsequiis obtinere que poscitis: ut cum fructu bonorum operum ad sacrosanctum Pascha peruenire possitis. R\. Amen. Cuiusque presidio retroactorum dierum transegistis ieiunia: eius quoque opitulatione que restant parcimonie perficiatis obsequia. R\. Amen. Per misericordiam ipsius Dei etc. Dominus sit semper uobiscum. R\. Et cum.

Ad accedendum. Antiphona. Amen dico uobis si manducaueritis carnem filii hominis et biberitis eius  sanguinem: habebitis uitam 131 in uobis. P. Qui uenit ad me non esuriet: et qui credit in me non sitiet unquam. u\. Ego sum lux mundi: qui sequitur me non ambulabit in tenebris: sed habebit lumen uite. P. Qui uenit. Com. Repletum est gaudium nostrum: et lingua nostra in exultatione. Oratio post Com. Reple Domine cor nostrum. Require in I. Dominico Quadragesime fol. 98.



QUARTA FERIA.


Ad Missam.


Lectio libri prouerbiorum Salomonis .

R\. Deo gratias.

Fili: Lex sapientis fons uite: ut declinet a ruina mortis. Doctrina bona dabit gratiam: in itinere  [d 1Kb] contentorum uorago. Astutus omnia agit cum consilio: qui autem fatuus est: aperit stulticiam. Nuncius impii cadit in malum: legatus fidelis sanitas. Egestas et ignominia ei qui deserit disciplinam: qui autem acquiescit arguenti glorificabitur. Desiderium si compleatur: delectat animam: detestantur stulti eos qui fugiunt mala. Qui cum sapientibus graditur: sapiens erit:  amicus stultorum efficitur similis. Peccatores [e 1Kb] sequentur malum; et iustis retribuentur bona. R\. Amen.


Lectio libri Samuelis id est Regum I. .

R\. Deo Gratias.

In illis diebus: dixit Samuel ad uniuersum populum Isrel. Ecce audiui uocem uestram: iuxta omnia que locuti estis ad me: et constitui super uos Regem. Et nunc Rex gradietur ante uos: ego autem senui et canui. Porro filii mei uobiscum sunt: itaque conuersatus coram uobis ab adolescentia mea usque ad diem hanc. Ecce presto sum. Loquimini de me coram Domino: et coram Christo eius. Utrum bouem cuiusquam tulerim: an asinum: si quempiam calunniatus sum: si oppressi aliquem. Si de manu cuiusque munus accepi: et contemnam illud hodie: restituamque  uobis. Et dixerunt: Non es calunniatus nos: neque oppressisti: neque de manu alicuius quippiam tulisti: dixitque ad eos. Testis est Dominus aduersum uos: et testis Christus eius in hac die: quia non inueneritis in manu mea quippiam. Et dixerunt. Testis. Et ait Samuel ad populum. Dominus qui fecit Moysem et Aaron: et eduxit patres nostros de terra Egypti. Nunc ergo state: ut iudicio contendam aduersum uos coram Domino de omnibus misericordiis Domini: quas fecit uobiscum et cum patribus uestris. Quorum ingressus est Iacob in Egyptum: et clamauerunt patres uestri ex Egypto: [g 1Kb] et conlocauit eos in loco hoc. Qui obliti sunt Domini Dei sui: et tradidit eos in manu Sisare magistri milicie [h 1Kb] Asor: et in manu Philistinorum: et in manu Regis Moab: et pugnauerunt aduersum  eos. Postea autem clamauerunt ad Dominum et dixerunt. Peccauimus: quia dereliquimus Dominum: et seruiuimus Baalim et Astaroth. Nunc ergo erue nos de manu inimicorum nostrorum: et seruiemus tibi. Et misit Dominus Hierobaal: et [i 1Kb] Badam: et Barach: et Iephte: et Samuel: et eruit uos de manu inimicorum uestrorum per circuitum: et habitastis confidenter. uidentes autem quod Naas Rex filiorum Ammon uenisset aduersum uos: dixistis mihi. Nequaquam: sed Rex imperabit nobis. Cum Dominus Deus uester regnaret in uobis. Nunc ergo presto est Rex uester quem elegistis et petistis: ecce Dominus dedit uobis Regem. Si timueritis Dominum et seruieritis ei: et audieritis uocem eius: et non exasperaueritis os Domini: eritis uos et Rex uester qui imperat  uobis sequentes Dominum Deum uestrum. Si autem non audieritis uocem Domini: sed exasperaueritis os Domini: erit manus Domini super uos: et super patres uestros. Sed et nunc state et uidete rem istam grandem: quam facturus est Dominus in conspectu uestro. Numquid non messis tritici est. Hodie inuocabo  Dominum: et dabit uoces et pluuias: et scietis et uidebitis quod grande malum feceritis uobis in conspectu Domini: petentes super uos Regem. Et clamauit Samuel ad Dominum: et dedit Dominus uoces et pluuiam in die illa. Et timuit omnis populus Dominum nimis et Samuelem. Dixitque uniuersus populus ad Samuelem. Ora pro seruis tuis ad Dominum Deum tuum: ut non moriamur. Addidimus enim uniuersis peccatis nostris malum: ut peteremus nobis Regem. Dixit autem Samuel ad populum. Nolite timere: uos fecistis uniuersum malum hoc. 132 uerumtamen nolite recedere a tergo Domini: et seruire Domino in omni corde uestro: et nolite declinare post uana: que non proderunt uobis: neque eruent uos que uana sunt: et non derelinquet  Dominus populum suum propter nomen suum magnum: quia iurauit Dominus facere uos sibi populum. Absit autem a me hoc peccatum in Domino: ut cessem orare pro uobis: et docebo uos uiam bonam et rectam. Igitur timete Dominum: et seruite ei in ueritate: et ex toto corde uestro.

R\. Amen.

Dicat Presb. Dominus sit semper uobiscum. R\. Et cum.

Tractus. uide Domine et considera quoniam factus sum uilis: uide afflictionem meam quia erectus est inimicus. u\. Aperuerunt super me inimici ora sua: et exprobrantes percusserunt maxillam meam: sibilauerunt et fremuerunt: dixerunt deuoremus eum. u\. Ipse autem gemens et conuersus retrorsum.

 Dicat Presb. Silentium facite.


Sequentia epistole Petri Apostoli 

R\ Deo gratias.

Charissimi. Nouit Dominus pios de tentationibus eripere: iniquos uero in diem iudicii cruciandos reseruare. Magis autem eos qui post carnem in concupiscentiam immundicie ambulant: damnationemque contemnunt. Audaces. Sibi placentes. [b 1Kb] Maiestatem non metuunt. Blasphemantes. Ubi angeli fortitudini et uirtute cum sint maiores: non portant aduersum se a Domino execrabile iudicium. Hi uero uelut irrationabilia pecora naturaliter in captionem et in perniciem: in his que ignorant: blasphemantes in corruptione sua peribunt. Percipientes mercedem iniustitie: estimantes uoluptates diurnas delicias. Quo inquinati et  commaculati deliciis affluentes: et in conuiuiis suis luxuriantes uobiscum. Oculos habentes plenos adulteriis et indesinenter delictis inlicientes animas instabiles. Cor exercitatum auaricie habentes: maledictionis filii dereliquerunt rectam uiam: errauerunt secuti uiam Balaam [c 1Kb] filii Beor qui mercedem iniusticie dilexit. Increpationem uero habuit sue uesanie: subiugale mutum in hominis uoce: loquens perhibuit prophetie insipientiam. Hi sunt fontes sine aqua: et nebule turbinibus exagitate: quibus caligo tenebrarum  reseruatur. [d 1Kb] Superbia autem uanitatis loquentes inliciunt in desideriis carnis luxurie eos qui paululum effugerunt: qui in errore conuersantur. Libertatem aliis promittentes; cum ipsi sint serui peccati. A quo enim quis superatus est; huius et seruus est. Si enim refugientes coinquinationes mundi in agnitionem Domini nostri et Saluatoris Iesu Christi: et rursus impliciti superantur: facta sunt eis posteriora deteriora prioribus. Melius enim erat illis non cognoscere uiam iusticie: quam post agnitionem retrorsum conuerti a tradito sibi sancto mandato. Contigit enim illis res ueri prouerbii: canis reuersus ad suum uomitum: et sus lota in uolutabro ceni. Hanc ecce uobis karissimi secundam scribo epistolam; in quibus excito uestram in commonitione sinceram mentem: ut memores  sitis eorum que predixi uerborum sanctorum Prophetarum et Apostolorum uestrorum preceptorum Domini et Saluatoris nostri. R\. Amen.


Lectio sancti Euangelii secundum Ioanem .

Illo in tempore: Dominus noster iehsu Christus loquebatur phariseis et turbis dicens. Ego sum lux mundi. Qui sequitur me non ambulabit in tenebris; sed habebit lucem uite. Dixerunt ergo pharisei. Tu de te ipso testimonium perhibes: testimonium tuum non est uerum. Respondit iehsu et dixit eis. Et si ego testimonium perhibeo de me ipso: uerum est testimonium meum: quia scio unde ueni et quo uado. uos autem nescitis unde uenio: aut quo uado. uos autem secundum carnem iudicatis: ego non iudico quemquam: et si iudico ego: iudicium meum uerum est:  quia solus non sum: sed ego et qui me misit pater. Et in lege uestra scriptum est: quod duorum hominum testimonium uerum est. Ego sum qui testimonium perhibeo de me ipso: et testimonium perhibet de me: qui misit me pater. Dicebant ergo ei. Ubi est pater tuus? Respondit iehsu. Neque me scitis: neque patrem meum. Si me sciretis: forsitan et patrem meum sciretis. Hec uerba locutus est in Gazophilatio: docens in templo. Et nemo apprehendit eum: quia necdum uenerat hora eius. Dixit ergo eis iterum iehsu. 133 Ego uado et queritis me: et in peccato uestro moriemini. Quo ego uado: uos non potestis uenire. Dicebant ergo Iudei: Numquid interficiet semetipsum? Quia dicit: quo ego uado: uos non potestis uenire. Et dicebat illis. uos de deorsum estis:  ego [f 9Kb] de superius sum. uos de hoc mundo estis: ego non sum de hoc mundo. Dixi ergo uobis: quia moriemini in peccatis uestris. Si enim non credideritis quia ego sum: moriemini in peccato uestro. Dicebant ergo ei: Tu quis es? Dixit eis iehsu. Principium qui et loquor uobis. Multa habeo de uobis loqui et iudicare: sed qui misit me uerax est: et ego que audiui ab eo: hec loquor in mundo: et non cognouerunt: quia patrem eis dicebat Deum. Dixit ergo eis iehsu. Cum exaltaueritis filium hominis tunc cognoscetis:  quia ego sum: et a me factum est nichil. Sed sicut docuit mihi pater: hec loquor. Et qui misit me: mecum est: et non relinquet me solum: quia et ego que placita sunt ei facio semper. Hec illo loquente: multi crediderunt in eum. R\. Amen.

Dicat Presbit. Dominus sit semper uobiscum. R\. Et cum spiritu tuo.

[a 1Kb] Lauda. Gaudebunt labia mea cum cantauero tibi: et anima mea quam redemisti.

Preces. Penitentes.

Sacrificium. Offerte Domino.

Require retro in quarta feria I. hebdomade XL. folio 99.

Missa. Omnis conuentus dominice plebis: et coadunatio christiane religionis effundite coram Domino  corda uestra: pandite [b 1Kb] probra: soluite uota. Nam acceptabit huius ieiunii uotum: qui inspicit intentionis uestre affectum. Tantum est ut ita humiliemini sub manu Dei potentis: qualiter uos exaltet in tempore tribulationis. R\. Amen.

Alia Oratio. Iesu filius Dei: qui contriti cordis sacrificio placaris: nostris quesumus parce offensis. Da nobis et abstinendi deuotionem: et abstinentie promereri uirtutem. Quo et uoluntate habeamur idonei: et corporali robore inueniamur condigni. R\. Amen.

Post nomina oratio. Offerentium tibi Deus pater uota sanctificas: sic ieiunantium precibus adesto propicius: ut defunctis fidelibus eterne concedatur beatitudinis locus. R\. Amen.

 Ad pacem oratio. Pace tua Domine poscimus: muniantur intima pectoris nostri: que et ieiunantibus fiat in permixtione sanctificationis: et non ieiunantibus maneat in expiatione facinoris. R\. Amen.

Inlatio. Dignum et iustum est nos tibi semper gratias agere Domine sancte pater eterne omnipotens Deus: per Iesum Christum filium tuum dominum nostrum. Qui per ieiunium spirituales effecti: liberius copulamur: Angelisque suis adiungimur. Per ieiunium enim et sacramenta mysteriorum celestium reuelantur: et tela demoniorum fortissima deuincuntur. Eo quippe et uiuificatur anima: et corpora atteruntur superba. Quo homo exterior exhibens abstinentie uotum: interior facilius per orationem  penetret celum. Unde quia tu es summus Deus: per quem ista et ordinatim aguntur: et ammirabili potentia exercentur. Te accliui ex oratione precamur: ut per ieiunium hoc quod agimus: uel orationem: quam coram te fundimus: eiiciantur a nobis cuncta in commune tentamenta demoniorum: ut nullis sordidati malis: tuis deseruiendo preceptis: proclamemus tibi semper atque ita dicamus. R\. Sanctus. Sanctus. Sanctus.

Post Sanctus. uere ammirabilis et Sanctus Dominus noster iehsu Christus filius tuus: qui nobis instituit nostrum coram hominibus non ostendere ieiunium: ne labentis uite transitoria laude bona  male uteremur. Nec iam esset in retributione futura: quos hic subsecuta fuisset merces uanitatis admissa. Ob hoc perlargissime te Deus pater exposcimus: ut te propiciante et ieiunium nostrum: habeatur a uanitate disiunctum: et merces nobis non hic ore hominum: sed post in concilio prelargiatur Sanctorum: per Christum Dominum ac redemptorem eternum.

Post pridie. Ante te Domine effundentes desiderium cordis nostri precamur: ut ita hec que offerimus benedicas: qualiter ex his [c 1Kb] potantes et repulsa inedia conualescant: et concessa speciali uirtute: celesti desiderio inardescant. R\. Amen.

Ad confractionem panis. Antifona. Tu Domine da escam.

 134 Require retro in Dominico quarto XL. fol. 130.

Ad Orationem Dominicam.

Domine Iesu Christe: cuius in fame pascimur uerbo: cuius in siti recreamur alloquio tuo: et ieiunium nostrum sanctifica tue gratie incremento: et uocem nostram exaudi e summo celo: qua te iubente dicimus e terris. Pater noster.

Dicat Presb. Humiliate uos benedictioni. Dominus sit semper uobiscum. R\. Et cum.

Benedictio. Omnipotenti Domino sociemini per ieiunii puritatem: et copulemini per mentis afflictionem. R\. Amen. Eum quoque habeatis in munere: quem consortem uidemini habere in labore. R\. Amen. Ut ab eo remuneretur ieiunium uestrum: a  quo in uobis conlatum est fidei incrementum. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Ad accedendum. Qui uenit ad me non esuriet. Quere in I. Dominico XL. fol. 98. Com. Repletum.

Oratio. Reple Domine. Quere ut supra.



FERIA SEXTA.


Lectio libri prouerbiorum Salomonis .

R\. Deo gratias.

Fili: sicut noxius est qui mittit lanceas ac sagittas in mortem: sic uir qui fraudulenter nocet amico suo. Et cum fuerit deprehensus: dicet: ludens feci. Cum defecerint ligna: extinguitur ignis: et susurrone  subtracto iurgia conquiescunt. Sicut carbones ad prunas et ligna ad ignem: sic homo iracundus prouocat rixas. uerba susurronis quasi simplicia: et ipsa perueniunt usque ad intima uentris. Quomodo si argento sordido ornare uelis uas fictile: sic labia tumentia cum pessimo corde sociata. Labiis suis intelligitur inimicus: cum in corde tractauerit dolum. Quando submiserit uocem suam: ne credideris ei quoniam septem nequicie sunt in corde illius. Qui operit odium fraudulenter: reuelabitur malicia eius in concilio. Qui fodit foueam: incidit in eam: et qui reuoluit lapidem: reuertetur ad eum. Lingua  fallax non amat ueritatem: et os lubricum operatur ruinas. [a 1Kb] Qui se iactat et dilatat: iurgia concitat: qui autem sperat in Domino saluabitur. R\. Amen.


Lectio libri Samuelis id est Regum .

R\. Deo gratias.

In illis diebus: dixit Dauid ad Ionatham. Fac misericordiam in seruum tuum: quia fedus Domini me famulum tuum inire fecisti. Si autem in me est aliqua iniquitas tu me interfice: et ad patrem tuum ne introducas me. Et ait Ionathas. Absit hoc [c 1Kb] a me. Neque enim fieri potest: ut si certo cognouero completam patris mei esse maliciam contra te: [d 1Kb] non adducerem tibi. Responditque Dauid ad Ionathan. Quis annunciabit mihi si quid forte responderit tibi pater tuus dure de me? Et ait Ionathas ad Dauid.  ueni: egrediamur in agrum. Cumque exissent ambo in agrum: ait Ionathas ad Dauid. Domine Deus Isrel: si inuestigauero sententiam patris mei crastino uel perendie: et aliquid boni fuerit super Dauid: et non statim misero ad te et notum tibi fecero: hec faciat Dominus in Ionatham: et hec augeat. Si autem perseuerauerit patris mei malicia aduersum te: reuelabo aurem tuam et dimittam te: ut uadas in pace. Et sit Dominus tecum: sicut fuit cum patre meo: et si uixero: facias mihi misericordiam Domini. Si ante mortuus fuero: non auferas misericordiam tuam a domo mea usque in sempiternum. [e 1Kb] Aut si non fecero: quomodo eradicauerit Dominus inimicos Dauid unumquemque de terra: auferat Ionatham  de domo sua: et requirat Dominus de manu inimicorum Dauid. Pepigit ergo fedus Ionathas cum Dauid: et addidit Ionathas deierare Dauid eo quod diligeret illum: sicut animam suam: ita diligebat illum. Dixitque Ionathas. Cras Kalende sunt: et requireris: requiretur enim sessio tua usque perendie. Descendens ergo festinus et ueniens in locum ubi celandus es: in die quo operari licet: et sedebis iuxta lapidera cui nomen est Ezel: et ego tres sagittas mittam iuxta eum: et iaciam quasi exercens ad me signum. Mittamque et puerum dicens ei. uade affer mihi sagittas. Si dixero puero - ecce sagitte intra te sunt tolle eas: tu ueni ad me: quia pax tibi est et nichil mali: uiuit Dominus. Si autem sic locutus fuero puero: ecce sagitte ultra te sunt: uade quia dimisit te Dominus. 135 De  uerbo quod locuti fuimus ego et tu: sit dominus inter me et te usque in sempiternum. Absconditus est ergo Dauid in agro: et uenerunt Kalende: et sedit Rex ad comedendum panem. Cumque sedisset Rex super cathedram suam: secundum consuetudinem que erat iuxta parietem: surrexit Ionathas et sedit: et Abner ex latere Saul: uacuusque apparuit locus Dauid. Et non est locutus quicquam Saul in illa die. Cogitabat enim quod forte euenisset ei: et non esset mundus: nec purificatus. Cumque inluxisset dies secunda post Kalendas: rursum uacuus apparuit locus  Dauid. Dixit autem Saul ad Ionatham filium suum. Cur non uenit filius Isay nec heri nec hodie ad uescendum? Et respondit Ionathas Sauli. Rogauit me obnixe ut iret in Bethleem: Et ait. Dimitte me. quoniam sacrificium solenne in ciuitate unus de fratribus meis accersiuit mihi. Nunc ergo si inueni gratiam in oculis tuis: uadam cito et uidebo fratres meos. Ob hanc causam non uenit ad mensam Regis. Iratus autem Saul aduersus Ionathan: dixit ei. Fili mulieris ultro uirum rapientis: numquid ignoro quia diligis filium Isay in confusionem tuam: et in confusionem ignominiose matris tue? Omnibus enim diebus quibus filius Isay uixerit super terram: non stabilis eris tu: neque regnum tuum. Itaque iam nunc mitte: et adduc eum ad me: quia filius mortis  est. Respondens autem Ionathas Sauli patri suo ait. Quare morietur? quid fecit? Et arripuit Saul lanceam: ut percuteret eum. Et intellexit Ionathas quod diffinitum esset patri suo: ut interficeret Dauid. Surrexit ergo Ionathas a mensa in ira furoris: et non comedit in die secunda Kalendarum panem. Contristatus est enim super Dauid: eo quod [f 1Kb] confodisset eum pater suus. Cumque inluxisset mane uenit Ionathas in agro iuxta placitum Dauid: et puer paruulus cum eo: et ait ad puerum suum. uade: et affer mihi sagittas quas ego iacio. Cumque puer cucurrisset: iecit aliam sagittam trans puerum. uenit itaque puer ad locum iaculi: quod miserat Ionathas: et clamauit Ionathas post tergum pueri:  et ait. Ecce ibi est sagitta. Porro ultra te. Clamauitque iterum Ionathas post tergum pueri dicens. Festina uelociter: ne steteris. Collegit autem puer Ionathe sagittas: et attulit ad Dominum suum. Et quid ageretur penitus ignorabat. Tantummodo enim Ionathas: et Dauid rem nouerant. Dedit ergo Ionathas arma sua puero: et dixit ei. uade, et defer in ciuitatem. Cumque abiisset puer surrexit Dauid de loco: qui uergebat ad austrum. Et cadens pronus in terram: adorauit tertio. Et osculatus alterutrum: fleuerunt pariter: Dauid autem amplius. Dixit ergo Ionathas ad Dauid. uade in pace: quecumque iurauimus ambo in nomine Domini: dicentes. Dominus sit inter me et te: et inter semen meum, et semen tuum usque in sempiternum. Et surrexit Dauid: et  abiit. Sed et Ionathas ingressus est ciuitatem. R\. Amen. Dominus sit semper uobiscum. R\. Et.

Tractus. Nunc ecce oppressit me dolor meus: et ad nichilum redacti sunt artus mei: fratres mei testimonium dicunt contra me: et suscitatus falsiloquus aduersus faciem meam. u\. Aperuerunt contra me inimici ora sua: et exprobrantes percusserunt maxillam meam: satiati sunt penis meis: conclusit me Deus in manus impiorum. u\. Collegit furorem suum in me: et comminans mihi infremuit contra me.

Dicat. Presb. Silentium facite.


 Sequentia Epistole Petri Apostoli .

Deo gratias.

Charissimi: adueniet autem dies Domini sicut fur: in qua celi magno impetu transcurrent. Elementa uero calore soluentur: et terra et que in ipsa sunt opera exurentur. [b 1Kb] His ergo pereuntibus: quales oportet esse uos in sanctis conuersationibus et pietatibus expectantes: et properantes ad presentiam diei Domini: per quem celi ardentes soluentur: et elementa ignis ardore tabescent. Nouos uero celos et nouam terram secundum promissa ipsius expectamus: in quibus iusticia inhabitat. Quapropter karissimi hec expectantes: satagite immaculati et inuiolati apud eum inueniri in pace: et Domini nostri longanimitatem salutem arbitramini. Sicut et  carissimus 136 frater noster Paulus secundum datam sibi sapientiam scripsit uobis: sicut et in omnibus epistolis loquens in eis de his in quibus sunt quedam difficilia intellectu: que indocti et instabiles deprauant: sicut et ceteras scripturas ad suam ipsorum perditionem. uos igitur fratres prescientes cauete: ne insipientium errore seducti: excidatis a propria infirmitate. Crescite uero in gratia et in cognitione Dei nostri et Saluatoris Iesu Christi. Ipsi gloria et nunc et in die eternitatis.

R\. Amen.


Lectio sancti Euangelii secundum Ioannem .

Illo tempore: Dominus noster iehsu Christus dicebat ad eos qui crediderunt ei Iudeos. Si permanseritis  in sermone meo: uere discipuli mei eritis. Et cognoscetis ueritatem: et ueritas liberabit uos. Responderunt ei. Semen Abrahe sumus: et nemini seruiuimus unquam. Quomodo tu dicis liberi eritis? Respondit eis iehsu. Amen amen dico uobis: quia omnis qui facit peccatum: seruus est peccati. Seruus autem non manet in domo in eternum: filius manet in eternum. Si ergo filius uos liberauerit: uere liberi estis. Scio quod filii Abrahe estis: sed queritis me interficere: quia sermo meus non capit in uobis. Ego quod uidi apud patrem meum: loquor. Et uos que uidistis apud patrem uestrum: facitis. Responderunt et dixerunt ei. Pater noster Abraham est. Dicit eis iehsu. Si filii Abrahe estis: opera Abrahe  facite. Nunc autem queritis me occidere: hominem qui ueritatem uobis locutus sum: quam audiui a Deo: hoc Abraham non fecit. uos facitis opera patris uestri. Dixerunt itaque ei. Nos ex fornicatione non sumus nati: unum patrem habemus Deum. At illis iehsu. Si Deus pater uester esset: diligeretis utique me. Ego enim a Deo processi et ueni. Neque enim a meipso ueni: sed ille me misit. Quare loquellam meam non cognoscitis? Quia non potestis audire sermonem meum. uos ex patre diabolo estis: et  desideria patris uestri uultis facere. Ille homicida erat ab initio: et in ueritate non stetit: quia non est ueritas in eo. Cum loquitur mendacium: ex propriis loquitur: quia mendax est et pater eius. Ego autem qui ueritatem dico: non creditis mihi. Quis ex uobis arguet me de peccato? si ueritatem dico: quare non creditis mihi? Qui ex Deo est: uerba Dei audit. Propterea uos non auditis: quia ex Deo non estis. Responderunt Iudei: et dixerunt ei: Nonne bene dicimus nos: quia Samaritanus es tu: et demonium habes? Respondit iehsu. Ego demonium non habeo: sed honorifico patrem meum: et uos inhonorastis me. Ego autem non quero gloriam meam: est qui querat et iudicet. Amen amen dico uobis: siquis sermonem meum seruauerit mortem non uidebit in  eternum. Dixerunt ergo Iudei. Nunc cognouimus quia demonium habes. Abraham mortuus est et prophete: et tu dicis siquis sermonem meum seruauerit: non gustabit mortem in eternum. Numquid tu maior es patre nostro Abraham qui mortuus est: et prophete mortui sunt. Quem te ipsum facis? Respondit iehsu. Si ego glorifico me ipsum: gloria mea nichil est. Est pater meus qui glorificat me: quem uos dicitis quia Deus uester est: et non cognouistis eum. Ego autem noui eum: et si dixero quia non scio eum: ero similis uobis mendax. Sed scio eum: et sermonem eius seruo. Abraham pater uester exultauit: ut uideret diem meum: et uidit et gauisus est. Dixerunt ergo Iudei ad eum. Quinquaginta annos nondum habes: et Abraham uidisti. Dixit eis iehsu. Amen  amen dico uobis: antequam Abraham fieret ego sum. Tulerunt ergo lapides: ut iactarent in eum. [d 1Kb] Et nemo extendit in illum manus: quia nondum uenerat hora eius.

R\. Amen.

Dicat Presb. Dominus sit semper uobiscum.

R\. Et eum.

[e 1Kb] Lauda. Gaudebunt labia mea cum cantauero tibi: et anima mea quam redemisti.

Preces. Penitentes orate. folio 99.

Sacrificium. Offerte Domino. Quere ut supra.

Missa. Omni cura fratres karissimi ieiuniorum nobis est obseruanda deuotio: et tamquam cum [f 1Kb] allophilis quotidiana congressio diebus ac noctibus  pugna cum diabolo. 137 [g 1Kb] Quia in opere decipere non ualuit: cogitationibus prauis subuertit. Et quem tentare non potuit uigilantem falsis illusionibus solicitat dormientem. Nemo ergo ieiunium uiolet. Nemo contemnat. Ut cum Dominus noster iehsu Christus aduenerit: [h 1Kb] saciet quos inuenerit ieiunantes.

R\. Amen.

Alia Oratio. Audiuimus et cognouimus Domine per abstinentiam sacri ieiunii: quanta uirtutum premia collata sint patribus nostris. Ex hoc tue maiestati  Moyses adscriptus est fidelis amicus. Ob hoc Helias raptus igneis curribus obsequentibus flammis paradiso deputatus est uiuus. Per eius quoque quadragesime perpetuitatem ieiunii tentator a Christo deuictus est inimicus. Ex hoc Iohannes enituit in deserto precipuus. Ob hoc te quesumus sanctissime Deus: ut hoc salutiferum opus prestes nobis iugiter frequentare: per quod ad promissa mereamur premia future beatitudinis peruenire.

R\. Amen.

Post nomina Oratio. Pro delictis nostris ieiunio humiliatis corporibus: tuam te quesumus Deus gratiam concede placatus: quo tam uiuis: quam defunctis remedia poscimus impetrare salutis. R\. Amen.

 Ad Pacem Oratio. Dilatetur omnipotens Deus anima nostra in pace tua: et caro obsequatur tibi per abstinentie parcimoniam. Ut utraque tibi fideliter obsequendo: caritatis tue remuneretur ex dono. R\. Amen.

Inlatio. Dignum et iustum est: nos tibi gratias agere eterne omnipotens Deus per Iesum Christum filium tuum Dominum nostrum. Qui gloriosum de diabolo triumphum ieiunus obtinuit: et certandi formulam militibus propriis suo exemplo monstrauit. Quadraginta igitur diebus et quadraginta noctibus Deus et Dominus omnium ieiunauit: ut et uerum Deum et hominem suscepisse monstraret: et quod Adam per escam perdiderat: suo ieiunio repararet. [a 1Kb] Adgreditur itaque diabolus uirginis filium: Dei  quoque nesciens unigenitum. Et licet ueternosa calliditate: eisdem machinis quibus Adam primum deiecerat: etiam secundum seducere [b 1Kb] obtineret: tamen hoc non ualuit: nec fortissimum bellatorem in ulla potuit omnino fraude subripere. Ille etenim quadraginta diebus uel noctibus ieiunauit: et postea esuriit: qui quadraginta dudum annorum temporibus innumeras pane celesti multitudines saginauit. Hic est qui uirtute propria fretus: cum diabolo tenebrarum principe dimicauit: et eo postrato uictorie tropheum ad celos magnifice portauit. Cui merito omnes Angeli et Archangeli non cessant clamare quotidie una uoce dicentes. R\. Sanctus. Sanctus. Sanctus.

Post Sanctus. uere Sanctus: uere benedictus Dominus  noster iehsu Christus filius tuus: a quo et  abstinentium uita et contritorum remunerantur obsequia. Qui est et refectio abstinentium: et panis indeficiens Angelorum. Nunc igitur quia ipse est per quem datur esca esurientibus: te Deus pater exposcimus et rogamus: ut per eum nobis concedas: et digne tibi soli per ieiunium complacere: et dignissime tibi hostiam in nobis abstinentie immolare. Deus Domine ac Redemptor eterne.

Post pridie. Oratio. Oblatis tibi Domine libaminibus: respice humilitatis nostre ieiunium. Ut et hec oblata sanctifices: et sumentium ariditatem tue benedictionis ubertate sustentes. R\. Amen.

Ad confractionem panis. Antifona. Tu Domine da escam nobis in tempore opportuno: aperi manum tuam et imple omnem animam benedictione.

 Ad Orationem Dominicam.

Satis dulcis est Domine solennitas ieiuniorum: qua uiui homines perducuntur ad celum. Dona ergo nobis Christe Deus semper illa sectari: per que a te mereamur facillime audiri: quia te iubente dicimus. Pater noster.

Dicat Presb. Humiliate uos benedictioni. Dominus sit semper uobiscum. R\. Et cum spiritu.

Benedictio. Deus apud quem est misericordia copiosa: efficiat uos sibi per ieiunium uasa mundissima. R\. Amen. Quique est indeficiens diuinitatis natura: ipse spiritualibus deliciis reficiat infirmitatem uestram. R\. Amen. Ut corda uestra eum semper esuriant: ad quem uota nostre abstinentie 138 clamant. R\. Amen Per misericordiam ipsius Dei  nostri etc. Dominus sit semper uobiscum. R\. Et cum.

Ad accedendum. Qui uenit ad me.

Com. Repletum est. Oratio. Reple Domine cor. Quere in I. Dominico Quadragesime. fol. 98.



[c 2Kb] IN QUINTO DOMINICO QUADRAGESIME.


Ad Missam. Iesu filii Sirach id est Ecclesiasticus .

R\ Deo gratias.

Fili: Deus non derelinquet misericordiam suam: et non corrumpet: neque delebit opera sua: neque perdet ab stirpe nepotes electi sui: et semen eius qui diligit Dominum non corrumpetur. Dedit autem reliquum Iacob et Dauid de ipsa stirpe: [e 1Kb] et requieuit Salomon cum patribus suis. Et reliquit post se de  semine suo gentis stulticiam: et imminutum a prudentia  Roboam qui auertit gentem consilio suo. Et Hieroboam filium Nabat: qui fecit peccare Isrel: et dedit Effrem uiam peccandi; et plurima redundauerunt peccata ipsorum [a 1Kb] ualde. Tunc mota sunt corda: et manus ipsorum: et doluerunt quasi parturientes mulieres. Et inuocauerunt Dominum misericordie: et patentes manus extulerunt ad celum: et sanctus Dominus Deus audiuit uocem ipsorum. Non est commemoratus peccatorum illorum: neque dedit illos inimicis suis. [b 1Kb] Usque dum perueniret ad eos defensio: et ab omnibus peccatis eorum liberauit eos Dominus. R\. Amen.


Lectio Libri Samuelis idest I. Regum .

R\. Deo gratias.

In illis diebus: uenerunt Ziphei ad Saul in Gabaa:  dicentes. Ecce Dauid absconditus est in colle [d 1Kb] Achille qui est ex aduerso solitudinis [e 1Kb] in uia. Et surrexit Saul et descendit in desertum Ziph: et cum eo tria millia uirorum de electis Isrel: ut quereret Dauid in deserto Ziph. Et castrametatus est Saul in Gabaa Achille quod erat ex aduerso solitudinis in uia. Dauid autem habitabat in deserto. uidens autem quod uenisset Saul post se in desertum misit exploratores et didicit quod uenisset certissime. Et surrexit Dauid clam: et uenit ad locum ubi erat Saul. Cumque uidisset locum in quo dormiebat Saul et Abner filius Ner princeps milicie eius: Saulem dormientem in tentorio et reliquum uulgus per circuitum eius: ait Dauid ad Abimelech [f 1Kb] Cetheum et Abisai filium Saruie fratrem Ioab dicens. Quis descendet  mecum ad Saul in castra? Dixitque Abisai. Ego descendam tecum. uenerunt ergo Dauid et Abisai ad populum nocte: et inuenerunt Saul iacentem et dormientem in tentorio: et hastam fixam in terra ad caput eius. Abner autem et populus dormientes in circuitu eius. Dixitque Abisai ad Dauid. Conclusit Deus hodie inimicum tuum in manus tuas. Nunc ergo perfodiam eum lancea in terram semel: et secundo opus non erit. Et dixit Dauid ad Abisai. Ne interficias eum: quis enim extendit manum suam in Christum Domini et innocens erit? Et dixit Dauid: uiuit Dominus quia nisi Dominus percusserit eum: aut dies eius uenerit ut moriatur: aut [g 1Kb] in infernum descedens perierit: propicius sit mihi Dominus: ne extendam manum meam in Christum Domini. Nunc  autem tolle hastam que est ad caput eius et scyphum: atque abeamus. Tulit ergo hastam et scyphum aque: qui erat ad caput Saul: et abierunt. Et non erat quisquam qui uideret: et intelligeret et uigilaret: sed omnes dormiebant: quia sopor Domini irruerat super eos. Cumque transisset Dauid ex aduerso: et stetisset in uertice montis de longe: et esset grande interuallum inter eos: clamauit Dauid ad populum  et ad Abner filium Ner dicens. Nonne respondebis Abner? Et respondens Abner ait. Quis es tu qui clamas et inquietas Regem! Et ait Dauid ad Abner. Nunquid non uir tu es? et quis alius similis tui in Isrel? Quare ergo non custodisti Dominum tuum Regem? ingressus est enim unus de turba: ut interficeret Dominum tuum Regem. Non est bonum hoc quod fecisti. uiuit Dominus quia filii mortis estis uos: qui non custodistis Dominum uestrum Christum Domini. Nunc ergo uide ubi sit hasta Regis: et ubi scyphus aque qui erat ad caput eius. Cognouit autem Saul uocem Dauid et dixit. Numquid uox tua est hec fili mi Dauid? Et ait Dauid. uox mea domine mi Rex. Et ait. Quam ob causam Dominus meus persequitur seruum suum? Quid feci? aut quod est malum  in manu mea? Nunc ergo audi oro Domine mi Rex uerba serui tui. Si Dominus incitat te aduersum me: 139 odoretur sacrificium. Si autem filii hominum maledicti sunt in conspectu Domini: qui eiecerunt me hodie ut non habitem in hereditate Domini dicentes: uade: serui diis alienis. Et tunc non effundatur sanguis meus in terra coram Domino: quia egressus est Rex Isrel: ut querat pulicem unum: sic persequitur perdix in montibus. Et ait Saul. Peccaui. Reuertere fili mi Dauid: nequaquam ultra male tibi faciam: eo quod preciosa fuerit anima mea in oculis tuis. Hodie apparet quod stulte egerim: et ignorauerim multa nimis. Et respondens Dauid ait. Ecce hasta Regis: transeat unus de pueris et tollat eam. Dominus autem retribuet unicuique secundum  iusticiam suam et fidem. Tradidit enim te Dominus in manu mea: et nolui leuare manum meam in Christum Domini. Et sicut magnificata est anima tua hodie in oculis meis: sic magnificetur anima mea in oculis Domini: et liberet me de omni angustia. R\. Amen.

Dicat Presb. Dominus sit semper uobiscum. R\. Et cum.

[h 1Kb] Psallendo. Ne derelinquas me Domine Deus meus ne discesseris a me. u\. Quia [i 1Kb] anima mea completa est inlusionibus: et non est salus in carne mea. P. Deus. u\. Quoniam ego ad flagella paratus sum: et dolor meus contra me est semper. P. Deus. u\. Et multiplicati sunt qui me oderunt iniuste: qui retribuebant mala pro bonis detrahebant mihi: quoniam  sequebar iusticiam: et proiecerunt me dilectum tanquam mortuum abominatum. P. Deus meus.

Preces sequentes dicantur modo ut scriptum est in I. Dominico Quadragesime fol. 94. Insidiati sunt mihi aduersarii mei gratis. P. Tu pater sancte miserere et libera me. u\. Portatus sum ut agnus innocens ad uictimam: captus ab inimicis ut auis in muscipulam magis gratis. P. Tu pater. u\. Aperuerunt  omnes ora sua contra me: dentibus fremuerunt querentes deglutire me magis gratis. P. Tu pater. u\. Sibilantes clamabant et mouebant capita tractantes de me falsa proferre testimonia: magis gratis. P. Tu pater. u\. Suspensum cruci damnant: fixum clauis ferreis: uenditum a Iudeis pro triginta argenteis magis gratis. P. Tu pater. u\. In latere confossus [a 1Kb] gladio horrifico: illico fluit latex cum sanguine innoxio: magis gratis. P. Tu pater. u\. Omnes inundauerunt quasi aque super me dimersum in sepulchro: adposuerunt lapidem: magis gratis. P. Tu pater. u\. Confusa palluerunt concta celi sidera: dies obtenebratur: cum uidit pati Dominum: magis gratis. P. Tu pater. u\. Sic Iudeorum turba ceca diffidentia deposcunt a Pilato milites pro custodia:  magis gratis. P. Tu pater. u\. Tunc milites diuidunt uestem meam sortibus: cernentes in me flagra iniusta et seuissima: magis gratis. P. Tu pater. u\. Intende pie pater et succurre miseris pro quibus tam acerbis afficior suppliciis: magis gratis. P. Tu pater.

Oratio. Exaudi orationem nostram. Quere in I. Dominico Quadrag. fol. 94.

Dicat Presb. Silentium facite.


Principium Epistole Iohannis Apostoli 

R\. Deo gratias.

Charissimi: [c 1Kb] quod erat ab initio: quod audiuimus: quod uidimus oculis nostris: quod perspeximus: et manus nostre contrectauerunt de uerbo uite: et uita [d 1Kb] manifestata est nobis: et uidimus: et  testamur: et annunciamus uobis uitam eternam: que erat apud Patrem: et apparuit nobis. Quod ergo uidimus: et audiuimus adnunciamus uobis: ut et uos societatem habeatis nobiscum: et societas nostra sit cum Patre et Filio eius Iesu Christo. Et hec scribimus uobis: ut gaudium uestrum sit plenum: et hec est adnunciatio quam audiuimus ab eo: et adnunciamus uobis. Quoniam Deus lux est: et tenebre in eo non sunt ulle. Si dixerimus nos societatem habere [e 1Kb] cum eo: et in tenebris ambulamus: mentimur: et non facimus ueritatem. Si autem in luce ambulamus: sicut et ipse in luce est: societatem habemus cum eo: et sanguis Iesu Christi filii eius mundet nos ab omni peccato. R\. Amen.


 Lectio sancti Euangelii secundum Iohannem .

Illo in tempore. Dominus noster iehsu Christus loquebatur Phariseis et turbis dicens. Amen amen dico uobis. Qui non intrat per ostium in ouile ouium: sed ascendit aliunde: ille fur est et latro. Qui autem intrat per ostium: pastor est ouium. Huic ostiarius aperit: et oues uocem eius audiunt: et proprias  oues uocat nominatim: et educit eas. Et cum proprias oues omiserit ante eas uadit: et oues illum sequuntur: quia sciunt uocem eius. Alienum autem 140 non sequuntur: sed fugiunt ab eo: quia non nouerunt uocem alienorum. Hoc prouerbium dixit iehsu: illi autem non cognouerunt: quid loqueretur eis. Dixit ergo eis iterum iehsu. Amen amen dico uobis: quia ego sum ostium ouium: omnes quotquot uenerunt: fures sunt et latrones: sed non audierunt eos oues. Ego sum ostium. Per me siquis introierit saluabitur: et ingredietur et regredietur: et pascua inueniet. Fur non uenit nisi ut furetur: et mactet: et perdat: Ego ueni ut uitam habeant: et abundantius habeant. Ego sum pastor bonus. Bonus autem pastor animam suam dat pro ouibus suis. Mercenarius autem et qui non  est pastor: cuius non sunt oues proprie uidet lupum uenientem: et dimittit oues et fugit: et lupus rapit: et dispergit oues. Mercenarius autem fugit: quia mercenarius est: et non pertinet ad eum de ouibus. Ego sum pastor bonus: et cognosco meas: et cognoscunt me mee. Sicut nouit me pater: et ego agnosco patrem: et animam meam pono pro ouibus meis. Et alias habeo oues: que non sunt ex hoc ouili: et illas oportet me adducere: et uocem meam audient: et fiet unus grex et unus pastor. R\. Amen.

Dicat. Presb. Dominus sit semper uobiscum. R\. Et cum spiritu.

[g 1Kb] Lauda. Eripe me Domine ab homine malo: a uiro iniquo libera me. u\. Qui cogitauerunt malicias in corde suo: tota die constituebant prelia. u\. Acuerunt  linguas suas sicut serpentes: uenenum aspidum sub labiis eorum. u\. Custodi me Domine de manu peccatoris: ab hominibus iniquis libera me.


Preces. Penitentes. Quere in quarta Feria I. Hebdomade Quadragesime fol. 99.

[h 1Kb] Sacrificium. Isti sunt dies: quos debetis custodire temporibus suis: quartadecima die ad uesperum Pascha Domini est: et in quinta decima solennitatis celebrabitis altissimo Deo uestro. u\. Locutus est Moyses filiis Isrel dicens: in die octauo uenturo sumite uobis ramos palmarum: et exultate in conspectu Domini et secundum legem quod uobis precepi. P. Solennitatem.

Missa. Deus qui mystico olim presagio famulo tuo  Moysi inter alias preceptorum tuorum cerimonias: etiam horum dierum solennia in monte Synai propicius ostendisti: ut octauo die uenturo sumerent diuersarum arborum fructus: ramos quoque palmarum: et exultarent in conspectu Domini Dei sui cum hymnis. Concede nobis famulis tuis: ut innocentie et fidei ueritate sinceri: tuis semper coram altaribus assistamus. Sicque tibi parcimoniam corporum offeramus:  ut actuum plenitudinem: perfectis apud nos moribus retentemus. R\. Amen.

Alia Oratio. Omnipotens Deus qui per abstinentiam sacri ieiunii [a 1Kb] in mensa patribus nostris uirtutum premia condonasti: presta nobis famulis tuis: ut eorum mereamur esse sequipedes: quorum exemplis ad meliora perducti: et carnalibus inlecebris maneamus inuicti: et in tuis iugiter insistamus preceptis indefessi. R\. Amen.

[b 2Kb] Post nomina Oratio. Deus qui omnium nomina: temporumque mensuras: pia semper largitate dispensas: Sanctorum tuorum nos quesumus recitatis nominibus purifica precibus: absolue a criminibus: et salutaris continentie dita muneribus: ut per hoc sacre festiuitatis ieiunium sincerissimum: tibi nostri  cordis offeramus holocaustum. Hanc itaque fidelium tuorum oblationem: propicius ac sereno uultu Domine dignare respicere: ut decurrente iam ieiuniorum nostrorum tempore: hec nos oblatio: et a preteritis delictorum sordibus abluat: et a futuris ut caueamus: te miserante custodiat: ut occursuri obuiam tue maiestati: non pedum passibus: sed contriti cordis nostri gressibus: conclamare tibi puro mentis affectu gloria in excelsis Deo cum Hebreorum pueris mereamur. R\. Amen.

Ad pacem Oratio. Fidei nostre omnipotens Deus crescit augmentum: si sedulum ieiuniorum nostrorum tue maiestatis soluimus uotum. Ac per hoc peruenire poterimus tue claritati occursum: si pacifici semper manentes: a nobis custodita fuerit parcimonia  ieiuniorum: quibus opprimimur: et tollantur omnia pondera uitiorum. Pacem itaque perfectam nobis omnibus benignus concede: ut quam tui iam Sancti fruuntur in celis: nos quoque meditemur iugiter in terris. R\. Amen.

Inlatio. Dignum et iustum est uere sanctum et pulchrum est: nos tibi semper hic et ubique gratias agere: laudesque referre 141 per unigenitum filium tuum Dominum nostrum. Qui hoc sacrum ieiunii tempus famulis tuis Moysi et Helie propicius olim concessit. Per quod unus legem accepit: alius igneo curru transuectus paradisi secreta rimauit. Ipse quoque mediator Dei et hominum Dominus noster iehsu Christus filius tuus: quod dudum seruis concessit  hoc in sue maiestatis clementia postea consecrauit. Per hoc enim ieiunium Ninniuitis uenia datur: per hoc ieiunium leonum ora concluduntur. Per hoc ieiunium Amorreus deuincitur. Per hoc ieiunium clades a terra depellitur. Per hoc ieiunium Aman superbus in ligno suspenditur. Per hoc ieiunium populus  Dei a necis periculo liberatur. Per hoc ieiunium Sancti ad celestia regna perueniunt. Per hoc ieiunium peccatores ad ueniam reuocantur. Per hoc ieiunium fugantur demonia: comprimuntur uitia: concrescunt uirtutes. Per hoc ieiunium Angelis copulatur sancta uirginitas. Per hoc ieiunium impartitur uiduis continentia. Per hoc ieiunium potentibus inspiratur iusticia: et omnibus coniugatis prudentia. Presta ergo nobis omnipotens Deus: ut mortificato corde et corpore et hic legem tuam splendide obseruemus: et illic cum Sanctis tuis intra paradisi aulam solenniter gaudeamus: consona uoce proclamantes ac dicentes. R\. Sanctus. Sanctus. Sanctus.

Post Sanctus. uere sanctus: uere hec illa preclara et ammirabilis supernarum creaturarum eterna laudatio.  Que in celestibus sine defectu psallitur ab Angelis: et hic solenniter decantatur a populis. Illic conlaudant celestia: hic adorant terrestria. Illic sanctis tuis eterna retribuis premia: hic fidelibus largam prestas misericordiam. Illa non deseris: ista non despicis: quia redemptorem nostrum piissime pater pro totius mundi salute ad nos misisti: Christum Dominum ac redemptorem eternum.

Post pridie. Recitatis Domine unigeniti tui sacramentorum preceptis: simulque preclare passionis et resurrectionis et in celos ascensionis memoriam facientes maiestatem tuam supplices rogamus ac petimus. Ut in his sacrificiis benedictionum tuarum plenitudo descendat: et infundas in eis imbrem Spiritus  tui Sancti de celis. Ut fiat hoc sacrificium secundum ordinem Melchisedech: fiat hoc sacrificium secundum ordinem Patriarcharum et Prophetarum tuorum. Ut quod ab illis tipice facientibus unigeniti filii tui significantibus aduentum: tua maiestas acceptare dignata est: sic hoc sacrificium respicere et sanctificare digneris: quod est uerum corpus et sanguis Domini nostri Iesu Christi filii tui: qui pro nobis omnibus factus est Sacerdos et hostia. Hanc itaque hostiam tu piissime pater de tue claritatis respectu [c 1Kb] sanctifica: ut sumentibus eam: et hic delictorum ueniam: et eternam in celis conferas uitam.

R\. Amen.

Ad confractionem panis. Antifona. Tu Domine das escam nobis in tempore opportuno. Aperi manum  tuam: et imple omnem animam benedictione.

Ad orationem Dominicam.

Omnes fratres karissimi: qui conditos nos ac redemptos Domini pietate gaudemus: orationis Dominice memores: precibus indefessis eiusdem Domini  misericordiam imploremus clamantes e terris. Pater noster.

Dicat Presbit. Humiliate uos benedictioni. Dominus sit semper uobiscum.

R\. Et cum.

Benedictio. Benedictionis gratia uos semper protegat: et ab omni malo defendat. R\ Amen. Mundet uos Dominus ab omni crimine peccatorum: et sibi placere faciat in eternum. R\. Amen. Ubique uos Dominus placatus occurrat: et sue benedictionis opem dignanter attribuat. R\. Amen. Per misericordiam ipsius Dei nostri etc.

Dominus sit semper uobiscum.

R\. Et cum.

Ad accedentes. Amen dico uobis ego sum panis  uite: qui de celo descendi: siquis ex ipso manducauerit: non morietur in eternum: et qui biberit ex aqua quam ego dabo ei: non sitiet unquam: sed fiet in eo fons aque salientis in uitam eternam. P. Sicut misit me uiuens pater: et ego uiuo propter patrem: et qui manducat me: ipse uiuet propter me. P. Siquis ex. R\. Gloria et honor Patri. P. Siquis.

Com. Repletum est gaudium nostrum: et lingua nostra in exultatione.

Oratio. Reple Domine cor nostrum.

Quere in I. Dominico XL. fol. 98.



142 FERIA QUARTA.


Ad Missam. Prouerbiorum Salomonis .

 R\. Deo gratias.

Fili: quando sederis ut comedas cum principe diligenter adtende que posita sint ante faciem tuam. Et statue cultrum in gutture tuo: si tamen habes potestatem in animam tuam. Ne desideres de cibis eius: in quo est panis mendacii. Noli laborare ut diteris: sed prudentie tue pone modum. Ne erigas oculos tuos ad opes: quas non potes habere: quia facient sibi pennas quasi aquile et uolabunt in celum. Ne comedas cum homine inuido: et ne desideres cibos eius. Quoniam in similitudinem arioli et coniectoris estimat quod ignorat. Comede et bibe dicet tibi: et mens eius non est tecum. Cibos quos comederas: euomes: et perdes pulchros sermones tuos. Ingrediatur ad doctrinam cor tuum: et aures  tue ad uerba scientie. Noli subtrahere a puero disciplinam: si enim percusseris eum uirga: non morietur. Tu uirga percuties eum: et animam eius de inferno liberabis. R\. Amen.


Lectio libri Malachim id est Regum .

R\. Deo gratias.

In illis diebus. uenit Absalon ad regem Dauid: et  ait ad eum. Ecce tondentur oues serui tui: ueniat oro Rex cum seruis suis ad seruum suum. Dixitque Rex ad Absalon. Noli fili mi. noli rogare ut ueniamus et grauemus te. Cum autem cogeret eum: et noluisset ire benedixit ei. Et ait Absalon. Si non uis uenire: ueniat obsecro nobiscum saltim [c 1Kb] Annon frater meus. Dixitque ad eum Rex. Non est necesse ut uadat tecum. Cogit autem Absalon: et dimisit cum eo [d 1Kb] Annon et uniuersos [e 1Kb] filios Regis. Preceperat autem Absalon pueris suis dicens. Obseruate cum temulentus fuerit Annon [f 1Kb] uino: et dixero uobis percutite eum: et interficite: nolite timere. Ego enim sum qui precipio uobis. Roboramini: et estote uiri fortes. Fecerunt ergo pueri Absalon aduersus Annon sicut preceperat eis Absalon. Surgentesque  filii Regis ascenderunt singuli mulas suas: et fugerunt. Cumque adhuc pergerent in itinere: fama peruenit ad Dauid dicens. Percussit Absalon omnes filios Regis: et non remansit ex eis saltem unus. Surrexit itaque Rex: et excidit uestimenta sua: et cecidit super terram et omnes serui ipsius: qui adsistebant ei exciderunt uestimenta sua. Respondens autem Ionadab filius Semme fratris Dauid dixit. Ne estimet Dominus meus Rex: quod omnes pueri filii Regis occisi sunt: Annon solus mortuus est: quoniam in odio Absalon erat positus: ex die qua oppressit Thamar sororem eius. Nunc ergo ne ponat Dominus meus Rex super cor suum uerbum istud dicens: omnes filii Regis occisi sunt: quoniam Annon solus mortuus est. Fugit autem Absalon: et leuauit  puer speculator oculos suos et aspexit: et ecce populus multus ueniebat per iter deuium ex latere montis. Dixit autem Ionadab ad Regem. Ecce filii Regis adsunt iuxta uerbum serui tui: sic factum est. Cumque cessasset loqui apparuerunt filii Regis: et intrantes leuauerunt uoces et fleuerunt. Sed et Rex et omnes serui eius fleuerunt ploratu magno nimis. Porro Absalon fugiens abiit ad Tholomai filium [g 7Kb] Amiur Regem Gessur: luxit ergo Dauid filium suum [h 1Kb] multis diebus. Absalon autem cum fugisset et uenisset in Gessur: fuit ibi tribus annis. Cessauitque Rex Dauid persequi Absalon: eo quod consolatus esset super Annonis interitu. Intelligens autem Ioab filius Saruie: quod cor Regis uersum esset ad Absalon: misit Thecuam et tulit inde mulierem  sapientem: dixitque ad eam. Lugere te simula et induere ueste lugubri: et ne ungaris oleo: ut sis quasi mulier plurimo iam tempore lugens mortuum: et ingredieris ad Regem: et loqueris ad eum sermones huiuscemodi. Posuit autem Ioab sermones in ore eius. Itaque cum ingressa fuisset mulier Thecuites ad Regem: cecidit coram eo super terram et adorauit et dixit. Serua me Rex. Et  ait ad eam. Quid cause habes? Que respondit. Heu mulier uidua ego sum: mortuus est enim uir meus: et ancille tue erant duo filii. Qui rixati sunt aduersum se in agro: nullusque erat qui eos prohibere posset: et percussit alter alterum et interfecit eum. Et ecce consurgens uniuersa cognatio 143 aduersum ancillam tuam dicit: Trade eum qui percussit fratrem suum: ut occidamus illum pro anima fratris sui quem interfecit: et deleamus heredem. Et querunt extinguere scintillam meam que relicta est: ut non supersit uiro meo nomen: et reliquie super terram. Et ait Rex ad mulierem. uade in domum tuam: et ego iubebo pro te. Dixitque mulier Thecuites ad Regem: in me Domine mi Rex sit iniquitas et [a 1Kb] in domo patris mei. Rex autem  et thronus eius sit innocens. Et ait Rex. Qui contradixerit tibi adduc eum ad me: et ultra non addet: ut tangat te. Que ait. Recordetur Rex Domini Dei sui: et non multiplicentur proximi sanguinis ad ulciscendum: et nequaquam interficiat filium meum. Qui ait. uiuit Dominus: quia non cadet de capillis filii tui super terram. Dixit ergo mulier. Loquatur ancilla tua ad Dominum meum Regem uerbum. Et ait. Loquere. Dixitque mulier. Quare cogitasti istiusmodi rem contra populum Dei: et locutus est Rex uerbum istud ut peccet: et non reducat electum suum. Omnes morimur: et quasi aqua dilabimur in terram: que non reuertuntur. Nec uult perire Deus animam: sed retractat cogitans ne penitus pereat qui abiectus est. Nunc igitur ueni:  ut loquar ad Dominum meum Regem uerbum hoc presente populo: et dixit ancilla tua. Loquar ad Regem: si quo modo faciat Rex uerbum ancille sue. Et audiuit Rex: ut liberaret ancillam suam de manu omnium: qui uolebant delere me: et filium meum de hereditate Dei. Dicat ergo ancilla tua: ut fiat uerbum Domini mei Regis quasi sacrificium: sicut enim Angelus Dei: sic est Dominus meus Rex: ut nec benedictione nec maledictione moueatur. Unde et Dominus Deus tuus est tecum. Et respondens Rex dixit ad mulierem. Ne abscondas a me uerbum quod te interrogo. Dixitque mulier. Loquere Domine mi Rex. Et ait Rex. Numquid manus Ioab tecum est in omnibus istis? Respondit mulier et ait. Per salutem anime tue Domine mi Rex: nec ad dexteram nec ad  sinistram est ex omnibus his que locutus est Dominus meus Rex. Seruus enim tuus Ioab ipse precepit mihi: et ipse posuit in os ancille tue omnia uerba nec: ut uerterem figuram sermonis huius. Seruus tuus Ioab precepit istud. Tu autem Domine mi Rex sapiens es: sicut habet sapientiam Angelus Dei: ut intelligas omnia super terram. Et ait Rex ad Ioab. Ecce placatus feci uerbum tuum. uade igitur et reuoca puerum Absalon. Cadensque Ioab super faciem suam in terram: adorauit et benedixit Regi: et dixit  Ioab. Hodie intellexit seruus tuus: quia inueni gratiam in oculis tuis: Domine mi Rex: fecisti enim sermonem serui tui. Surrexit ergo Ioab et abiit in Gessur: et adduxit Absalon in Hierusalem. Dixit autem Rex. Reuertatur in domum suam: et faciem meam non uideat. Reuersus est itaque Absalon in domum suam: et faciem Regis non uidit. Porro sicut Absalon uir non erat pulcher in omni Isrel: et decorus nimis: a uestigio pedis usque ad uerticem non erat in eo ulla macula. Et quando tondebat capillum: semel autem in anno tondebatur: quia grauabat eum cesaries: ponderabat capillos capitis sui ducentis siclis pondere publico. Nati sunt autem Absalon filii tres et filia una nomine Thamar eleganti forma. [b 1Kb] Hec fuit in matrimonio Roboam filio Salomonis:  et peperit ei Abiam. Mansitque Absalon in Hierusalem duobus annis: et faciem Regis non uidit. Misit itaque ad Ioab: ut mitteret eum ad Regem. Qui noluit uenire ad eum. Cum que secundo misisset: et noluit uenire: dixit seruis suis. Scitis agrum Ioab iuxta agrum meum habentem messem order. Ite igitur et succendite eum igni. Succenderunt ergo serui Absalon segetem igni. Et uenientes serui Ioab scissis uestibus dixerunt: Succenderunt serui Absalon partem agri igni. Surexitque Ioab: et uenit ad Absalon in domum suam et dixit. Quare succenderunt serui tui segetem meam igni? Et respondit Absalon ad Ioab. Misi ad te obsecrans: ut uenires ad me: et mitterem te ad Regem: ut diceres ei. Quare ueni ad te de Gessur: melius mihi erat ibi  esse. Obsecro ergo ut uideam faciem Regis. Quod si memor est iniquitatis mee: interficiat me. 144 Ingressus itaque Ioab ad Regem: nunciauit ei omnia. uocatusque est Absalon: et intrauit ad Regem et adorauit super faciem terre coram eo: osculatusque est Rex Absalon. R\. Amen.

Dicat Presbit. Dominus sit semper uobiscum.

R\. Et cum.

Tractus. Nunc ecce derident me inimici mei: nunc in eorum canticum uersus sum: abominantur me: et longe fugiunt a me et faciem meam conspuere non uerentur. u\. Ad dexteram calamitatis mee illico surrexerunt: pedes meos subuerterunt: et oppresserunt quasi fluctibus semitas meas. u\. Quapropter in memet ipso arescit anima mea: et possident me  dies afflictionis.

Dicat Presbit. Silentium facite.


Sequentia epistole Iohannis Apostoli .

R\. Deo gratias.

Charissimi. Non nouum mandatum scribo uobis: sed mandatum uetus: quod habuistis ab initio. Mandatum uetus est uerbum quod audistis. Iterum mandatum nouum scribo uobis quod est uerum et in ipso et [d 1Kb] in nobis. Quoniam tenebre transierunt:  et lumen uerum iam lucet. Qui dicit se in luce esse et fratrem suum odit: in tenebris est usque adhuc. Nam qui diligit fratrem suum in lumine manet: et scandalum in eo non est. Qui autem odit fratrem suum: in tenebris est: et in tenebris ambulat et nescit quo eat: quoniam tenebre obcecauerunt oculos eius. Scribo uobis filioli: quoniam remittuntur uobis peccata propter nomen eius. R\. Amen.


Lectio sancti Euangelii secundum Iohannem .

Illo in tempore. Dominus noster iehsu Christus loquebatur phariseis et turbis dicens. Propterea me pater diligit: quia ego pono animam meam ut iterum sumam eam. Nemo tollit eam a me: sed ego pono eam a me ipso. Potestatem habeo ponendi animam  meam: et potestatem habeo iterum sumendi eam. Hoc mandatum accepi a Patre meo. Dissensio itaque facta est inter Iudeos propter sermones hos. Dicebant enim multi ex ipsis: Demonium habet: et insanit: quid eum auditis? Alii dicebant: hec uerba non sunt demonium habentis. Numquid demonium potest cecorum oculos aperire? Facta sunt autem encenia in Hierosolymis et hyems erat. Et ambulabat iehsu in templo [b 1Kb] in porticum Salomonis. Circumdederunt ergo eum Iudei et dicebant ei. Quousque animam nostram tollis? Si tu es Christus: dic nobis palam. Respondit eis iehsu. Loquor uobis: et non creditis. Opera que ego facio in nomine patris mei: hec testimonium perhibent de me. Sed uos non creditis: quia non estis ex ouibus meis: oues mee  uocem meam audiunt: et cognosco eas et sequuntur me. et ego uitam eternam do eis: et non peribunt in eternum: et non rapit eas quisquam de manu mea. Pater meus quod dedit mihi: maius omnibus est: et nemo potest rapere de manu patris mei. Ego et pater unum sumus. Sustulerunt lapides Iudei: ut lapidarent eum. Respondit eis iehsu. Multa bona opera ostendi uobis a patre meo: propter quod opus me lapidatis? Responderunt ergo Iudei. De bono opere non lapidamus te: sed de blasphemia. Et quia tu homo cum sis: facis te ipsum Deum. Respondit eis iehsu. Nonne scriptum est in lege uestra: quia ego dixi Dii estis? Si illos dixit Deos ad quos sermo Dei factus est: et non potest solui scriptura: quem pater  sanctificauit: et misit in hunc mundum. uos dicitis quia blasphemas: quia dixi filius Dei sum. Si non facio opera patris mei: nolite credere mihi: si autem facio et mihi non uultis credere: operibus credite: ut cognoscatis et credatis quia in me est pater et ego et in patre.

R\. Amen.

Dicat Presbit. Dominus sit semper uobiscum.

R\. Et cum.

Lauda. Eripe me Domine. Quere retro in u. Dominico fol. 140.

Preces. Penitentes.

Sacrificium. Offerte Domino. Quere in Iu. feria. I. hebdomade quadragesime fol. 99.

 Missa. Memores delictorum nostrorum fratres karissimi: peccata nostra coram Domino defleamus: seminantes lachrimis: quod metamus in gaudiis. Simus in oratione assidui: ieiuniis prompti: in elemosynis 145 liberales: ut promisse retributionis gloriam: deuota fide et fructuosa deuotione mereamur percipere. R\. Amen.

Alia Oratio. Deus cui cor mundum: et corpus placet intactum. Cuique puritas mentis et sinceritas non displicet carnis subiuga; quesumus per abstinentie rigorem anime: carnem: atque per effectum timoris et dilectionis animam tibi adsocia. Ut tu solus domineris in omnia nobis: qui conditor noster esse agnosceris. Posside ergo et redime nos Domine: ut qui hoc ieiunium studiose agimus: te tribuente  satietate incorruptibilis tue glorie perfruamur. R\. Amen.

Post nomina. Oratio. A te Deus piissime benedicantur ieiunantium uota: sacrificiorumque libamina. Acceptentur quoque orationes fidelium ac suspiria contritorum: ut uotiua abstinendi deuotio: et cunctos in commune fideles santificet: et defunctis omnibus requiem prestet. R\. Amen.

Ad pacem. Oratio. Foueat omnipotens Deus caritas tua ieiunantium ariditatem internam: ut dono affluamus dilectionis: qui tibi afflicte immolamus hostiam carnis. R\. Amen.

Inlatio. Dignum et iustum est equum et salutare est: nos te magnificare in diebus sanctificationis tue: et uenerabile nomen sanctum tuum Domine  sancte pater omnipotens eterne Deus. Quoniam hoc est tempus acceptabile: et hi sunt dies salutis. In quibus Moyses famulus tuus: ut legem tuam mereretur accipere: dies quadraginta in Sinay monte ieiunauit. Similiter iehsu Saluator noster Christus in deserto: ieiunatis quadraginta diebus et quadraginta noctibus: omnia diaboli tentamenta destruxit: nobisque abstinentie exemplum reliquit. Nunc igitur quia te docente Domine: beati sunt qui esuriunt: et sitiunt iusticiam: quoniam ipsi saturabuntur: precamur ut in uigiliis et ieiuniis: carnis desideria et uniuersas mundi concupiscentias te propiciante a nostris corporibus abscindamus. Quo ab omnibus uitiis ac uoluptatibus profanis nos omnibus modis caueamus:  ut in diebus ieiuniorum non inueniantur uoluntates nostre: sed etiam tuam Domine per singulos dies operemur in omnibus uoluntatem: proclamantes atque ita dicentes. R\. Sanctus. Sanctus. Sanctus.

Post Sanctus. uere sanctus uere benedictus Dominus noster iehsu Christus filius tuus: qui nos et uitiis abstinere et cibis edocuit. Ab illo quippe et abstinendis docemur exemplis: et abstinentie remuneramur ex donis. Proinde te Deus pater rogamus: ut per illum sit nobis: et in presenti huius mundi labore consolatio: et in eterna uita donetur beatitudinis plenitudo. Per Christum Dominum ac redemptorem eternum.

Post pridie. Deus qui es sanctificator oblationum  et substentatio abstinentium: tu benedictione gratie tue: et appositum tibi sacrificium [a 1Kb] sanctifica: et ieiunantium pectora ab omni contagione delictorum emunda. Quo hec oblata uberius benedicens: horum perceptione inediam nostre debilitationis substentes: internaque sanctifices. R\. Amen.

Ad confractionem panis. Antifona. Tu Domine da escam nobis in tempore opportuno: aperi manum tuam: et imple omnem animam benedictione.

Ad orationem Dominicam.

Christe Deus qui ieiunii non renuis uotum: qui nobis per te magnum abstinendi prebuisti exemplum: quique docuisti te per orationem petere: per lectionem querere: elemosynis etiam uel lachrymis propulsare: accipe nostram petitionem: que in  nobis et amorem lectionis enutriat: et lachrymas nostras tibi commendabiles reddat. Ut cum te petierimus orando: te nos inuenisse gratulemur querendo. Cumque lacrimando pulsauerimus: a te exaudiri promereamur. Pater noster.

Dicat Presbit. Humiliate uos benedictioni. Dominus sit semper uobiscum.

R\. Et cum.

Christus Dei filius ob cuius exemplum corporale ieiunium exercetis: animas uestras uirtutum repleat sacramentis. R\. Amen. Idem quoque Dominus cordibus uestris atque corporibus ieiunio aridis: uitam tenere tribuat sanctitatis. R\. Amen. Ut cum abstinentia seruantes unitatem spiritus in uinculo pacis: perueniatis ad eum recipientes ab illo premium eterne  saluationis. 146 R\. Amen. Per misericordiam ipsius Dei nostri etc.

Dominus sit semper uobiscum. R\. Et cum.

Ad accedentes. Qui uenit ad me.

Com. Repletum est gaudium.

Oratio. Reple Domine cor nostrum.

Quere in I. Dominico fol. 98.



FERIA SEXTA ANTE [b 1Kb] RAMIS PALMARUM.


Ad Missam. Iesu filii Sirach: id est Ecclesiasticus .

R\. Deo gratias.

[d 1Kb] Fili: Laudemus uiros gloriosos et parentes nostros in generatione sua. [e 1Kb] Dilectus a Domino Samuel  propheta Domini renouauit imperium et unxit principes in gente sua. [f 1Kb] Et post hec dormiuit: et notum fecit Regi: et ostendit illi finem uite sue. [g 1Kb] Post hec surrexit Nathan propheta in diebus Dauid Regis: et quasi adeps separatus est a carne: sic Dauid a filiis Isrel. In leonibus lusit: quasi [h 1Kb] cum hedis: in ursis similiter fecit: sicut agnis ouium. In iuuentute  sua numquid non occidit gigantem: et sustulit obprobrium de gente? [i 1Kb] Ubi inuocauit Dominum potentem: et dedit dexteram eius tollere hominem fortem in bello: et exaltare cornu gentis sue. [i 1Kb] De omni corde suo laudauit Dominum: et dilexit Deum qui fecit illum: ut [k 1Kb] laudaret sanctum nomen Domini: et amplificaret mane diei sanctitatem [l 1Kb] . Christus purgauit peccata ipsius: exaltauit in eternum cornu ipsius et dedit illi testamentum Regum et sedem glorie in Isrel. Post ipsum surrexit filius sensatus: et propter illum deiecit omnem potentiam inimicorum. Salomon imperauit in diebus pacis: cui subiecit Deus omnes hostes: ut conderet donum in nomine suo: et pararet sanctitatem in sempiternum. Quemadmodum eruditus est in iuuentute sua: et  impletus est quasi flumen sapientia. R\. Amen.


Lectio libri Malachim. Id est Regum .

R\. Deo gratias.

In illis diebus: ait Dauid. Benedictus Dominus Deus Isrel: qui dedit hodie sedentem in solio meo. uidentibus oculis meis. Territi sunt et surrexerunt omnes qui inuitati fuerant ab Adonia: et iuit unusquisque in uiam suam. Adonias autem timens Salomonem surrexit et abiit in tabernaculum Domini: tenuitque cornu altaris. Et nunciauerunt Salomoni dicentes. Ecce Adonias timens Regem Salomonem tenens cornu altaris dicens. Iuret mihi hodie Rex Salomon: quod non interficiat seruum suum gladio. Dixitque Salomon. Si fuerit uir bonus: non cadet  nec unus quidem capillus eius in terra. Sin autem malum inuentum fuerit in eo: morte morietur. Misit ergo Rex Salomon et eduxit eum ab altari. Et ingressus adorauit Regem Salomonem. Dixitque ei Salomon: uade in domum tuam. Appropinquauerunt autem dies Dauid ut moreretur. Precepitque Salomoni filio suo dicens. Ecce ego ingredior uiam uniuerse terre. Confortare et esto uir. Et obserua custodias Domini Dei tui: ut ambules in uiis eius: et custodias ceremonias eius: et precepta eius: et testimonia et iudicia: sicut scriptum est in lege Moysi: ut intelligas uniuersa que facis: et quocumque te uerteris. Ut confirmet Dominus sermones suos: quos locutus est de me dicens: si custodierint filii tui uias  meas: et ambulauerint coram me in ueritate in omni corde suo: et in omni anima sua: non auferetur tibi uir de solio Isrel. Tu quoque nosti que fecerit mihi Ioab filius Saruie: que fecerit duobus principibus exercitus Isrel Abner filio Ner et Amase filio [n 1Kb] Lether: quos occidit et effudit sanguinem belli in pace: et posuit cruorem in baltheo suo: qui erat  circa lumbos eius: et in calciamento suo quod erat in pedibus eius. Facias ergo ei iuxta sapientiam tuam: et non deduces caniciem eius pacifice ad inferos. Sed et filiis Berzelai Galaditidis reddes gratiam eruntque comedentes in mensa tua. Occurrerunt enim mihi: quando fugiebam a facie Absalon fratris tui. Habes quoque apud te Semei filium Iera filii Hiemini de Baurim: qui maledixit mihi maledictione pessima quando ibam ad castra. Sed quia descendit mihi in occursum: cum transirem Iordanem et iuraui ei per Dominum dicens: non te interficiam gladio. Tu noli pati eum esse innoxium. uir autem sapiens es: et scies quid facies ei: deducesque canos eius cum sanguine ad infernum. Dormiuit igitur 147 Dauid cum patribus suis: et sepultus est in ciuitate Dauid. Dies  autem quibus regnauit Dauid super Isrel: quadraginta anni sunt. In Hebron regnauit septem annis: et in Hierusalem triginta tribus annis. Salomon autem sedit super thronum Dauid patris sui: et firmatum est regnum eius nimis.

R\. Amen.

Dicat Presb. Dominus sit semper uobiscum. R\. Et cum.

Tractus. Tu Domine demonstrasti mihi: et ego cognoui: ostendisti mihi studia inimicorum aduersum me. u\. Quasi agnus mansuetus: qui portatur ad uictimam: et nunc cognoui que super me cogitauerunt mala. u\. Ne propicieris iniquitati eorum: et peccata eorum non deleantur.

Dicat Presb. Silentium facite.


 Sequentia epistole Iohannis Apostoli .

R\. Deo gratias.

Charissimi. [b 1Kb] Si Deus dilexit nos: et nos debemus alterutrum diligere: Deum nemo uidit unquam. Quodsi diligimus inuicem: Deus in nobis manet et caritas eius in nobis perfecta est. In hoc intelligimus: quoniam in eo manemus et ipse in nobis: quoniam [c 1Kb] de Spiritu Sancto dedit nobis. Et nos uidimus et testificamur: quoniam pater misit filium suum Saluatorem mundi. Quisquis confessus fuerit: quod iehsu est filius Dei: Deus in eo manet et ipse in Deo. Et ipsi cognouimus et credimus caritati: quam habet Deus in nobis. Deus caritas est: et qui manet in caritate in Deo manet et Deus in eo. In hoc perfecta est caritas Dei in nobis: ut fiduciam  habeamus in diem iudicii: ut sicut ille est et nos simus in hoc mundo. Timor non est in caritate: sed perfecta caritas foras mittit timorem: quoniam timor penam habet. Qui autem timet: non est perfectus in caritate. Nos ergo diligamus Deum: quoniam Deus prior dilexit nos. Si quis dixerit: quoniam diligo Dominum: et fratrem suum oderit mendax  est. Qui enim non diligit fratrem suum quem uidet: Deum quem non uidet quomodo potest diligere? Et hoc mandatum habemus [d 1Kb] ab eo: ut qui diligit Deum: diligat et fratrem suum. Omnis qui credit: quod iehsu Christus ex Deo natus est: et omnis qui diligit genitorem: diligit eum qui ex eo natus est. In hoc cognoscimus: quoniam diligimus filios Dei: cum Deum diligimus: et mandata eius seruamus. R\. Amen.


Lectio sancti Euangelii secundum Iohannem .

Illo in tempore: Dominus noster iehsu Christus loquebatur phariseis et turbis dicens. Ambulate dum lucem habetis: ut tenebre uos non comprehendant. Et qui ambulat in tenebris nescit quo uadat. Dum lucem habetis credite in lucem: ut filii lucis sitis. Hec locutus est iehsu  [f 1Kb] et abscondit se ab eis. Cum autem tanta signa fecisset coram eis: non credebant in eum: ut sermo Esaie impleretur quem dixit. Domine quis credidit auditui nostro: et brachium Domini cui reuelatum est? Propterea non poterant credere: quia iterum dixit Esaias: [g 1Kb] excecauit oculos eorum et cor: ut non uideant oculis et non intelligant corde: et conuertantur et sanem illos. Hec dixit Isaias: quando uidit gloriam eius: et locutus est ad eos de eo. uerumtamen et ex principibus multi crediderunt in eum. Sed propter Phariseos non confitebantur: ut de sinagoga non eiicerentur. Dilexerunt enim gloriam hominum: magis quam gloriam Dei. iehsu autem clamauit et dixit. Qui credit in me: non credit in me: sed in eum [h 1Kb] qui misit me. Ego lux in mundum ueni: et omnis  qui credit in me: in tenebris non manet. Et siquis audierit uerba mea et non custodierit ea: ego non iudico eum. Non enim ueni ut iudicem mundum: sed ut saluificem mundum. Qui spernit me: et non accipit uerba mea: habet qui iudicet eum. Sermo quem locutus sum: ille iudicabit eum in nouissimo die. Quia ego a me ipso non sum locutus: sed qui misit me pater: ipse mihi mandatum dedit: quid dicam: et quid loquar. Et scio quia mandatum eius uita eterna est.

R\. Amen.

Dicat Presb. Dominus sit semper uobiscum. R\. Et cum. Lauda. Eripe me Domine. Quere in I. Dominico Quadragesime. fol. 140. Preces. Penitentes. Sacrificium. Offerte Domino. Quere in Iu. feria. I. hebdomade  Quadrages. fol. 98.

Missa. Saluatoris nostri: et Domini fratres dilectissimi precepto deseruientes: 148 uigilanter attendamus iusticiam: ne iusticiam nostram hominibus ostendamus: nec ieiuni uideamur ab eis: qui nos possint demulcere oleo transitorie laudis. [i 1Kb] Nos igitur quia intus est qui coronet: si tamen talem inueniat  quem remuneret: prout possumus intus in corde nostro: sic nos Domino nostro in omni uirtute spirituali exhibeamus: ut intra nos semper habeatur regnum ipsius. R\ Amen.

Alia Oratio. Christe qui incursionem malorum spirituum superari posse per ieiunium docuisti: tu a carne nostra et petulantiam libidinis pelle: et gule libitum refrenando compesce: ut corpus nostrum per abstinentiam subiiciatur: quod per ingluuiem mancipatum est inlecebris uiciorum. R\. Amen.

Post nomina. Oratio. Deus immortalis atque eterne tu uotis offerentium propiciatus occurre: ut sacrificii huius litatione: sic ieiunii nostri acceptetur precatio: qualiter quiescentibus defunctis donetur beatitudinis plenitudo. R\. Amen.

 Ad pacem. Oratio. Christe qui es origo et auctor pure dilectionis: pacem tuam quesumus permisce parcimoniis nostris: quo tibi: et per ieiunium obsequamur: et per dulcedinem copulemur. R\. Amen.

Inlatio. Dignum et iustum est: nos tibi gratias agere Domine sancte pater eterne omnipotens Deus: per Iesum Christum filium tuum Dominum nostrum. Cuius iuuamine fessum corpus reficitur; cuius uerbo anima fecundatur. Cuius Daniel ille trium hebdomadarum ieiunans diebus uisione roboratus. Per ieiunium quippe eius faciem uidere meruit: cuius in captiuitate positus leges nullo modo uiolauit. Igitur quia hec et talia non humano merito: sed solius aguntur diuine gratie dono. Te Deus quesumus et rogamus: ut sis nobis inluminatio et salus. Quo te  nobis inspirante: et intelligere possimus quid agere debeamus: et intellecta subsequente nos gratia tua opere impleamus: qualiter te cum omni milicia angelorum conlaudemus atque ita dicamus. R\. Sanctus. Sanctus. Sanctus.

Post Sanctus. uere sanctus: uere benedictus Dominus noster iehsu Christus filius tuus. Qui et consolatio nobis est in labore: et promissor possessionis  eterne. Per eum te igitur flagitamus omnipotens pater: ut [a 1Kb] eo intercedente sanctificans ieiunia nostra: dones nobis uitam beatam: quem pro nobis oblatum suscepisti in hostiam uiuam. Christum Dominum ac redemptorem eternum.

Post pridie. Oratio. Hoc sacrificium ieiunii litatione dicatum: quesumus Deus pater sanctifica: ut ex eo libantibus sit correptio morum: sit indulgentia criminum: concedatur etiam: et celestis glorie summa uirtutum. R\. Amen.

Ad confractionem panis. Ant. Tu Domine da escam nobis in tempore opportuno: aperi manum tuam: et imple omnem animam benedictione.

Ad orationem Dominicam.

Memento Domine: quod terra sumus: et aspice  contritionem nostri spiritus: ut qui carnis infirmitate ad terram prosternimur ad celos castigatione spiritualis ieiunii subleuemur. Et quia ex nostro est ut cadamus: ex tuo sit ut surgamus. Pater noster. Dicat Presb. Humiliate uos benedictioni. Dominus sit semper uobiscum. R\. Et cum.

Benedictio. Omnipotens Dominus qui per abstinentiam uos fecit esse deuotos: efficiat castitate mundissimos. R\. Amen. Quique uobis inspirauit ieiunii uotum habere: tribuat apud se mercedem beatitudinis inuenire. R\. Amen. Ut sitis spiritu fructificantes: qui carnales per ieiunium cupitis extinguere passiones. R\. Amen. Per misericordiam ipsius Dei nostri etc. Dominus sit semper uob. R\. Et cum.

Ad accedendum. Qui uenit ad me non esuriet. Com.  Repletum est gaudium. Oratio. Reple Domine cor nostrum. Quere retro in I. dominico Quadrag. fol. XCuIII.



[b 42Kb] IN DOMINICO RAMIS PALMARUM AD [c 3Kb] BENEDICENDOS FLORES uEL RAMOS.

Adiutorium nostrum in nomine Domini. R\. Qui fecit. u\. Sit nomen Domini benedictum. R\. Ex hoc nunc. u\. Dominus sit semper uob. R\. Et cum.

 149 Oratio. [a 1Kb] Domine Iesu Christe qui ante mundi principium: cum Deo patre et Spiritu Sancto regnas et regni tui non erit finis qui pro mundi salute in plenitudine temporum ueniens: sicut per legem et prophetas fueras promissus: et ueniente te in ciuitatem Hierusalem ad diem festum turbe multe occurrerunt tibi: gaudentes acceperunt ramos palmarum clamantes Osanna fili Dauid. Ideo et nos supplici obsecratione deposcimus maiestatem tuam: ut qui nostra uenisti redemptione: soluas nos a uinculis peccatorum nostrorum. R\. Amen. Morbos omnes expelle. R\. Amen. Infirmitates cura. R\. Amen. Aerum temperiem presta. R\. Amen. Securitatem temporum cum remissione peccatorum omnibus nobis dona. R\. Amen. Hos quoque ramos  et flores palmarum quos populus tuus per manus seruitutis nostre accepturus est: hodie tua benedictione + sanctifica. R\ Amen. Ut quicumque ex eis acceperint tua in omnibus repleantur gratia: et salutis consequantur medelam. R\. Amen. Et sicut pro huius diei solennitate letantur: ita eorum habitacula tua bene + dictione repleas corporaque et animas ab omni contagione mundas efficias: atque spiritualium eis tribuas carismata gratiarum. R\. Amen. Ut paschalia festa te auxiliante cum omni  alacritate suscipere mereantur. Pater noster qui es in celis. [b 1Kb] Humiliate uos benedictioni. Dominus sit semper uobiscum. R\. Et cum.

Benedictio. Dominus iehsu Christus qui per legem et prophetas ueniens: assumpsit formam filii hominis: ipse uos benedicat: et sua protectione custodiat. R\. Amen. Et qui huius diei solennitatem elegit: tribuat uobis suam gratiam: ut nunquam sitis serui peccati. R\. Amen. Corda quoque uestra et corpora ab omni delicti mundet contagione: ut participes efficiamini cum Sanctis omnibus in regno eterno. R\. Amen. Per misericordiam ipsius Dei nostri etc. Dominus sit semper uobiscum. R\. Et cum. Benedictio Dei patris omnipotentis et filii et Spiritus Sancti descendat: et maneat super hos ramos  uel palmas. R\. Chorus. Amen. Ramis sic benedictis aspergat aquam benedictam super illos: et super circumstantes. Et statim incipiat Cantor antiph. S. [c 1Kb] Sparsit nos Deus. sine [d 2Kb] Gloria et honor patri. Deinde dicat antiph. Pueri Hebreorum tollentes ramos oliuarum. Duabus uicibus. Dicitur etiam alia antiph. Pueri Hebreorum uestimenta prosternebant. Semel. Quibus peractis progreditur ad processionem: in exitu chori antiph. Dum appropinquaret Dominus. Antiph. Cum audisset populus. Antiph. ueniente Domino.  Antiph. Ceperunt omnes. Et debent exire ab Ecclesia per portam oliue ad dexteram: et peruenire ad plateam ante ianuam uenie: et finita antiph. pueri stent supra dictam portam et cantent hunc uersum S. Gloria laus et honor. Quibus finitis Pontifex uel Decanus ascendat ad ianuam indulgentiarum: que debet esse clausa: et percutienda cum baculo uel ligno crucis: et dicat alta uoce hunc u\. Attollite portas principes uestras: et eleuamini porte eternales: et introibit Rex glorie. Deinde duo Canonici intra Ecclesiam stantes: respondeant in eodem tono. Quis est iste Rex glorie. Deinde pontifex dicat. Dominus fortis et potens. Iterum Pontifex uel Sacerdos percutiat portam et dicat magis alte eleuando uocem. Attollite portas. Et respondeant illi qui sunt intra Ecclesiam altius ut prius  S. Quis est iste Rex glorie. Et tunc Pontifex uel Sacerdos dicat. Dominus potens in prelio. Et iterum Sacerdos percutiat portam et magis alte eleuet uocem et dicat. Attollite portas. Et respondeant illi qui sunt intra Ecclesiam altius. Quis est iste Rex glorie. Et tunc respondeat Sacerdos. Dominus uirtutum ipse est Rex glorie. Quo finito aperiantur ualue: et cantor incipiat. R\. Ingrediente Domino. Quere ante fol. 150. Et sic peruenitur prope altare beate Marie: ad stationem fiendam inter choros: et ibi dicitur antiph. Aue Rex noster. a Cantore cum ceptro in manibus: ter flectendo genua: exaltando in utraque uice uocem in choro respondente. Fili Dauid Redemptor mundi. In tertia responsione perficiatur tota antiph. Cum qua ingreditur chorus. Deinde dicitur tertia in qua dicitur  a duobus Diaconis. R\ Circumdederunt. cum suo u\. et finita tertia Diaconus petita benedictione a Presbytero dicat [a 1Kb] Euang. S. Cum appropinquasset lesus Hierosolymis. 150 Quo finito dicat Sacerdos hanc orationem. Alme pater omnipotens rerum omnium creator etc. Hic dicatur. Ingrediente Domino cum aliis sequentibus: et postea incipiat cantor. Sparsit nos Deus. Et subsequantur omnia per ordinem. Ingrediente Domino in sanctam ciuitatem sedens super pullum asine festinans peruenire ad passionem: ut adimpleret legem et prophetas: pueri Hebreorum cum ramis et palmis uestimenta prosternebant: intonabile hymnum nouum cantantes Osanna in altissimis Deo. II. Ant. Cum appropinquaret Dominus Hierosolymam: misit duos ex discipulis suis  dicens: ite in castellum quod est contra uos: inuenietis pullum asine alligatum super quem nemo hominum sedit: soluite et adducite mihi: Siquis uobis interrogauerit dicite ei. Opus Domino est. Soluentes adduxerunt ad Iesum imposuerunt illi uestimenta et sedit super eum. Alii expandebant uestimenta sua in uia: alii ramos de arboribus externebant: et qui sequebantur clamabant: Osanna benedictus qui uenit in nomine Domini benedictum regnum patris  nostri Dauid Osanna in excelsis miserere nobis fili Dauid. III. Ant. Cum audissent turbe que uenerant ad diem festum: quia uenit iehsu Christus: acceperunt ramos palmarum: et exierunt obuiam ei: et clamabant: Osanna benedictus qui uenit in nomine Domini. IIII Ant. Gloria in excelsis Deo et in terra pax hominibus bone uoluntatis: Osanna filio Dauid benedictus qui uenit in nomine Domini. [b 1Kb] Finita processione dicat Presb. hanc orationem. Alme pater omnipotens rerum omnium creator Domine: cuius super ethera sedes est: quem nullus cernit: et omnis laudat in excelsis angelica dulci fragore potestas: qui ut genus humanum a discrimine mortis erueres: et paradisi gaudiis participem faceres: unicum filium tuum Dominum nostrum Iesum  Christum: ineffabili pietate plenum ad terras mittere es dignatus: ut prisce legis sacramenta et prophetica adimpleres uaticinia: sedens super pullum asine Hierusalem ciuitatem intraret: et ab omni populo laudis concentu consona uoce: Osanna clamantibus audiret. Ob hoc et nos indigni eius in laude cum omni leticia concinentes: te supplices quesumus: te humiles flagitamus: ut nos [c 1Kb] amminiculo dextere tue: a cunctis malis liberare digneris R\. Amen.


Qua finita oratione incipiat Chorus ad Missam. Iesu filius Sirach. Idest Ecclesiasticus .

R\. Deo gratias.

Iudicium patris audite filii dilecti: et sic facite  ut salui sitis. Deus autem honorauit patrem in filiis: et iudicium matris exquirens in filios. Qui diligit Deum: exorabit pro peccatis: et continebit se ab illis. In oratione dierum exaudietur: et sicut qui thesaurizat: ita et qui honorificat matrem suam. Qui honorat patrem: iocundabitur in filiis. Qui honorat patrem suum uitam uiuet longiorem. Et qui obaudit patri: refrigerauit matrem. Qui timet Deum: honorat parentes: et quasi dominis seruiet his: qui se genuerunt in opere et sermone et in omni sapientia. Fili: honora patrem tuum ut superueniat tibi benedictio a Deo: et benedictio illius in nouissimo manet. Benedictio patris firmat domos filiorum. Maledictio autem matris eradicat fundamenta. Ne glorieris in contumelia patris tui: non est enim tibi  gloria: sed confusio: gloria enim hominis ex honore patris: et dedecus filiis pater sine honore. Fili suscipe senectam patris tui: et ne contristes eum in uita illius. Et si defecerit sensu: da ueniam: et ne spernas eum in tua uirtute. Elemosyna enim patris non erit in obliuione: nam pro peccato matris restituetur tibi bonum. Et in iustitia edificabitur tibi: et in die tribulationis memorabitur tui. Sicut in sereno glacies soluentur tua peccata

R\. Amen.

 Dicat Presbit. [a 1Kb] Erigite uos. Dominus sit semper uobiscum. R\ Et cum.


Lectio Libri Deuteronomii .

R\. Deo gratias.

In illis diebus. Locutus est Dominus ad Moysen dicens. Loquere filiis Isrel: et dices ad eos. Ponite hec uerba mea in cordibus et in animis uestris: et suspendite ea pro signo in manibus: et inter oculos uestros [c 1Kb] conlocate. Docete filios uestros: ut illa meditentur. Quando sederis in domo tua: et ambulaueris in uia: et accubueris atque surrexeris: scribes ea super postes et ianuas domus tue: 151 ut multiplicentur dies tui et filiorum tuorum [d 1Kb] in terram: quam iurauit Dominus patribus tuis: ut daret quamdiu celum imminet terre. Si enim custodieritis  mandata que ego precipio uobis: et feceritis ea: ut diligatis Dominum Deum uestrum: et ambuletis in uiis eius adherentes ei: disperdet Dominus omnes gentes istas ante faciem uestram: et possidebitis eas que maiores et fortiores uobis sunt. Omnis locus quem calcauerit pes uester: uester erit. A deserto et Libano a flumine magno Eufrate: usque ad mare occidentale erunt termini uestri: nullus stabit contra uos. Terrorem uestrum et formidinem dabit Dominus Deus uester super omnem terram: quam calcaturi estis: sicut locutus est uobis. En propono hodie in conspectu uestro benedictionem et maledictionem. Benedictionem: si obedieritis mandatis Domini Dei uestri: quia ego hodie precipio uobis. Maledictionem: si non audieritis mandata Domini Dei uestri.  sed recesseritis de uia: quam ego nunc ostendi  uobis: et ambulaueritis post Deos alienos quos ignoratis. Cum introduxerit te Dominus Deus tuus in terram: ad quam pergis habitandam: pones benedictionem super montem Garizin: Maledictionem super montem Hebal: qui sunt trans Iordanem post uiam que uergit ad solis occubitum in terram Chananei: qui habitat in campestribus contra Galgalam que est iuxta uallem tendentem et intrantem procul. uos enim transibitis Iordanem: ut possideatis terram quam Dominus Deus uester daturus est uobis: et habeatis ac possideatis illam. uidete ergo ut impleatis cerimonias: atque iudicia: que ego hodie ponam in conspectu uestro: [e 1Kb] ut benedicat uobis Dominus Deus uester R\. Amen.

Dicat Presbit. Dominus sit semper uobiscum.

 R\. Et cum spiritu tuo.

[f 1Kb] Psallendo. uenite uenite filii audite me: timorem Domini docebo uos. u\. Benedicam Dominum in omni tempore: semper laus eius in ore meo. P. [g 3Kb] uenite. u\. In Domino laudabitur anima mea: audiant mausueti et letentur. P. uenite. u\. Magnificate Dominum mecum: et exaltemus nomen eius in unum. P. uenite filii.

Hic [h 1Kb] fiat sermo ad populum.

Charissimi: accipite regulam fidei: quod Symbolum dicitur. Et cum acceperitis in corde scribite: et quotidie apud uosmetipsos dicite. Antequam dormiatis: antequam procedatis uestro Symbolo uos munite. Symbolum nemo [i 1Kb] scribit: ut legi possit. Sed [i 1Kb] ad recessendum: ne forte deleat obliuio: quod non  tradidit lectio: sit uobis [k 1Kb] quod ex uestra memoria.  Quod audituri estis: hoc credituri. Et quod credituri: hoc etiam lingua [a 1Kb] reddituri. Ait enim Apostolus. Corde creditur ad iusticiam: oris confessio fit ad salutem. Hoc enim Symbolum quod retenturi estis et credituri. [b 1Kb] Signate ergo uos et [c 1Kb] respondete.

[d 23Kb] Fides. Credo in Deum patrem [e 1Kb] omnipotentem. Et in Iesum Christum filium eius [f 1Kb] unicum Dominum nostrum. Natum de Spiritu Sancto [g 1Kb] ex utero Marie uirginis. Passus sub Pontio Pilato. [h 1Kb] Crucifixus et sepultus: tertia die resurrexit [i 1Kb] uiuus a mortuis. Ascendit [i 1Kb] in celum. Sedet ad dexteram Dei patris [k 1Kb] omnipotentis. Inde uenturus [l 1Kb] iudicaturus uiuos et mortuos. Credo in sanctum Spiritum: Sanctam Ecclesiam Catholicam: [m 1Kb] Sanctorum communionem: remissionem  [n 1Kb] omnium peccatorum. Carnis [o 1Kb] huius resurrectionem: et [p 1Kb] uitam eternam: amen.

Submissa uoce. Ut facile memorie uestre possint inherere que dicta sunt: textum Symboli ordinemque repetamus. Credo in Deum patrem omnipotentem.

Submissa uoce. Tertio quoque textum Symboli recenseamus: ut quia fidem diuine Trinitatis Symbolum in se continet: ipse numerus repeticionis cum sacramento conueniat Trinitatis. Credo in Deum patrem omnipotentem.

Submissa uoce. Hanc sancte fidei regulam: quam uobis nunc tradidit sancta Mater Ecclesia: firmissima mentis uestre retinete sententia: ne aliquando  dubitationis scrupulum in corde uestro oriatur. Quia si quod absit in hoc uel tenuiter dubitatis: omne fidei fundamentum subruitis: et anime periculum generatur. Et ideo si aliquem uestrum inde quippiam mouet: reputet quia hoc intelligere non possit. uera tamen esse credat omnia que audiuit. Deus autem omnipotens ita cor 152 uestrum inluminet ut intelligendo et credendo que diximus: et fidem rectam custodiatis: et sanctis operibus fulgeatis: ut per hec ad beatam uitam peruenire possitis. R\. Amen. Ipso prestante et auxiliante: qui uiuit et omnia regit in secula seculorum. R\. Amen.

Dicat Presbit. Dominus sit semper uobiscum. R\. Et cum. Silentium facite.


 Sequentia Epistole Pauli Apostoli ad Galatas 

R\. Deo gratias.

Fratres. Gratia uobis et pax a Deo patre nostro: et Domino Iesu Christo. Qui dedit semetipsum pro peccatis nostris: ut eriperet nos de presenti seculo neque secundum uoluntatem Dei et patris nostri: cui est gloria in secula seculorum amen. Miror quod sic tam cito transferimini ab eo: qui uos uocauit in gratiam Christi in aliud euangelium: quod non est aliud: nisi sunt aliqui qui uos conturbant: et uolunt [b 1Kb] subuertere Euangelium Christi. Sed licet nos aut Angelus de celo euangelizet uobis: preterquam euangelizauimus uobis: anathema sit amen. Sicut predixi et nunc iterum dico. Siquis uobis euangelizauerit preter id quod accepistis: anathema sit [c 1Kb] amen. Modo  enim hominibus suadeo: [d 1Kb] audeo: aut quero hominibus placere? Si adhuc hominibus placerem: Christi seruus non essem. Notum enim uobis facio fratres Euangelium: quod euangelizatum est a me: quia non est secundum hominem: neque enim ego ab homine accepi illud: neque didici: sed per reuelationem Iesu Christi. R\. Amen.


Lectio Sancti Euangelii secunaum Ioannem .

Illo in tempore. Proximum erat Pascha Iudeorum. Et ascenderunt [f 1Kb] multi de regione ante Pascha: ut sanctificarent se ipsos. Querebant ergo Iesum et conloquebantur ad inuicem in templo stantes. Quid putatis: quia non ueniet ad diem festum? Dederant autem Pontifices et Pharisei mandatum: ut si quis eum  cognouisset: ubi esset: indicarent et apprehenderent eum. iehsu ergo ante sex dies Pasche uenit Bethaniam ubi fuit Lazarus mortuus: quem suscitauit iehsu. Fecerunt autem ei cenam ibi: et Martha ministrabat.  Lazarus autem unus erat de discumbentibus cum eo. Maria ergo accepit libram unguenti nardi pistici pretiosi: et unxit pedes iehsu: et extersit capillis suis pedes eius: et domus impleta est ex odore unguenti. Dixit ergo unus ex discipulis suis Iudas [g 1Kb] Scariothes qui erat eum traditurus. Quare hoc unguentum non uenditur trecentis denariis: et datum est egenis. Dixit autem hoc non quia de egenis pertinebat ad eum: sed quia fur erat et loculos habebat: et que mittebantur [h 1Kb] exportabat. Dixit ergo iehsu: sinite illam: ut in die sepulture mee seruet illud. Pauperes enim semper habebitis uobiscum: me autem semper non habebitis. Cognouit ergo turba multa ex Iudeis: quia illic est: et uenerunt non propter Iesum tantum: sed ut et Lazarum uiderent: quem  suscitauit a mortuis. Cogitauerunt autem principes Sacerdotum: ut et Lazarum interficerent: quia multi propter illum abibant ex Iudeis et credebant in eum. In crastinum autem turba multa que uenerat ad diem festum: cum uidissent quia uenit iehsu Hierosolymam: acceperunt ramos palmarum et processerunt obuiam ei et clamabant. Osanna benedictus qui uenit in nomine Domini rex Isrel. R\. Amen.

Dicat Presbit. Dominus sit semper uobiscum. R\ Et cum spiritu tuo.

[i 1Kb] Lauda. Confitemini Domino quoniam bonus: quoniam in seculum misericordia eius. u\. Confitemini Deo Deorum. P. Quoniam in seculum. u\. Confitemini Domino dominorum. P. Quoniam.

 [i 1Kb] Sacrificium. In tempore illo proximum erat Pascha et ascenderunt multi [k 1Kb] Hierosolymis de regione: ut sanctificarent seipsos: P. Clamantes Osanna: benedictus qui uenit in nomine Domini. [l 1Kb] u\. uenit iehsu Bethaniam ante sex dies Pasche cum discipulis suis: et fecerunt illi cenam magnam et discumbentibus cum eo: accepit Maria libram ungenti nardi pistici preciosi: et unxit pedes Iesu: domus enim impleta est ex odore unguenti. P. Clamantes.

[m 1Kb] Missa. Catholicam fidem fratres karissimi cordis integritate seruantes. Deum patrem Deum filium Deum fateamur et Spiritum Sanctum. Nec tamen deos plures affirmare gentiliter audeamus: sed in tribus unum Deum fiducialiter adoremus. Una quippe est Trinitatis essentia: nec est altera creatrix et eterna  substantia. Nullus ergo ibi differentes potestates: 153 ubi unam potestatem permanere cognouimus: temeraria disputatione confingat. Nullus impares gradus: ubi summa equalitas reperitur interserat. Non  est Pater a Filio quem generauit antiquior: neque Filius est gignente posterior. Non est etiam donatoris: doni: uel potestas separata naturaliter uel uoluntas. Simul indiuidua Trinitas condidit tempora: simul pereuntia restaurauit. Simul Pater et Filius et Spiritus Sanctus ad fideles ueniunt: simul impios deserunt: simulque super humiles requiescunt. Istam proinde fidem delectemur usque ad sanguinem uindicare: si uolumus Dei Patris heredes existere. Ut hac fidei firmitate muniti ad celeste regnum perueniamus inlesi.

R\. Amen.

Alia Oratio. Deus fidelis qui fidelia promissa confirmas: dum uocatas gentes ex fide iustificas: tu cognitionem nobis tribue Trinitatis: ut pacifici conuersemur inter filios unitatis: quo istius sancte confessionis  sacrificio competenter oblato: uisitationem tuam mereamur obtinere ex alto. R\. Amen. Per misericordiam tuam Deus noster, etc.

Post nomina. Oratio. Offerentium quesumus Domine uota multiplica: et omnes in commune uere credulitatis instrumento perlustra. Sicque nobis per hoc sacrificium quod tibi cum uoto fidei dedicamus adesto placatus: ut et uiuentibus ueniam: et sepultis requiem impetremus eternam. R\. Amen. Quia tu es uita uiuorum etc.

Ad pacem. Oratio. Deus qui es unitas sancta et Trinitas indiuisa adauge in nobis fidei donum: et beate caritatis affectum. Quo utroque a te ditati ex munere heredes efficiamur promissionis eterne. R\. Amen. Quia tu es uera pax nostra etc.

 Inlatio. Dignum et iustum est omnipotens Pater: nos tibi semper gratias agere: per Iesum Christum filium tuum Dominum nostrum. Quem tu clementissime pater ante secularia tempora genuisti: nec diuisionem uel mutationem generando sensisti. Sed essentialiter totus in Filio: totus in temetipso sine ulla tui diminutione mansisti. Nihil tibi retrahens: cum condidisse omnia cognoscaris ut existens unigenitus ab ingenito consubstantialis: ceternus: equalis una tecum diuinitatis plenitudinem possideret. Una et perpetuitate gauderet et unius dominationis qualitate regnaret. Simul cum Spiritu Sancto regnante: [a 1Kb] qui procedens de utroque non est genitus aut creatus: sed creator uniuersitatis et Domiminus. Ipse etiam creauit carnem Christi: quando  pro salute gentium crucem uoluit pati. Quem pro pignore celestis hereditatis accepimus: cuius nomen in baptismate confiteri salutiferum credimus: ut [b 1Kb] regnati ad imaginem Trinitatis: computari mereamur filii Dei Patris omnipotentis: quem conlaudant omnes angeli ita dicentes. R\ Sanctus. Sanctus. Sanctus.

Post Sanctus. Hoc cantant angeli: hoc resonant celi: benedictus qui uenit in nomine Domini: benedictum  quod uenit regnum patris nostri Dauid osanna in excelsis. Christus Dominus ac redemptor eternus.

Post pridie. Christe Dei filius quem olim ob hodierne solennitatis festum turba multiplex Hebreorum ramis et palmis ouantibus animis susceperunt. Concede nobis: ut sicut illi presentia tua gauisi sunt: ita hec sacrificia pietatis tue obtutu sanctificentur. Quo ex his libantes: ita per ueram fidem rectamque dilectionem: uiuam tibi preparemur in hostiam: ut securi accedamus ad tue passionis sacratissimam cenam. R\. Amen.

Ad confractionem panis. Antifona. Tu Domine da escam nobis in tempore opportuno: aperi manum tuam: et imple omnem animam benedictione.

 Ad orationem Dominicam.

Emunda Domine conscientias nostras fidei Catholice confessione sincera: et cordis contritione continua: ut semper a te exaudiamur e celis: cum pro nostris delictis ad te proclamauerimus e terris. Pater noster.

Dicat Presb. Humiliate uos benedictioni. Dominus sit semper uobiscum.

R\ Et cum.

Benedictio. Respiciat uos placata diuinitas: et sensum uobis sapientie salutaris infundat. R\. Amen. Catholice fidei uos documentis 154 enutriat: et sanctis operibus perseuerabiles reddat. R\: Amen. Gressus uestros ab errore conuertat: et uiam uobis pacis ostendat. R\. Amen. Per misericordiam  ipsius Dei nostri etc. Dominus sit semper uobiscum. R\. Et cum.

Ad accedentes. Memento nostri Domine dum ueneris in regno tuo. u\ Beati pauperes spiritu: quoniam ipsorum est regnum celorum. P. Memento. R\. Gaudete et exultate: quoniam merces uestra copiosa est in celis. P. Memento. u\. Gloria et honor Patri et Filio et Spiritui Sancto in secula seculorum. Amen. P. Memento.

Com. Repletum est gaudio os nostrum: et lingua nostra in exultatione.

Oratio. Reple Domine cor nostrum leticia: qui nobis dare dignatus es sacri corporis tui Eucaristiam. Ut quia escarum perceptione reficimur: spiritualibus beneficiis adimpleri feliciter mereamur.  R\. Amen. Per misericordiam tuam Deus noster etc. Dominus sit semper uobiscum. R\. Et cum. In nomine Domini nostri Iesu Christi perficiamus cum pace. R\. Deo gratias.



FERIA QUARTA POST RAMOS PALMARUM.


Ad Missam. Ecclesiasticum Salomonis .

R\. Deo gratias.

Fili. Magnus et sanctus est Deus in saxis: [d 1Kb] grandis  uirtutis: ualde fortis. Impetum fecit contra gentem hostilem: et [a 1Kb] in descensum perdidit contrarios. Ut cognoscant gentes potentiam eius: quia contra Deum pugnare non est facile. Qui [b 1Kb] suscitauit prophetam Heliam quasi ignem: et uerbum ipsius quasi fax ardens. Qui induxit in illos famem: et irritantes illum [c 1Kb] inuidia pauci facti sunt: non poterant enim sustinere precepta Domini. [d 1Kb] uerbum Domini exaltauit celum: et deiecit a se ignem [e 1Kb] terre. Sic amplificatus est Helias in mirabilibus suis: et quis potest similiter gloriari tibi? Qui sustulisti mortuum ab inferis: de sorte mortis in uerbo Domini Dei. Qui deiecisti Reges ad perniciem: et confregisti facile potentiam ipsorum et gloriosos [f 1Kb] delicto suo. Qui audis in Sinay iudicium: et in Horeb iudicia defensionis.  Qui ungis reges ad penitentiam: et prophetas facis successores post te. Qui receptus es in turbine ignis in curru equorum igneorum. Qui inscriptus est in iudiciis temporum linire iracundiam Domini. Et conciliare cor patris ad filium: et restituere tribus Iacob. Beati sunt qui te uiderunt: et in amicitia tua decorati sunt. Nam nos qui uita uiuimus tantum: post mortem non erit tale nomen nostrum. [g 1Kb] Helias qui in turbine tectus est: et in Heliseo completus est spiritus eius. In diebus suis non pertimuit principem: et potentia nemo uicit illum. Nec superauit illum uerbum aliquod: et mortuum prophetauit corpus eius. In uita sua fecit monstra: et in morte mirabilia opera eius.

R\. Amen.


 Lectio libri Malachim. idest Regum .

R\. Deo gratias.

In illis diebus. Factum est cum leuare uellet Dominus Heliam per turbinem in celum: ibant Helias et Heliseus de Galgalis. Dixitque Helias ad Heliseum. Sede hic quia Dominus misit me usque Bethel. Cui ait Heliseus. uiuit Dominus et uiuit anima tua: quia non derelinquam te. Cumque descendissent Bethel egressi sunt filii Prophetarum qui erant in Bethel ad Heliseum et dixerunt ei. Numquid nosti quia hodie Dominus tollet Dominum tuum a te? Qui respondit. Et ego noui: silete. Dixit autem Helias ad Heliseum. Sede hic quia Dominus misit me in Hierico. Et ille ait. uiuit Dominus et uiuit anima tua. quia non derelinquam te. Cumque uenissent Hierico: accesserunt  filii prophetarum qui erant in Hierico ad Heliseum: et dixerunt ei. Numquid nosti quia hodie Dominus tollet Dominum tuum a te? Et ait. Et ego noui: silete. Dixit autem Helias ad Heliseum. Sede hic quia Dominus misit me usque ad Iordanem. Qui ait. uiuit Dominus et uiuit anima tua: quia non derelinquam te. Ierunt ergo ambo pariter: et quinquaginta  uiri de filiis prophetarum secuti sunt eos. Qui et steterunt e contra longe: illi autem ambo stabant super Iordanem. Tulitque Helias pallium suum: et inuoluit illud: et percussit aquas: que diuise sunt in utraque parte: et transierunt 155 ambo per siccum. Cumque transissent Helias dixit ad Heliseum. Postula quod uis ut faciam tibi: antequam tollar a te. Dixitque Heliseus. Obsecro ut fiat duplex spiritus tuus in me. Qui respondit. Rem difficilem postulasti. Attamen si uideris me quando tollar a te: [i 1Kb] erit quod petisti. Si autem non uideris: non erit. Cumque pergerent: et incedentes sermocinarentur: ecce currus igneus et equi ignei diuiserunt utrumque: et ascendit Helias per turbinem in celum. Heliseus autem uidebat: et clamabat.  Pater mi. Pater mi. Currus Isrel: et auriga eius. Et non uidit eum amplius. Apprehenditque uestimenta sua et scidit illa in duas partes. Et leuauit pallium Helie: [i 1Kb] quod ceciderat ei. Reuersusque stetit super ripam Iordanis: et pallio Helie quod ceciderat ei et dixit. Ubi est Deus Helie etiam nunc? Percussitque aquas: et diuise sunt huc atque illuc: et transiit Heliseus. uidentes autem filii prophetarum qui erant in Hierico de contra: dixerunt. Requieuit spiritus Helie super Heliseum. Et uenientes in occursum eius: adorauerunt eum proni in terram. Dixeruntque illi. Ecce cum seruis tuis sunt quinquaginta uiri fortes: qui possint ire et querere Dominum tuum: ne forte tulerit eum spiritus Domini: et proiecerit eum in uno montium aut in una  uallium. Qui ait. Nolite timere. Cegeruntque eum donec acquiesceret: et diceret mittite. Et miserunt quinquaginta uiros. Qui cum quesissent tribus diebus: non inuenerunt: et reuersi sunt ad eum. At ille habitabat in Hierico. Dixitque eis. Numquid non dixi uobis nolite mittere? Dixerunt quoque uiri ciuitatis ad Heliseum. Ecce habitatio ciuitatis huius optima est: sicut tu ipse Domine perspicis: sed aque pessime sunt et terra sterilis. At ille ait. Afferte mihi uas nouum et mittite in illud sal. Qui cum adtulissent: egressus ad fontem aquarum misit in eum sal: et ait. Hec dicit Dominus. Sanaui aquas has: et non erit ultra in eis mors: neque sterilitas. Sanate sunt ergo aque usque ad diem hanc iuxta uerbum Helisei: quod locutus fuerat. R\ Amen.

 Dicat Presb. Dominus sit semper uobiscum.

R\. Et cum.

[k 1Kb] Psallendo. Cogitauerunt aduersum me. Ne derelinquas me Domine ne forte exaltentur. u\. Eripe me Domine ab homine malo: a uiro iniquo libera me. Qui cogitauerunt [l 8Kb] iniusticias in corde: tota die constituebant [m 1Kb] bella. P. Ne derelinquas.

 Dicat Presb. Silentium facite.


Sequentia Epistole Iohannis Apostoli .

R\. Deo gratias.

Scribo uobis filioli. Quoniam remittuntur uobis peccata propter nomen eius. Scribo uobis patres: quoniam cognouistis eum qui ab initio est. Scribo uobis iuuenes: quoniam uicistis malignum. Scribo uobis infantes: quoniam cognouistis patrem. Scribo uobis adolescentes: quia fortes estis: et uerbum Dei in uobis manet et uicistis malignum. Nolite diligere mundum: nec ea que in mundo sunt. Si quis diligit mundum: non est caritas patris in eo. Quoniam omne quod est in mundo: concupiscentia carnis: et concupiscentia oculorum est: et superbia uite: que non est ex patre: sed ex hoc mundo est. Et mundus  transit et concupiscentia eius. Qui autem facit uoluntatem Dei manet in eternum: [b 1Kb] quomodo Deus manet in eternum.

R\. Amen.


Lectio sancti Euangelii secundum Mattheum .

Illo in tempore. Dominus noster iehsu Christus: dixit discipulis suis. Scitis quia post biduum pascha fiet: et filius hominis tradetur ut crucifigatur. Tunc congregati sunt principes Sacerdotum: et seniores populi in atrium principis Sacerdotum: qui dicebatur Cayphas: et consilium fecerunt: ut Iesum dolo tenerent: et occiderent. Dicebant autem. Non in die festo: ne forte tumultus fieret in populo. Cum autem esset iehsu in Bethania in domo Simonis leprosi:  accessit ad eum mulier habens alabastrum unguenti preciosi: et effudit super caput eius recumbente ipso. uidentes autem discipuli indignati sunt dicentes. Ut quid perditio hec! potuit enim hoc uenundari multo et dari pauperibus? 156 Sciens autem iehsu ait illis: quid molesti estis [d 1Kb] mulieri? Opus bonum operata est in me. Nam semper pauperes habebitis uobiscum: me autem non semper habebitis. Mittens autem in corpus meum: ad sepeliendum me fecit. Amen dico uobis: ubicumque predicatum fuerit euangelium hoc in toto mundo: dicetur et quod hoc fecit in memoriam eius. Tunc abiit unus de duodecim qui dicitur Iudas Scarioth ad principes Sacerdotum: et ait illis. Quid uultis mihi dare et ego uobis illum tradam? At illi constituerunt ei triginta argenteos. Et exinde  querebat opportunitatem: ut eum traderet. R\. Amen.

Dicat Presb. Dominus sit semper uobiscum. R\. Et cum.

[e 1Kb] Lauda. Diligam te Domine fortitudo mea. u\. Domine firmamentum meum et refugium meum et liberator meus.

[f 1Kb] Sacrificium. Ingressus Dominus iehsu in domum: discubuit: et ecce mulier habens alabastrum unguenti preciosi stans retro secus pedes eius: et osculabatur  eos: et lachrimis suis rigans: et capillis suis extergebat eos: et ungebat unguento. [g 1Kb] u\. Quod cum uidissent qui cum eo erant: dicebant intra se. Hic si propheta esset: sciret mulierem que tangit eum: quia peccatrix est. Sciens Dominus cogitationes eorum dixit ad eos: quid molesti estis mulieri? quia bonum opus operata est in me: propter quod dico uobis remissa sunt ei peccata multa: quia dilexit multum. P. Et ungebat unguento.

Missa. Accessuri in crastinum dilectissimi fratres ad Dominicam cenam hodie faciem Domini Iesu ac redemptoris nostri preueniamus in confessione cum omni fiducia. Petentes ab illo cum lachrimis: ut expiatos nos ab omnibus criminibus nostris: faciat in crastinum accedere ad calicem sue sacratissime passionis.  R\. Amen.

Alia oratio. Non nos abiicias Iesu bone in crastinum: per inueterate uestis abiectionem a conuiuio mense tue. Hodie dona nobis nuptialis dignitatis uestimentum: quo cras leti accedamus ad tue passionis epulum preparatum. Hodie sit in nobis uera confessio: et cras peccatorum celerrima subsequatur remissio. Hodie accipe uota: cras uotorum tribue premia. Hodie nos propina gustu tue dulcedinis: et in crastinum attribue plenitudinem caritatis. R\. Amen.

Post nomina. Oratio. Conditor et redemptor humani generis Christe filius Dei Patris concede nobis famulis tuis: ut hodie tam uiuentibus quam defunctis criminum donetur remissio: qualiter cras omnibus in commune sit exaltationis omnimoda plenitudo.

 R\. Amen.

Ad pacem. Oratio. Prepara nos tibi Saluator noster ac Domine per pacis bonum hostiam uiuam: ut qui in crastinum sumpturi sumus dominicam cenam: nulla ad inuicem conuellamur discordia: sed fructu pleni tue dilectionis: sumamus in crastinum flumina caritatis: que profluentia decurrunt e uisceribus tuis. R\. Amen.

Inlatio. Dignum et iustum est: nos tibi semper gratias agere Domine sancte pater eterne omnipotens Deus: per Iesum Christum filium tuum Dominum nostrum. Qui pati pro impiis uoluit: et pro sceleratis indebite condemnari. Qui latroni deprecanti omisit delictum: promittens ei uoluntate gratissima  paradisum. Cuius mors delicta nostra detersit: et resurrectio iustificationem nobis exibuit. Ob hoc te Deus noster exposcimus: ut hodie dimittas nobis peccata nostra: et cras reficias nos dulcedine tua. Hodie nostrorum peccaminum confessione accepta: et cras donorum spiritualium tribue incrementa. Hodie quicquid odis a nostris corporibus abiice: et cras nos refice uulneribus crucis tue. Hodie os nostrum reple gaudio: et lingua nostra exultatione:  qualiter nunc et usque in seculum laudemus te piissimum Saluatorem proclamantes: atque ita dicentes. R\. Sanctus. Sanctus. Sanctus.

Post Sanctus. uere gloriosus et pius: Dominus noster iehsu Christus filius tuus. Qui suam pro nobis posuit animam: et tribuit mundo nouam per effusionem sui sanguinis uitam. Ipsi ergo hodie humiliatum 157 cor in laudis sacrificium immolamus: petentes ab eo: ut hodie uel cras seu cunctis uite nostre diebus: ablutis criminibus: calicem supplicii sui expiati bibere mereamur. Christus Dominus ac redemptor eternus.

Post pridie. Oratio. Sanctifica summe Deus hec libamina: que tibi offerimus mente deuota. Ut hodie perceptione sui sumentibus exhibeant omnium criminum  expiationem: et cras mundatis cordibus preparent exundantem tue dulcedinis ubertatem. R\. Amen.

Ad confractionem panis. Ant. Tu Domine das escam nobis in tempore opportuno: aperi manum tuam: et imple omnem animam benedictione.

Ad orationem Dominicam.

Iesu redemptor piissime cura uulnera nostra stigmate crucis tue. Hodie nos oratio quam ipse docuisti reddat idoneos: et cras passio tua efficiat in tue mortis unione connexos. Hodie bone Christe exaudi nos e celis: [a 1Kb] cum ea que nos docuisti proclamauerimus e terris. Pater noster qui es in celis. Dicat Presb. Humiliate uos benedictioni. Dominus sit semper uobiscum. R\. Et cum.

 Benedictio. Unigenitus filius Dei Patris hodie uos sibi in uiuam preparet hostiam: et cras in sui dilectione consolidet corda uestra. R\ Amen. Hodie uos sanctificet ad perfectum: et cras merito accedere faciat ad conuiuium suum. R\. Amen. Hodie [b 1Kb] omittat pius peccata uestra: et cras ostendat uobis passionis sue abscondita sacramenta. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

 Ad accedentes. Qui uenit ad me non esuriet. Com. Repletum est gaudium nostrum et lingua nostra.

Require retro in I. Dominico Quadragesime. folio 98.



FERIA QUINTA IN CENA DOMINI [c 3Kb] .


Ad missam. Sapientie Salomonis .

R\. Deo gratias.

Fili. Deus mortem non fecit: nec letatur in perditione uiuorum. Creauit enim ut essent omnia et sanabiles [e 1Kb] esse uoluit nationes orbis terrarum. Et non est in illis medicamentum exterminii: nec inferorum regnum in terra [f 1Kb] uiuentium. Iusticia enim immortalis est: iniusticia enim mortis est acquisitio.  Impii autem uerbis et manibus accerserunt illam: estimantes illam amicam defluxerunt. Et sponsionem posuerunt super illam: quoniam digni sunt quia sunt ex parte illius. Dixerunt apud se [g 1Kb] cogitationes non recte: exiguum et cum tedio tempus uite nostre: et non est refrigerium in fine hominis: et non est qui agnitus sit reuersus ab inferis. uenite ergo et fruamur bonis que sunt: et utamur creatura: tanquam in iuuentute celeriter. Circumueniamus ergo iustum: quoniam inutilis est nobis et contrarius operibus nostris: et improperat nobis peccata legis: et diffamat in nos peccata discipline nostre. Promittit scientiam Dei se habere: et filium Dei se nominat. Factus est nobis [h 1Kb] in contradictione cogitationum nostrarum: grauis est nobis: etiam ad uidendum. Quoniam dissimilis  est aliis et uita eius: et immutate sunt uie eius: tanquam nugaces estimati sumus ab illo: et abstinet se a uiis nostris: tanquam ab immunditiis. Et profert nouissima iustorum: et gloriatur patrem Deum se habere. uideamus si sermones eius ueri sunt: et tentemus que uentura sunt illi: et sciemus que erunt nouissima illius. Si enim uerus est filius Dei: suscipiet illum: et liberabit eum de manu contrariorum. Contumelia et tormento interrogemus eum:  et sciemus reuerentiam illius: et probemus patientiam ipsius. Morte turpissima condemnemus eum: erit enim respectus ex sermonibus illius. Hec cogitauerunt et errauerunt: excecauit enim illos malicia ipsorum: et nescierunt sacramenta Dei. Nec mercedem sperauerunt iusticie: nec iudicauerunt honorem animarum sanctarum. Quoniam Deus creauit hominem [a 1Kb] inestimabilem: et ad imaginem sue similitudinis fecit illum. Qui confidunt in illum: intelligunt ueritatem: 158 et fideles in dilectione acquiescent illi. Quoniam donum et pax est electis illius: impii autem secundum quod cogitauerunt: correptionem habebunt. Qui neglexerunt iustum: et a Domino recesserunt. Mulieres eorum insensate sunt: et nequissimi illorum filii: maledicta creatura eorum. Ex  iniquis autem omnes filii qui nascuntur: testes sunt nequicie aduersus parentes in interrogatione sua. Placens Deo factus est dilectus: et uiuens inter peccatores translatus est. Populi autem uidentes: et non intelligentes nec ponentes in precordiis suis talia. Quoniam misericordia Dei et gratia in sanctos illius: et respectus in electos ipsius. R\. Amen.


Lectio Libri Hieremie Prophete .

R\. Deo gratias

Hec dicit Dominus. Quid est quod dilectus meus in domo mea fecit scelera multa? Numquid carnes sancte auferent a te malicias tuas: in quibus gloriata es? Oliuam. Uberem. Pulchram. Fructiferam. Speciosam [c 1Kb] uocabit Dominus nomen tuum. Ad uocem loquele grandis exarsit ignis in ea: et combusta sunt fructeta  eius. Et Dominus exercituum qui plantauit te: et locutus est super te malum pro malis domus Isrel: et domus Iuda: que fecerunt sibi [d 1Kb] ad inuitandum me: libantes Baalam. Tu autem Domine demonstrasti mihi: et ego cognoui. [e 1Kb] Nunc ostendisti mihi studia eorum: [f 1Kb] et saluam fecisti a persequentibus animam meam. Et ego quasi agnus mansuetus qui portatur ad uictimam: et [g 1Kb] nunc cognoui quia super me cogitauerunt consilia. Dixerunt: uenite mittamus lignum in panem eius: et eradamus eum de terra uiuentium: et nomen eius non memorabitur amplius. Tu autem Domine Sabaoth qui iudicas iuste et probas renes et corda. uideam ultionem tuam ex eis. Tibi enim reuelaui causam meam. Propterea hec dicit Dominus [h 1Kb] ad uiros qui querunt animam tuam: et dicunt: non  prophetabis in nomine Domini: et non morieris in manibus nostris. Propterea hec dicit Dominus exercituum. Ecce ego uisitabo super eos: et iuuenes eorum morientur gladio: et filii et filie illorum morientur in fame: et reliquie non erunt ex eis. Inducam enim malum super uiros illos et annum  uisitationis eius. Iustus quidem tu es Domine: si disputem tecum. ueruntamen iuste loquar ad te. Quare uia impiorum prospera facta est: bene est omnibus qui preuaricantur: et inique agunt? Plantasti eos et radicem miserunt: proficiunt et faciunt fructum. Prope es tu ori eorum: et longe a renibus eorum. Et tu Domine nosti me: et uidisti me: et probasti cor meum. Congrega eos quasi gregem ad uictimam: et sanctifica eos in die occisionis. Usquequo lugebit terra: et herba omnis regionis siccabitur: propter maliciam habitantium in ea? Consumptum est animal: et uolucre: quoniam dixerunt: non uidebit nouissima nostra. Si cum peditibus currens laborasti: quomodo contendere poteris cum equis? Cum autem in terra pacis [i 1Kb] secura non  fueris: quid facies in superbia Iordanis? Nam et fratres tui et domus patris tui etiam ipsi pugnauerunt aduersum te: clamauerunt post te plena uoce. Ne credas eis cum locuti fuerint tibi bonum. Reliqui domum meam. Dimisi hereditatem meam. Dedi dilectam animam meam in manu inimicorum eius. Facta est mihi hereditas mea quasi leo in silua: dedit contra me uocem suam: ideo odiui eam. Numquid auis discolor hereditas mea mihi? Numquid auis distincta per totum? uenite congregamini omnes bestie terre: properate ad deuorandum. [i 1Kb] Peccatum Iuda scriptum est in stilo ferreo: in ungue adamantino exaratum super latitudinem cordis eorum. Pastores multi demoliti sunt uineam meam: conculcauerunt partem meam: dederunt portionem  meam desiderabilem in desertum solitudinis. Posuerunt eam in dissipationem luxitque super me. Desolatione desolata est omnis terra: quia nullus qui recogitet corde. Super omnes uias deserti uenerunt uastatores: quia gladius Domini deuorabit ab extremo terre usque ad extremum eius. Non est pax uniuerse carni dicit Dominus omnipotens.

R\. Amen.

Dicat Presb. Dominus sit semper uobiscum.

R\. Et cum.

[k 1Kb] 159 Psallendo. Dominus regit me: et nichil mihi deerit: in loco pascue ibi me conlocauit. u\ Superaquam refectionis educauit me: animam meam ibi conuertit. u\. Deduxit me super semitam iusticie propter nomen suum. u\. Nam etsi ambulauero in medio umbre  mortis: non timebo mala: quoniam tu mecum es. u\. uirga tua et baculus tuus ipsa me consolata sunt u\. Parasti in conspectu meo mensam: aduersus eos qui tribulant me. u\. Impinguasti in oleo caput meum: et calix meus inebrians: quam preclarus est. u\ Et misericordia tua subsequatur me: omnibus  diebus uite mee. Et ut inhabitem in domo Domini in longitudinem dierum.

Dicat Presbyter. Silentium facite.


Sequentia Epistole beati Pauli Apostoli ad Corinthios .

R\. Deo gratias.

Fratres. Conuenientibus ergo uobis in unum iam non est Dominicam cenam manducare. Unusquisque enim suam cenam presumit ad manducandum. Et alius quidem esurit: alius quidem ebrius est. Numquid domos non habetis ad manducandum: et bibendum? aut Ecclesiam Dei contemnitis. et confunditis eos qui non habent? Quid dicam uobis? Laudo uos: in hoc non laudo. Ego enim accepi a Domino: quod et tradidi uobis. Quoniam Dominus iehsu in qua  nocte tradebatur accepit panem et gratias agens: fregit et dixit. Accipite et manducate: hoc est corpus meum: quod pro uobis tradetur: hoc facite in meam commemorationem. Similiter et calicem postquam cenauit dicens. Hic calix nouum testamentum est in meo sanguine: hoc facite quotiescunque [b 1Kb] biberitis in meam commemorationem. Quotiescunque enim manducaueritis panem hunc: et calicem istum biberitis: mortem Domini annunciabitis: donec ueniat [c 1Kb] in claritatem de celis. Itaque quicunque manducauerit panem uel biberit calicem Domini indigne: reus erit corporis et sanguinis Domini. Probet autem se homo: et sic de pane illo edat: et de calice bibat. Qui enim manducat et bibit Indigne: iudicium sibi manducat et bibit: non diiudicans corpus Domini.  Ideo inter uos multi infirmi et imbecilles: et dormiunt multi. Quodsi nosmetipsos iudicaremus: non utique iudicaremur. Dum iudicamur autem a Domino corripimur: ut non cum hoc mundo damnemur. Itaque fratres mei dum conuenitis ad manducandum: inuicem exspectate. Siquis esurit: domi manducet: ut non in iudicium conueniatis. Cetera autem cum uenero: disponam uobis.

R\. Amen.


Lectio sancti Euangelii secundum Lucam .

In diebus illis: uenit [e 1Kb] dies pasche: in quo oportebat immolari pascha. Et misit iehsu duos ex discipulis suis: Petrum et Iohannem: dicens eis. Euntes parate nobis pascha: ut manducemus. Et illi dixerunt  ei. Ubi uis paremus? Dixit autem ad eos. Ecce intreuntibus uobis in ciuitatem: occurret uobis homo amphoram aque portans. sequimini eum in domum [f 1Kb] qua introierit. [g 1Kb] Et ingressi ianuam: dicite patrifamilias domus. Dicit tibi Magister. Tempus meum [h 1Kb] in proximo est: apud te facio pascha. Ubi est ergo  diuersorium: ubi pascha cum discipulis meis manducem? Et ipse uobis ostendet cenaculum grande stratum: ibi parate nobis. Euntes autem discipuli: uenerunt in ciuitatem: et inuenerunt sicut dixerat illis iehsu: et parauerunt pascha. uespere autem facto discubuit iehsu et duodecim Apostoli cum eo: et ait illis. Desiderio desideraui hoc pascha manducare uobiscum antequam patiar. Dico autem uobis: quia ex hoc non manducabo illud: donec impleatur in regno Dei. Et accepto calice gratias egit et dixit. Accipite et diuidite inter uos. Dico autem uobis: quod non bibam de generatione uitis usque in diem illum: quo illud bibam uobiscum nouum in regno patris mei. Acceptoque pane gratias agens dedit eis dicens. Hoc est corpus meum: quod pro uobis tradetur:  hoc facite in meam commemorationem. Similiter postquam cenauit accipiens calicem: 160 gratias egit et dedit illis dicens. Hic est calix nouum testamentum in sanguine meo: qui pro uobis: et pro multis effundetur in remissionem peccatorum. Sciens uero quoniam uenit hora eius: ut transiret de hoc mundo ad patrem. Cum dilexisset suos: qui erant in hoc mundo: usque in finem dilexit eos. Et cum sciret quia omnia dedit ei pater in manus: et quia a Deo exiuit: et ad Deum uadit: surgit a cena: et ponit uestimenta sua. Et cum accepisset linteum precinxit se. Deinde misit aquam in peluim: et cepit lauare pedes discipulorum: et extergere linteo quo erat precinctus. uenit ergo ad Simonem Petrum: et dicit ei Petrus. Domine tu mihi lauas pedes? Respondit  iehsu; et dixit ei. Quod ergo facio: tu nescis modo: scies autem postea. Dicit ei Petrus. Non lauabis mihi pedes in eternum. Respondit ei iehsu. Si non lauero te: non habebis partem mecum. Dicit ei Simon Petrus. Domine non tantum pedes: sed manus et caput. Dicit ei iehsu. Qui lotus est: [i 1Kb] non indiget lauari: sed est mundus totus. Et uos mundi estis: sed non omnes. Sciebat enim quisnam esset qui traderet eum: propterea dixit: non estis mundi omnes. Postquam ergo lauit pedes eorum: accepit uestimenta sua. Et cum recubuisset iterum dixit eis. Scitis quid fecerim uobis? uos uocatis me Magister et Domine: et benedicitis. Sum etenim. Si ergo ego laui pedes uestros Dominus et Magister uester: et  uos debetis alter alterius lauare pedes. Exemplum enim dedi uobis: ut quemadmodum ego feci uobis; ita et uos faciatis. Amen amen dico uobis non est seruus maior Domino suo: neque Apostolus maior eo qui misit eum. Si hec scitis beati eritis: si feceritis ea. Non de omnibus uobis dico. Ego enim scio  quos elegerim: sed ut impleatur scriptura. Qui manducat mecum panem: leuabit contra me calcaneum suum. Amodo dico uobis: antequam fiat: ut credatis cum factum fuerit: quia ego sum. uerumtamen ecce manus tradentis me mecum est in mensa: et filius quidem hominis secundum quod deffinitum est uadit. ue autem homini illi: per quem filius hominis tradetur: bonum erat ei: si natus non fuisset homo ille. Amen amen dico uobis: quia unus ex uobis tradet me. Et contristati sunt discipuli. Aspiciebant autem ad inuicem hesitantes de quo diceret. Erat ergo recumbens unus ex discipulis eius in sinu Iesu quem [a 1Kb] diligebat ualde. Innuit ergo huic Simon Petrus: et dicit ei. Quis est de quo dicit? Itaque cum recubuisset ille supra pectus Iesu dicit ei. Domine: quis est?  Respondit iehsu: Ille est: cui ego intinctum panem porrexero. Et cum intinxisset panem: dedit Iude Simonis Scariothis. Et post bucellam: introiuit in ullum Sathanas. Et dicit ei iehsu. Quod facis: fac citius. Hoc autem nemo sciuit discumbentium: ad quid dixerit ei. Quidam enim putabant: quia loculos habebat Iudas: eo quod diceret ei iehsu: eme ea que opus sunt nobis ad diem festum: aut ut egenis aliquid daret. Respondit autem Iudas qui tradidit eum dicens. Nunquid ego sum Rabbi? Dixit ei iehsu. Tu dixisti. Et cum accepisset bucellam: exiuit continuo. Erat autem nox. Cum ergo exisset: surrexit iehsu a cena cum discipulis suis: et hymno dicto exierunt in montem Oliueti: et ait illis iehsu. Omnes uos scandalum patiemini hac nocte in me. Scriptum  est enim. Percutiam pastorem: et dispergentur oues gregis. Postquam autem resurrexero: precedam uos in Galileam. Respondit Petrus: et ait illi. Etsi omnes scandalizati fuerint in te: ego autem numquam scandalizabor. Nam paratus sum et in custodiam: et in mortem ire: et animam meam pro te ponere. Respondit ei iehsu. Animam tuam pro me pones? Amen dico tibi quoniam hac nocte antequam gallus cantet: ter me negabis. At ille abundantius loquebatur dicens. Etiam si oportuerit me mori tecum: non te negabo. Similiter et omnes discipuli dixerunt. Tunc uenit iehsu cum eis in uillam que dicitur Gethsemani: et dixit discipulis suis. Sedete hic donec uadam illuc et orem. Et assumpto Petro et duobus filiis Zebedei:  cepit contristari et mestus esse. Tunc ait illis: Tristis est 161 anima mea usque ad mortem. Sustinete hic: et uigilate. Ipse uero discessit ab eis: quantum lapidis iactus. Et ponens genua sua: procidit in faciem super terram: orans et dicens. Pater: omnia possibilia tibi sunt: si uis transfer calicem hunc a me. uerumtamen non sicut ego uolo: sed sicut tu uis. Et uenit ad discipulos suos: et inuenit eos dormientes. Et ait Petro. Simon dormis? Sic non potuisti una hora uigilare mecum? uigilate et orate: ut non intretis in tentationem. Spiritus quidem promptus: caro autem infirma. Iterum secundo abiit: et orauit dicens. Pater mi: si non potest calix iste  transire nisi bibam illum: fiat uoluntas tua. Exsurgens ab oratione uenit ad discipulos suos: et inuenit eos dormientes pre tristicia. Erant autem oculi eorum grauati: et nesciebant quid ei responderent. Et relictis illis: iterum abiit tertio. et orauit. Subleuatisque oculis in celum dixit. Pater uenit hora: clarifica filium tuum: ut filius tuus clarificet te. Apparuit autem illi Angelus de celo: confortans eum: Et factus est sudor eius: sicut gutte sanguinis defluentis in terram. Tunc uenit ad discipulos suos: et dixit illis. Dormite iam et requiescite: ecce appropinquauit hora: et filius hominis tradetur in manus peccatorum. Surgite eamus: ecce appropinquauit qui me tradet. Et egressus est cum eis trans torrentem Cedron: ubi erat hortus in quem introiuit ipse  et discipuli eius. Sciebat autem et Iudas qui tradebat eum ipsum locum: quia frequenter iehsu conuenerat illuc cum discipulis suis. Iudas ergo: cum accepisset cohortem: uenit illuc et cum eo turba multa cum gladiis et fustibus: missi a principibus Sacerdotum et senioribus populi. Dedit autem eis signum dicens. Quem osculatus fuero: ipse est tenete eum: [b 1Kb] et ducite. iehsu itaque sciens omnia que uentura erant super eum: dixit eis. Quem queritis? Responderunt. Iesum Nazarenum. Dicit illis. Ego sum. Stabat autem et Iudas qui eum tradebat cum illis. Ut ergo dixit: ego sum. abierunt retrorsum: et ceciderunt in terram. Iterum interrogauit eos dicens: Quem queritis? Illi autem dixerunt: Iesum Nazarenum. Respondit iehsu. Dixi uobis: ego sum. Cum autem dixisset:  ego sum: accessit ad eum Iudas et dixit. Aue Rabbi: et osculatus est eum. iehsu autem dixit ei. Ad quid uenisti amice? Iuda osculo filium hominis tradis? Si me queritis: sinite hos abire: ut adimpleretur sermo quem dixit. Quia quos dedisti mihi: neminem ex ipsis perdidi. Simon itaque Petrus habens gladium eduxit eum: et percussit seruum principis Sacerdotum: et amputauit auriculam eius dextram. Dixit ergo iehsu Petro. Remitte gladium tuum in uaginam. Omnis enim qui gladio fuerit operatus: gladio peribit. An putas: quia non possum rogare patrem meum: et exhibebit mihi modo plusquam duodecim millia legiones Angelorum? Quomodo ergo implebuntur Scripture? quia sic oportet fieri. Et contingens auriculam serui Dominus: sanauit eam. Ait autem his  qui ad eum uenerant. Quasi ad latronem uenistis cum gladiis et fustibus comprehendere me? Quotidie eram apud uos in templo docens: et non tenuistis me. Sed hec est hora uestra et potestas tenebrarum. Hoc totum factum est: ut complerentur scripture prophetarum. Cohors igitur et tribunus et ministri Iudeorum comprehenderunt Iesum: et ligauerunt eum: et adduxerunt eum ad Annam primum. Erat enim socer Cayphe: qui erat Pontifex anni illius. Erat autem Cayphas qui consilium dederat Iudeis: quia expedit unum hominem mori pro populo. Tunc discipuli omnes relinquentes Iesum: fugerunt. Adolescens  autem quidam sequebatur illum: amictus sindone super nudo: et tenuerunt eum. At ille relicta sindone: nudus fugit. Sequebatur autem Iesum Simon Petrus: et alius discipulus. Discipulus autem ille notus erat Pontifici: et introiuit cum Iesu in atrium Pontificis. Petrus autem stabat ad ostium foris. Exiit autem discipulus ille alius: qui erat notus Pontifici: et dixit ostiarie: et introduxit Petrum. Dixit ergo Petro ancilla ostiaria. Numquid et tu ex discipulis es hominis istius? Negauit ille dicens. Non sum. 162 Stabant autem serui et ministri ad prunas: quoniam frigus erat: et calefaciebant se. Erat autem cum eis et Petrus stans: et calefaciens se. Princeps igitur Sacerdotum: interrogauit Iesum de discipulis suis: et de doctrina eius. Respondit iehsu. Ego palam locutus  sum mundo: ego semper docui in sinagoga et in templo: in quo omnes Iudei conueniunt: et in occulto locutus sum nichil. Quid me interrogas? Interroga eos qui audierunt: quid locutus sum eis. Ecce sciunt hi que dixerim ego. Hec autem cum dixisset: unus assistens ministrorum dedit alapam Iesu: dicens. Sic respondes Pontifici? Respondit illi iehsu. Si male locutus sum: testimonium perhibe de malo. Si autem bene: quid me cedis? [a 1Kb] Misit ergo illum uinctum: ubi scribe et pharisei conuenerant. Petrus autem sequebatur a longe: usque in atrium principis Sacerdotum. Et ingressus intus: sedebat cum ministris: ut uideret finem rei. Summi uero Sacerdotes et omne consilium: querebant aduersus Iesum testimonium: ut eum morti traderent: nec  inueniebant. Multi falsum testimonium dicebant aduersus eum: et conuenientia testimonia non erant. Nouissime autem uenerunt duo falsi testes: et dixerunt. Nos audiuimus eum dicentem. Ego dissoluam templum manufactum: et per triduum non manufactum edificabo. Et non erat conueniens testimonium illorum. Exurgens autem summus Sacerdos in medio: dixit ad Iesum. Non respondes quicquam ad ea: que tibi obiiciuntur ab his? Ille autem tacebat: et nichil respondit. Dixitque ei summus Sacerdos. Adiuro te per Deum uiuum: ut dicas nobis si tu es Christus filius Dei? Dixit illi iehsu: Tu dixisti. uerumtamen dico uobis: amodo uidebitis filium hominis sedentem a dextris uirtutis Dei: et uenientem  in nubibus celi. Tunc summus Sacerdos scindens uestimenta sua: ait. Quid adhuc desideramus testes? Ecce nunc audisti blasphemiam: Quid uobis uidetur? At illi dixerunt. Reus est mortis. Tunc expuerunt in faciem eius: et colaphis eum cederunt. Et uelantes faciem: alapis eum cedebant: et dicebant. Prophetiza nobis Christe: quis est: qui te percussit? Et  multa alia blasphemantes dicebant in eum. Erat autem Petrus in atrio deorsum. Qui adstabant autem: dixerunt ei. Et tu ex discipulis eius es: nam et loquela tua manifestum te facit. Iterum negauit ille cum iuramento dicens. Nec uidi eum. Et interuallo facto quasi hore unius: dicit unus ex seruis principis Sacerdotum: cognatus illius cuius absciderat Petrus auriculam. Nonne ego te uidi in horto cum illo? Tunc Petrus cepit detestari: et iurare: quia non nouisset hominem. Et statim gallus cantauit. Conuersus autem iehsu: respexit Petrum. Et quia dixerat ei: priusquam gallus cantet: ter me negabis. Egressus foras Petrus: fleuit amare. Et recordatus est uerbi Domini: quod locutus fuerat ad eum. R\. Amen.

Dicat Presb. Dominus sit semper uobiscum. R\. Et  cum.

[b 1Kb] Lauda. Deus laudem meam ne tacueris: quia os [c 1Kb] impii et os dolosi contra me apertum est. II. [d 1Kb] Locutus fuit de me uerba mendacii: uerbis odii circumdederunt me: et expugnauerunt me gratis. III. Pro eo [e 1Kb] quia eos diligebam aduersabantur: ego autem orabam [f 1Kb] pro eis. Iu. Posuerunt aduersum me mala pro bonis: et odium pro delectione mea. u. Constitute super eum [g 1Kb] diabolum: et sathan stet a dextris eius. uI. Cum iudicatur exeat condemnatus: et oratio eius fiat in peccatum. uII. Tu autem Domine fac mecum [h 1Kb] misericordiam propter nomen tuum: quia suauis est misericordia tua libera me.

Et statim Sacerdos Missam celebrans accipiat duas hostias: unam de qua communicet: et aliam ad reseruandum  in monumento in crastinum: et accipiat uinum et aquam et offerat sicut mos est. Deinde faciat alias cerimonias que fieri solent in aliis diebus. Quibus factis inclinet se Sacerdos iunctis manibus et dicat. Adiuuate me fratres in orationibus uestris: et orate pro me ad Deum.

Chorus respondeat. Adiuuet te Pater et Filius et Spiritus Sanctus.

Postea dicat Chorus.

163 [i 1Kb] Sacrificium. Edificauit Moyses altare sub monte ex duodecim lapidibus: et misit de filiis Isrel et obtulerunt holocaustomata: et immolauerunt hostias pacificas Deo. u\. Dixit Dominus ad Moysen: ecce ego ueniam ad te in columna nubis: ut audiat  populus loquentem me ad te: et credat tibi in sempiternum. Descende nunc testare populo: purifica illos hodie: et cras lauent uestimenta sua: et sint parati in diem tertium: tertia autem die descendet Dominus in monte Syna coram omni populo. Descendens Moyses ad populum purificauit illos. P. Et immolauerunt hostias.

 Missa. Diligamus et sequamur fratres karissimi iusticiam sempiternam: manducare cupientes dominicam cenam. ueniente enim patrefamilias: in exteriores tenebras reprobatus conuiua proiicitur: et sine nuptiali ueste repertus dannatur. Nemo prauis cogitationibus sordidatus adueniat: nemo sacramenta celestia simulator accipiat. Imitemur potius patientiam Saluatoris: a quo sic uidemus toleratam esse fraudulentiam traditoris: ut maligna cogitantem: rerum omnium prescius Dominus iehsu Christus secum cenare permitteret: nec sanctificato pane fraudaret. Imitemur eius humilitatem: qui discipulorum pedes humiliter lauit. Imitemur bonitatem eius: qui neganti Petro fructuosas lachrymas donauit. Caueamus inquietos fratres corporaliter declinare: et caritatem  humilitatemque omnibus delectemur simpliciter exhibere. Sacrificium penitentie ieiunantes orantesque soluamus: ut securi semper ad celeste conuiuium festinemus. R\. Amen. Per misericordiam tuam Deus noster: qui es benedictus et uiuis et omnia regis in secula seculorum. R\. Amen.

Alia oratio. Occurrentes Domine cum cetu totius populi: ut [a 1Kb] solenne pascha celebremus initium nos propiciatus attende: supplicantes humiliter et orantes: ut qui ab huiusmodi operibus fatigati: et corporis amictu sordentes: ad tuam sacratissimam conuenimus cenam: expurgatos nos ab omni cibo malicie in nouam conuertas prosapiam. Ut cum tua gratia: et uictu terreno; et celesti pane mereamur in tuo saturari conuiuio. R\. Amen. Per misericordiam tuam  Deus noster: qui es benedictus et uiuis et omnia regis in secula seculorum. R\. Amen.

Post nomina. Oratio. Pietatis tue Christe Domine rogamus clementiam: ut hec ad altare tuum nomina recitata: liber uite contineat: fiatque hoc cene tue sacrificium defunctis ad requiem: et uiuentibus ad salutem. R\. Amen. Quia tu es uita uiuorum etc.

Ad pacem. Oratio. Pax nostra omnipotens Christe sincere nobis osculum pacis attribue: ut non cum Iuda proditore rei: sed tue mereamur pacis haberi discipuli. R\. Amen. Quia tu es uera pax nostra etc.

Et Sacerdos dicat omnia alia ut in aliis diebus usque ad gratia Dei Patris omnipotentis. Et chorus respondeat. Pacem meam do uobis. Et [b 1Kb] non detur pax nec Presbyter accipiat.

 Inlatio. Dignum et iustum est: nos tibi Domine sancte pater omnipotens gratias agere: et Iesu Christo filio tuo. Cuius nos humanitas colligit: humilitas erigit: traditio soluit: pena redimit: crux saluificat. Sanguis emaculat: caro saginat. Qui se ipsum pro nobis hodie tradidit: et culpe nostre uincula relaxauit. Qui ad commendandam fidelibus bonitatis sue: humilitatisque magnificentiam: etiam traditoris  sui non dedignatus est pedes abluere: cuius iam manus preuidebat in scelere. Sed quid mirum: si dum ministerium forme seruilis uoluntarie morti uicinus adimplet: posuit uestimenta sua: qui cum in forma Dei esset: semetipsum exinaniuit. Quid mirum si precinxit se [c 1Kb] linteo: qui formam serui accipiens: habitu est inuentus ut homo? Quid mirum si misit aquam in peluim: unde lauaret pedes discipulorum: 164 qui in terra sanguinem suum fudit: quo immundicias dilueret peccatorum: Quid mirum si linteo quo erat precinctus: pedes quos lauerat tersit: qui [d 1Kb] carne qua erat indutus euangelistarum uestigia confirmauit. Et linteo quidem ut se precingeret: posuit uestimenta que habebat: ut autem formam serui acciperet: quando semetipsum exinaniuit: non  quod habebat deposuit: sed quod non habebat accepit. Crucifigendus sane suis expoliatus est uestimentis: et mortuus inuolutus est linteis: et tota illa eius passio credentium est facta purgatio. Passurus igitur exitia: premisit obsequia. Non solum eis pro quibus subiturus uenerat mortem; sed etiam illi qui fuerat eum traditurus ad mortem. Tanta quippe est humane humilitatis utilitas: ut eam suo commendaret exemplo diuina sublimitas. Quia homo superbus in eternum periret; nisi illum Deus humilis inueniret. Ut qui periret superbia deceptoris: saluaretur humilitate piissimi redemptoris. Cui merito omnes angeli et archangeli non cessant clamare quotidie; una uoce dicentes. R\. Sanctus. Sanctus. Sanctus.

Post Sanctus. uere sanctus: uere benedictus Dominus  noster iehsu Christus filius tuus. Qui traditus ac mortuus est pro peccatis nostris: et resurrexit propter iustificationem nostram. Christus Dominus ac redemptor eternus.

Post pridie. Oratio. Predicamus Domine; [e 1Kb] nec tacemus pro nostra redemptione traditum; mortuum; et sepultum; ad celos ascendisse post transitum; et ad iudicandum in fine uenturum. Unde petimus ut hec oblata sanctifices; et sumentium pectora propiciatus emacules.

R\. Amen,

Ad confractionem panis. Antifona. Dominus iehsu misit discipulos suos et dixit ad eos. Euntes parate nobis pascha; ut manducemus; quia desiderio desideraui hoc pascha manducare uobiscum antequam  patiar. II. Cenantibus autem illis: accepit iehsu panem et benedixit: deditque discipulis suis et dixit: accipite et comedite. P. Desiderio etc. u\. Accepit et calicem postquam cenauit: deditque discipulis suis et dixit. Accipite ex hoc omnes; hic est enim sanguis meus noui testamenti: qui pro multis effundetur in remissionem peccatorum: non bibam amodo cum illud dicam uobiscum nouum in  regno patris mei. P. Quia desiderio desideraui.


Ad Orationem Dominicam.

Oratio. Cogitationes et delicta nostra cernentes: non cruentas tibi Domine uictimas immolamus; sed supplicibus uotis tibi sempiterni Sacerdotis corpus offerimus. Memorare itaque Domine; [a 1Kb] quod pro nobis pertulerit; quia peccata nostra portauit. Indue ergo nos iusticie stola: ut in cena tua sine ueste nuptiali nullus accumbat; gaudiisque celestibus noui testamenti conuiuium floreat. Procul absit dolus; quo deceptus est malus ille discipulus. Sit in omnibus fides uera: spes certa; et caritas pura. Ut spiritualibus sacramentis non dannetur conscientia; sed per pacis caritatisque tue dulcedinem ab omnibus emundati uitiis; ad te proclamemus e terris.  Pater noster qui es in celis.

Dicat Presbiter. Humiliate uos benedictioni. Dominus sit semper uobiscum. R\. Et cum spiritu tuo.

Benedictio. Christus Dominus qui pro salute omnium se tradi permisit; ipse uos sue gratie dono locupletet. R\. Amen. Et qui per bucellam panis suum prodidit traditorem; ipse uos sui panis perceptione sibimet faciat complacere. R\. Amen. Quique discipulorum pedes eluere dignatus est hodie; ipse uos ab omnibus delictis emaculet; et cetui discipulorum associet. R\. Amen. Per misericordiam ipsius Dei nostri: qui est benedictus et uiuit et omnia regit in secula seculorum. R\. Amen.

Ad accedentes. Antiphona. Memor esto nostri Christe in regno tuo: et dignos fac nos de resurrectione  tua. u\. Desiderio desideraui hoc pascha manducare uobiscum: antequam patiar. u\. Euntes parate nobis pascha ut manducemus. P. Antequam patiar. u\. Ecce intreuntibus uobis in ciuitatem occurret uobis homo amphoram aque 165 portans: sequimini eum in domum in qua introierit. et ingressi ianuam: dicite patrifamilias domus. P. Quia desiderio. u\. Dicit tibi magister: tempus meum in proximo est: ubi est ergo diuersorium ubi pascha cum discipulis meis manducem. P. Antequam patiar. u\. Et ipse uobis ostendet cenaculum grande stratum: ibi parate nobis. P. Antequam patiar. u\. Euntes autem discipuli uenerunt in ciuitatem; et inuenerunt sicut dixerat illis iehsu: et parauerunt pascha. P. Desiderio  desideraui. u\. uespere autem facto discubuit iehsu et duodecim Apostoli cum eo: et ait illis. P. Desiderio desideraui. u\. Dico enim uobis; quia ex hoc non manducabo illud: donec impleatur in regno Dei. P. Desiderio. u\. Accepit panem et benedixit ac fregit: deditque discipulis suis et ait illis. P. Desiderio.  u\. Accipite et manducate: hoc est corpus meum; quod pro uobis tradetur: hoc facite in meam commemorationem. P. Desiderio. u\. Similiter et calicem postquam cenauit dicens: accipite: et gratias egit; deditque illis dicens. P. Desiderio. u\. Bibite ex hoc omnes; hic est enim sanguis meus noui testamenti: qui pro multis effundetur in remissionem peccatorum. P. Desiderio. u\. Gloria et honor Patri et Filio et Spiritui Sancto in secula seculorum amen. P. Desiderio.

Com. Repletum est gaudio os nostrum et lingua nostra in exultatione.

Dicat Presbiter.

Communio Oratio. Corpus Domini Nostri Iesu Christi quod accepimus: et sanctus sanguis eius quem  potauimus: adhereat in uisceribus nostris eterne omnipotens Deus: ut non ueniat nobis ad iudicium nec ad condennationem: sed proficiat ad salutem et ad remedium animarum nostrarum in uitam eternam. R\. Amen. Per misericordiam tuam Deus noster: qui es benedictus: et uiuis et omnia regis etc.

[b 1Kb] Et postquam Sacerdos communicauerit: accipiat calicem bene mundatum: et ponat intus in calicem [c 1Kb] filiolam cum qua calix cooperitur: et reuerenter accipiat corpus Christi Sacerdos: et ponat intus in calicem supradictam filiolam. Deinde accipiat aliam filiolam cum qua cooperiat calicem: et desuper ponat patenam calicis: et supra dictam patenam et calicem ponat unam [d 1Kb] implam pulcram: que quidem impla cooperiat totum calicem. Et ponat eam super humeros: et sic  honorifice deferat Eucaristiam ad monumentum cantando; [e 1Kb] Hoc corpus totus chorus humiliter et deuote precedentibus cereis et incenso coram Eucaristia: et unus puer deferat [f 1Kb] esquillam pulsando. Et uelum seu pallium super corpus Domini honorifice deportetur a quatuor uel a sex dominis de nobilioribus ciuitatis qui deferunt [g 1Kb] pallium uel uelum. Et sic unus de operariis Ecclesie; qui continue ab exitu chori proiiciat [h 1Kb] annouam uiridem subtus pedes portantium seu deferentium corpus Domini. Et sic fiat alia die in reuersione corporis Domini de monumento ad altare. Et cum peruentum fuerit ad monumentum: ascendant Pontifex seu Presbyter in superpelliceis: Decanus uel eius locum tenens Thesaurarius: uel in eius absentia alia dignitas. uel  antiquior Canonicus ipsius Chori.

Et posita eucaristia in monumento: Pontifex uel Presbyter debet discooperire calicem: et humiliter monstrare istis duobus dominis hostiam consecratam: et cooperto calice ut prius et positis in dicto monumento cruce et Missali mixto uel biblia et thuribulo sine prunis:  et naueta cum incensu et campanella: et incenset cum alio thuribulo monumentum reuerenter: et cum summa diligentia claudatur cum duabus clauibus et cum cera rubea sigilletur cum duobus sigillis: que sigilla et claues seruent dicti duo domini: et debet esse lumen semper coram sepulchro. Sepulto Domino clausoque monumento: dum Sacerdos cum Ministris reuertitur ad altare: pulsetur ad uesperos cum [a 1Kb] mastratis ligneis: et reuersis ad altare: ab [b 1Kb] Archidiacono clara uoce dicetur. [c 1Kb] Pro hymno audiendo [d 1Kb] locis uestris accedite. Ac deinde stante Episcopo uel Sacerdote iuxta cancellum altaris uadunt ad preparatorium: et acceptis duodecim cereis cum canolis argenteis fixis modicam moram facientes 166 progrediuntur sex Leuites precedentes ante crucem et alii sex post crucem  properantes ad altare. Dum uero circumdatum fuerit altare ab omnibus Presbyteris: ingrediuntur Leuite cum cereis a parte sinistra usque ad dextram. uenientes prius ab Archidiacono crux ponenda est super mensam altaris: deinde sex Leuites pariter et stans in medio Episcopus imponit hanc Antiphonam. Quomodo ad latronem cum gladiis et fustibus uenistis comprehendere me: uobiscum fui docens et non tenuistis me: unus ex uobis traditurus est me. P. Responderunt discipuli dicentes: numquid ego Domine? qui mecum ait manum mittit in parapside ille me traditurus est hodie. Psalm [e 1Kb] Deus laudem meam ne tacueris. Usque ubi dicit. Et eiiciantur de habitationibus suis. Reiteretur Antiphona. Responderunt discipuli. Iterum. u\. Scrutetur fenerator. Usque ubi dicit.  Et compuncti corde morti tradidit. Reiteretur Antiphona. Responderunt discipuli. Iterum. u\. Et dilexit maledictionem. Usque ubi dicit. Et tu Domine fecisti. Iterum. u\. Maledicent illi et tu benedices. Totum usque in finem. Reiteretur Antiphona. Responderunt discipuli. Si quis hic psalmus in quatuor clausis: et quinta gloria ab utrisque omnibus recitatur: et caput iterum repetitur. Et post hec dicit Episcopus uel Sacerdos orationem tantum sine patena.

Oratio. Quas tibi Domine Iesu Christe pro cruce lachrymas? que pro sanguinis effusione suspiria uel lamenta reponamus: que premia: que uota reddamus? Ecce nunc caperis pro nobis penis cruciandus indebitis. En caperis expuendus: expueris. Flagellandus:  flagellaris. Crucifigendus: crucifigeris. Deridendus: derideris. Acceto propinandus: propinaris.  Consumandus: consumaris. Mirabiliter surrecturus. Parce nobis Christe Domine: parce rogamus per admirabilem sancte passionis ac resurrectionis tue uirtutem. Et sicut paradisi ciuem reddidisti latronem: ita per crucis tue uictoriam: omnem a malo liberes mundum: atque uniuersam redimas hominum creaturam. Ut nos quos conscientiarum obscuritas postrauit in luctum: resurrectionis claritas attollat in gaudium. R\. Amen.

Alia oratio. Expia quesumus Domine nostrorum cunctas facinorum culpas: ut deposito ueteris hominis indumento: per magnificentissime tue passionis exemplum: diuine resurrectionis tue innouati leticia: celestibus nos sentiamus operibus inlustrari. R\. Amen. Postea dicit Diaconus. Eamus cum pace. R\. Amen.


 [f 1Kb] Ad lauandos pedes.

Post peracta hec omnia uadit Episcopus cum Presbyteris et Diaconibus uel omni clero ad atrium: et sedilia iuxta consuetudinem posita: clausis ostiis et laicis omnibus foris proiectis. Succingit se Episcopus linteo: et imponit albam: et presbyteri quibus pedes lauantur cantant hanc Antiphonam: Bone Magister laua me ab iniusticia mea: et a peccato meo munda me. u\. Si enim ego laui pedes uestros Magister et Dominus: exemplum enim relinquo uobis: ut quemadmodum ego facio: et uos similiter faciatis. P. Bone magister laua. Pro uersibus autem littere dicantur in ordine. id est Psalmus Beati immaculati in uia. totum. cum Gloria Patri. et locis competentibus Antiphona replicatur. Cui uero pedes lauantur: mox  illum Episcopus cum pedes aqua lauerit [g 1Kb] osculatur: ille cui pedes lauantur similiter in caput ipsi Episcopi osculatur. Postea uero Archipresbyter succinctus linteo extergit pedes eorum: et ita ipsi alterutros sibi faciunt. Qua expleta: Abbates Presbyteri et Leuite uel qui non occurrerunt aut pedibus infirmi sunt aquam manibus tantum ab Episcopo accipiunt: et ab utrisque similiter caput uel manus deosculantur. Post hec expleta: dicit Episcopus hanc orationem.

Oratio. Unigenite Dei Patris Filius: qui pro mundi salute nostre humilitatis assumere dignatus es carnem: qui misericorditem hominem quem formaueras deceptum a persuasione diaboli: per humilitatis tue 167 gratiam ad paradisi iterum fecisti reuocare  ianuam: qui discipulorum tuorum pedes non dedignasti lauare: ut nos imitando exemplum salutare:  tecum faceres conregnare. Petimus clementiam tuam omnipotens Deus: ut nostrorum deleas facinora peccatorum: quatenus abluti a delictis: mereamur sanctis effici participes in regno celorum. R\. Amem.

[a 1Kb] Deinde prostrati omnes cum Episcopo in terram plorant modicum. Et illi similiter plorantes cum eo: sicque consurgentes: postea ad cenam conueniunt. Consumptis autem omnibus escis uel potis: accedant Presbyteri et Diachones ad Episcopum et accipiant ab eo cerea incensa: et precedunt eum usque ad cellam: et ipse manu sua Presbyteris et Diachonibus uinum ad bibendum tribuit: ac post simul omnes propriis domibus reuertuntur. Eadem uero nocte nullo iam lumine perlustratur nisi coram sepulchro.


 [b 2Kb] In Parasceue [c 1Kb] ad Nonam pro indulgentia.

Oratio. O Sancta Crux in qua salus nostra pependit: per te introibimus ad patrem: ueniam mereamur: per te apud Christum habeamus indulgentiam et ueniam. R\. Amen.

Mox autem cum Episcopus cum Presbyteris et Diachonibus decincti iuxta consuetudinem ascenderint ad sedes: et Leuite in ordinem suum quem supra notatum est in uia sacra steterint. A Clerico incipiatur prophetia.


Lectio libri prouerbiorum Salomonis .

Fili: si dormieris: saluus eris. [e 1Kb] Quiescis: et suauis erit somnus tuus. Ne paueas repentino terrore. et irruentes tibi potentias impiorum. Dominus erit in latere tuo: ut custodiat pedem tuum: ne capiaris [f 1Kb] a  malo. R\. Amen. Post hec ab Archidiacono dicatur. Erigite uos. Deinde [g 1Kb] salutat Episcopus dicendo. Dominus sit semper uobiscum. R\. Et cum. Deinde dicat Episcopus [h 1Kb] u\. Popule meus quid feci tibi: aut in quo contristaui te: responde mihi. Quia eduxi te  de terra Egipti: parasti crucem mihi. Respondetur a clero caput similiter per singulos uersos. u\. Audite que Dominus loquitur: surge et contende iudicium aduersus montes: et audiant colles uocem tuam. P. Quia eduxi te. u\. Audite montes iudicium Domini et fortia fundamenta terra: quia iudicium Domini cum populo suo et cum Isrel altercabitur dicens. P. Quia eduxi te. u\. Popule meus quid feci tibi aut in quo te contristaui: aut in quo tibi molestus fui: responde mihi. quia eduxi te de terra Egyti: et de domo seruitutis liberaui te: et misi ante faciem tuam Moysen Aaron et Mariam. P. Parasti crucem mihi. u\. Si affiget homo Deum: quia uos confixistis me et dixistis: in quo confiximus te: inualuerunt super me uerba uestra: et confixistis me gens tota. P.  Parasti crucem mihi. u\. Quid dignum offeram Domino: curuabo genua Deo excelso: numquid offeram ei holocaustomata: aut uitulum anniculum numquid placari poterit Dominus in millibus arietum: aut in multis millibus hircorum pinguium. P. Parasti crucem mihi. u\. Numquid dabo primogenitum meum pro scelere meo: fructum uentris mei pro peccato anime mee. P. Parasti crucem. u\. Indicabo tibi homo quid sit bonum: aut quid Dominus querat a te; utique facere iudicium et diligere misericordiam; et sollicitum ambulare cum Deo tuo. P. Parasti crucem.


Lectio libri Esaye Prophete. .

R\. Deo gratias.

Hec dixit Dominus. Ecce intelliget seruus meus: exaltabitur et eleuabitur et sublimis erit ualde. Sicut  obstupuerunt super te multi: sic [i 1Kb] gloriosus erit inter uiros aspectus eius: et forma eius inter filios hominum. Iste asperget gentes multas: super ipsum continebunt Reges os suum. Quia quibus non est nunciatum de eo uiderunt: et qui non audierunt:  contemplati sunt. [a 1Kb] Domine quis credidit auditui nostro: et brachium Domini cui reuelatum est? Et ascendet sicut uirgultum coram eo: et sicut radix de terra sitienti. Non est species ei: nec decor. Et uidimus eum: et non erat aspectus: et desiderauimus eum despectum: et nouissimum uirorum. uirum dolorum et scientem infirmitatem: et quasi absconditus uultus eius et despectus: unde nec reputauimus eum. uere languores nostros ipse tulit: et dolores nostros ipse portauit. 168 Et nos putauimus eum quasi leprosum: et percussum a Deo et humiliatum. Ipse autem uulneratus est propter iniquitates nostras: et attritus est propter scelera nostra. Disciplina pacis nostre super eum: et liuore eius sanati sumus. Omnes nos quasi oues errauimus: unusquisque in uiam  suam declinauit: et Dominus posuit in eo iniquitates omnium nostrorum. Oblatus est: quia ipse uoluit: et non aperuit os suum. Sicut ouis ad occisionem ducetur: et quasi agnus coram tondente se obmutescet: Et non aperiet os suum. De angustia et de iudicio sublatus est: generationem autem eius quis enarrabit? quia abscissus est de terra uiuentium. Propter scelus populi mei percussi eum: et dabit impios pro sepultura sua: et diuites pro morte sua. Eo quod iniquitatem non fecerit: neque dolus fuerit in ore eius. Et Dominus uoluit conterere eum in infirmitate. Si posuerit pro peccato animam suam: uidebit semen longeuum: et uoluntas Domini in manu eius dirigetur. Pro eo quod laborauit anima eius: uidebit et saturabitur. In scientia sua iustificabit ipse  iustus seruus meus multos: et iniquitates eorum ipse portabit. Ideo [b 1Kb] dispersi ab eis plurimos: fortium diuidet spolia. Pro eo quod tradidit mortem animam suam; et cum sceleratis deputatus est. Et ipse peccata multorum tulit: et pro transgressoribus rogauit. R\. Amen. Deinde ascendet cantor cum sociis ad sedes: et dicit singularis hunc prologum uoce. Pro susceptione matutina uicesimus primus in finem psalmus ipsi Dauid. Finito dicunt hunc psalmum tacentibus omnibus in choro duo [c 1Kb] psallendo. Deus Deus meus intende in me quare me dereliquisti. u\. Longe a salute mea uerba delictorum meorum. u\. Deus meus clamabo per diem: nec exaudies: et nocte: et non ad insipientiam mihi. Dicat [d 1Kb] Presbiter. Silentium  facite. u\. Ego autem sum uermis et non homo: opprobium hominum et abiectio plebis. u\. Omnes qui uidebant me subsanabant me: locuti sunt labiis et mouerunt caput. u\. Sperauit in Domino eripiat eum: saluum faciat eum quoniam uult eum. Dicat Presbiter. Silentium facite. R\. Quoniam tu es qui eduxisti me de uentre: spes mea ab uberibus matris mee. u\. In te iactatus sum ex utero de uentre matris mee: Deus meus es tu ne discedas a me. u\. Quoniam tribulatio est proxima: et non est qui adiuuet. Dicat Presbiter. Silentium facite. u\. Circumdederunt  me uituli multi: tauri pingues obsederunt me. u\. Aperuerunt in me os suum sicut leo rapiens et rugiens. u\. Sicut aqua effusus sum: et dispersa sunt omnia ossa mea. Dicat Presbiter. Silentium facite. u\. Factum est cor meum tamquam cera liquescens in medio uentris mei. u\. Exaruit sicut testa uirtus mea: et lingua mea adhesit faucibus meis: et in puluerem mortis deduxisti me. u\. Quoniam circumdederunt me canes multi: concilium malignantium obsedit me. Dicat Presbiter. Silentium facite. u\. Foderunt manus meas et pedes meos: dinumerauerunt omnia ossa mea. u\. Ipsi uero considerauerunt et conspexerunt me: diuiserunt sibi uestimenta mea: et super uestem meam miserunt sortem. u\. Tu autem Domine ne elongaueris auxilium tuum a me: ad defensionem  meam Deus meus respice. Dicat Presbiter. Silentium facite. u\. Eripe a framea animam meam: et de manu canis unicam meam. u\. Libera me Domine de ore leonis: et a cornibus unicornium humilitatem meam. u\. Narrabo nomen tuum fratribus meis: in medio ecclesie laudabo te Domine

Dicat Presbiter. Silentium facite.


Sequentia Epistole Pauli Apostoli ad Chorinthios .

R\. Deo gratias.

Fratres. Non est bona gloriatio uestra. Nescitis quia modicum fermentum totam massam corrumpit? Expurgate uetus fermentum: ut sitis noua conspersio sicut estis azimi. Etenim pascha nostrum immolatus est Chritus. Itaque epulemur. Non in fermento  ueteri: neque in fermento malicie et nequicie: sed in azimis sinceritatis et ueritatis. Scripsi uobis in Epistola: ne commisceamini fornicariis. Non itaque fornicariis huius mundi: aut auaris: aut rapacibus: aut idolis seruientibus. Alioquin debuerat de hoc mundo exire. Nunc autem scripsi uobis: 169 non commisceri. Si is qui frater nominatus est fornicator: aut auarus: aut idolis seruiens: aut maledicus: aut ebriosus: aut rapax: cum eiusmodi nec cibum sumere. Quid enim mihi de his qui foris sunt iudicare? Nonne de his qui intus sunt uos iudicatis? Nam eos qui foris sunt: Deus iudicabit. Auferte malum ex uobis ipsis. Audet aliquis uestrum habens negotium aduersus alterum iudicari apud iniquos: et non apud sanctos? An nescitis quoniam sancti de hoc mundo iudicabunt: et si a uobis  iudicabitur mundus: indigni estis qui de minimis iudicetis? Nescitis quoniam angelos iudicabimus: quanto magis secularia? Secularia igitur iudicia si habueritis: contentibiles qui sunt in ecclesia: illos constituite ad iudicandum. Ad uerecundiam uestram dico. Sic non est inter uos sapiens quisquam: qui possit iudicare inter fratrem suum: sed frater cum fratre iudicio contendit: et hoc apud infideles? Iam quidem omnino delictum est in uobis: quod iudicia habetis inter uos. Quare non magis iniuriam accipitis? Quare  non magis fraudem patimini? Sed uos iniuriam facitis: et fraudatis: et hoc fratribus. An nescitis: quia iniqui regnum Dei non possidebunt? Nolite errare: neque fornicarii: neque idolis seruientes: neque adulteri: neque molles: neque masculorum concubitores: neque fures: neque auari: neque ebriosi: neque maledici: neque rapaces regnum Dei possidebunt. Et hec quidem fuistis: sed abluti estis: sed sanctificati estis. In nomine Domini nostri Iesu Christi: et in spiritu Dei nostri. R\. Amen.


Lectio sancti euangelii secundum Mattheum .

Mane facto [b 1Kb] cena pura: quod est ante sabbatum: concilium fecerunt summi sacerdotes et seniores populi de Iesu: ut interficerent eum. Et uinctum  eum duxerunt: et tradiderunt Pontio Pilato presidi. Tunc Iudas traditor cum uideret: quoniam [c 1Kb] ad iudicium iam perductus est: penitentia motus: reuocauit triginta argenteos summis Sacerdotibus et senioribus dicens. Peccaui: quia tradidi sanguinem iustum. Cui dixerunt. Quid ad nos? tu uideris. Et proiecta pecunia in templo abiit: et laqueo se suspendit. Sacerdotes autem accepta pecunia illa: dixerunt. Non licet mittere illam in corbonam: quia precium sanguinis est. Sed consilio accepto emerunt agrum figuli: in sepulturam peregrinorum. Propter quod appellatus est ager ille Aceldemach: hoc est ager sanguinis: usque in hodiernum diem. Tunc impletum est quod dictum est per [d 1Kb] Hieremiam prophetam dicentem. Et acceperunt triginta argenteos precium  estimati: quod estimauerunt filii Isrel: et dederunt eos in agrum figuli sicut precepit mihi Dominus. iehsu autem stetit ante presidem: et interrogauit eum preses dicens. Tu es Rex Iudeorum? Respondit iehsu. Tu dicis quia Rex sum. Ego ad hoc natus sum et ad hoc ueni in hunc mundum: ut testimonium perhibeam ueritati. Omnis qui de ueritate est: audit uocem meam. Pilatus autem produxit foras Iesum: et sedit pro tribunali in loco qui dicitur Licostratus: hebraice autem Gabatha. Erat autem preparatio pasche: hora quasi sexta. Et ait Iudeis Pilatus. Ecce Rex uester. At illi clamauerunt dicentes. Tolle: crucifige eum. Ait illis Pilatus: Regem uestrum uultis ut crufigam? Responderunt principes sacerdotum. Nos non habemus Regem nisi Cesarem. Sedente autem illo pro  tribunali: misit ad eum uxor sua dicens. Nihil tibi et iusto illi: multa enim passa sum hodie in somnis propter eum. Principes autem sacerdotum et seniores persuaserunt turbis: ut peterent Barrabam: Iesum autem perderent. Respondit Pilatus: et dixit illis. Quem uultis ex duobus dimittam uobis? Illi autem dixerunt. Barrabam. Dicit illis Pilatus. Quid ergo faciemus de Iesu qui dicitur Christus? Dicunt omnes.  Crucifigatur. Dicit illis Pilatus. Quid enim mali fecit? Illi autem magis clamabant dicentes. Crucifigatur: crucifigatur. Cum uidisset autem Pilatus quia nichil proficit: sed magis tumultus fit: accepit aquam et lauit manus coram populo dicens. Innocens ego sum a sanguine iusti huius: uos uideritis. Et respondens 170 uniuersus populus dixit. Sanguis huius super nos: et super filios nostros. Tunc dimisit illis Barrabam: Iesum autem flagellis cesum tradidit eis: ut eum crucifigerent. Tunc milites presidis cum accepissent Iesum in pretorio: congregauerunt ad eum totam cohortem: et uestierunt eum clamidem coccineam: et purpura circumdederunt eum. Et intexentes coronam de spinis: imposuerunt super caput eius:  et arundinem in dextera eius. Et pedibus eius prouoluti: irridebant eum dicentes. Aue Rex Iudeorum. Et conspuentes in faciem eius: accipiebant arundinem et percutiebant caput eius. iehsu autem portans ipse sibi crucem: peruenit in locum qui appellatur Caluarie: quod dicitur hebraice Golgotha: ubi eum crucifixerunt. Et cum eo duos latrones hinc atque illinc: medium uero Iesum. Scripsit autem et titulum Pilatus: et posuit supra crucem. Erat autem scriptum. iehsu Nazarenus Rex Iudeorum. Hunc ergo titulum multi legerunt Iudeorum: quia prope ciuitatem erat locus ubi eum crucifixerunt. Tunc dixerunt Pilato. Noli scribere Rex Iudeorum: sed quia ipse dixit Rex sum Iudeorum. Respondit Pilatus. Quod scripsi scripsi. Milites ergo cum crucifixissent Iesum: acceperunt  uestimenta eius: et fecerunt quatuor partes: unicuique militi partem. De tunica autem que de superiori parte non consutilis: sed per totum textilis fuit: dicunt ad alterutrum. Non scindamus eam: sed sortiamur de illa cuius sit. Ut scriptura impleretur que dicit. Diuiserunt sibi uestimenta mea: et super uestem meam miserunt sortem. Et milites quidem hec fecerunt. Pretereuntes autem blasphemabant eum: mouentes capita et dicentes. uah qui destruis templum: et post triduum edificas illud. Saluum fac temetipsum: et descende de cruce. Similiter autem et unus de latronibus: qui cum illo simul crucifixi erant blasphemabat illum: dicens: Nonne tu es Christus? libera te et nos. Respondens autem alius: increpabat illum: dicens. Nec sic times  Deum: cum in eadem damnatione es? nos quidem iuste: digna enim factis nostris recipimus: hic uero nichil mali fecit. Et dicebat ad Iesum. Domine memor esto mei: cum ueneris in regno tuo. Dicit ei iehsu. Amen dico tibi: hodie mecum eris in paradiso. A sexta autem hora tenebre facte sunt in totam terram usque in horam nonam. Circa nonam autem horam: exclamauit iehsu uoce magna dicens. Heloy:  Heloy: lamazabathani. Hoc est: Deus meus: Deus meus: quare me dereliquisti? Quidam autem ex eis qui illic adstabant: cum audirent dicebant. Heliam clamat iste. Et continuo unus cucurrit ex eis: et accepta spongia accepto plena circumdata arundine: potum dabat ei. Ut scriptura impleretur que dicit. Dederunt in escam meam fel: et in siti mea potauerunt me accepto. iehsu autem exclamans uoce magna: dixit. Pater: in manus tuas commendo spiritum meum: et tradidit spiritum. + Et ecce uelum templi scissum est in duas partes: a sursum usque deorsum. Et terra mota est: et petre disrupte sunt: et monumenta aperta sunt. Et multa corpora sanctorum dormientium resurrexerunt. Et exeuntes de monumentis: uenerunt in ciuitatem sanctam Hierusalem:  et apparuerunt multis. Centurio autem: et qui cum illo custodiebant Iesum: cum uidissent terremotum: et illa omnia que facta sunt: timuerunt nimis dicentes. uere Dei filius est iste. Iudei ergo quoniam cena pura erat: ne remanerent in cruce corpora sabbato: erat enim magnus dies illius sabbati: rogauerunt Pilatum ut frangerentur crura eorum et tollerentur. uenerunt ergo milites et primi quidem fregerunt crura: et alterius similiter qui simul crucifixi erant cum illo. Ad Iesum autem cum uenissent: ut uiderunt eum mortuum: non fregerunt crura eius: sed unus ex militibus lancea latus eius pupugit: et exiuit continuo sanguis et aqua. Et qui uidit testimonium perhibuit: et uerum est testimonium eius.  Et nos credimus quia uerum est: ut credentes uitam habeamus in nomine eius.

R\. Amen.


[a 1Kb] Euangelium.

Tunc uenit quidam homo diues ab Arimathia nomine Ioseph: qui et 171 ipse discipulus erat Iesu. Hic accessit ad Pilatum: et petiit corpus eius. Tunc Pilatus iussit reddi corpus. Et accepto corpore Iesu: inuoluit eum in sindone munda: et posuit [b 1Kb] eum in monumento suo nouo: quod exciderat in petra. Et aduoluit lapidem magnum ad ostium monumenti: et abiit. Tunc conuenerunt principes Sacerdotum et pharisei ad Pilatum dicentes. Domine: recordati sumus quia seductor ille dixit adhuc uiuens: post tertium diem resurgam.  Iube ergo custodiri sepulchrum in diem tertium: ne forte ueniant discipuli eius nocte: et furentur illum: et dicant plebi quia surrexit a mortuis: et erit nouissimus error peior priore. At illis Pilatus. Habetis custodes: ite: custodite sicut scitis. Illi autem euntes munierunt sepulchrum: signantes lapidem cum custodibus.

Dicat Presb. Preces. Penitentes orate: flectite genua Deo: deprecemur Dominum Deum nostrum: ut indulgentiam criminum et remissionem peccatorum nobis donare dignetur.

Reiteretur a choro. Postea presbyter dicat. Erigite  uos: orate: flectite genua Deo. Deprecemur Dominum Deum nostrum ut lapsis manum porrigat: et presidium quod ab eo requiritis clementer impertiat. R\. Penitentes. Erigite uos: orate flectite genua Deo: deprecemur Dominum Deum nostrum: ut reminiscentes mala que gessimus: deinceps uitemus insidias inimici: ut quos diaboli persuasione sua: [c 1Kb] ab altario Dei subtraxerat: patrona reuocet effusio lachrymarum. R\. Penitentes. Erigite uos completa oratione uestra: omnes pari uoce indulgentiam a Domino postulemus.

Impleta prece exclamat Archidiaconus. Indulgentia similiter et omnis clerus uel populus non plusquam trecentis uicibus.

Postea dicat preces. Tu pastor bone animam tuam  pro ouibus posuisti.

Reiteretur a choro. Tu pastor bone.

Diaconus dicat. Prosternimus preces ante faciem tuam: exaudi: placare: indulge Domine et miserere nobis. P. Tu pastor.

Archidiaconus dicat. Deprecemur Dominum: ut remissionem peccatorum et pacem nobis propicius donare dignetur. Episcopus dicat. Te precamur Domine. P. Indulgentia. u\. Procedat ab altissimo. P. Indulgentia. u\. Succurrat nobis miseris. P. Indulgentia. u\. Delicta purget omnibus. P. Indulgentia. u\. Prestetur penitentibus. P. Indulgentia. u\. Patrona sic lugentibus. P. Indulgentia. u\. Errantes fide corrigat. P. Indulgentia. u\. Lapsos peccatis erigat. P. Indulgentia. R\. Te deprecamur Domine.  P. Indulgentia.


Post hec dicat Diaconus. Erigite uos.

Et Sacerdos dicit Orationem.

Unigenite fili Dei patris: cuius caro preciosa a Iudeis dannatur: ab ingratis inluditur: et crucifigenda latronum corporibus comparatur. Ex cuius latere sanguis et aqua profluxit: sed sanguinem non miror ex carne: aquam uero ex eo quod intelligo non mirabor. Illa est enim utique aqua que nos quondam per Adam mortuos uiuificauit regeneratos: procedens ex mortuo. Clementiam ergo tuam quesumus: ut sicuti pro amore generis non dedignatus es adsumere mortem nostram: ita et resurgens a mortuis obtinere nos facias de triumphato hoste uictoriam.

 R\. Amen.

Per misericordiam tuam Deus noster: qui uiuis cum Deo Patre et regnas cum Spiritu Sancto in secula seculorum.

R\. Amen.

Qua expleta exclamat Diachonus. Indulgentiam.

Secundam suscipiunt clerici pariter et clamantes non plusquam ducentis uicibus. CC.

Et post hec dicit preces Sacerdos. Tu pastor bone. Ut supra scriptum est. Et Diaconus dicat. R\. Peccauimus tibi Deus: recedentes a te: nobis confusio: tibi clementia et propitiatio. P. Tu pastor.

 Post hec dicat Archidiaconus. Deprecemur Dominum.

Episcopus dicat. Te deprecamur. P. Indulgentia. u\. Nos Patri reconciliet. P. Indulgentia. u\. Christi confirmet gratia. P. Indulgentia. 172 u\. Confirmet Sancto Spiritu. P. Indulgen. u\. Medelam egris conferat. P. Indulgen. u\. Captiuos reddat patrie. P. Indul. u\. uices erum temperet. P. Indulgentia. u\. Te deprecamur Domine indulgentiam.

Post hec dicit Diachonus. Erigite uos.

Et Sacerdos legit hanc orationem.


Oratio.

Unigenite fili Dei Patris: qui celum rediturus in terris dignatus es nasci: ut nos eleuares ad celos. Qui ideo in ligno crucis manus proprias extendisti:  ut nos ad lignum uite propicius reuocares. De quo Adam gustare non meruit: posteaque crimen preuaricationis incurrit. Crux ergo tua Deus: uite arbor est: in eternum uiuificet: quemque ex ea gustauerit. Tuam ergo clementiam petimus: ut auferantur ab oculis tuis mala nostra preterita: et bona futura nascantur. Huius mundi lux infida negligatur: et perennitatis tue a nobis eternitas requiratur. R\. Amen. Per misericordiam tuam Deus noster: qui uiuis cum Deo Patre et regnans cum Spiritu Sancto in secula seculorum. R\. Amen. Post hec decantat hunc [a 1Kb] Psalmum cum Antiphona sua ab Episcopo imposita. Antiphona. Parce Deus quia spreuimus precepta tua: qui das post peccata indulgentiam. P. Miserere mei Deus secundum magnam. Dicto  Psalmo una cum [b 1Kb] Gloria Patri. dicit Diachonus  tertio. Indulgentia. non plusquam centum uicibus. C. Et dicat Episcopus. u\. Tu pastor bone. etc. Miserere mei Deus quia omnia potes: tu enim dissimulas peccata hominum propter penitentiam. Deinde dicat Presbyter. Deprecemur Dominum. etc. Dicat Episcopus. Te precamur Domine. P. Indulgentia. u\. Restituat paradiso. P. Indul. u\. Claustra celorum reseret. P. Indul. u\. Remoueat supplicium. Indul. u\. Extinguat gehenne incendia. u\. P. Indulgentia. u\. Defunctis donet requiem. P. Indulgen. u\. Locum quietis conferat. P. Indul. u\. Sanctis consortes faciat. P. [c 2Kb] Indul. [d 2Kb] Finitis precibus duo nobiles Presbyteri in superpelliceis accipiant crucem coopertam panno nigro uersus S. Crucifixum: et ascendant ad sinistrum cornu altaris et cantent ambo hanc Antiphonam. Popule  meus quid feci tibi aut in quo contristaui te. Responde mihi quia eduxi te de terra Egypti in signis magnis et prodigiis excelsis: et parasti crucem Saluatori tuo. Et cum dixerit. Parasti crucem Saluatori tuo. In fine Antiphone duo Diachoni induti superpelliceis in medio chori ante altare maius incipiant et cantent. [e 10Kb] Agyos. Otheos. Agyos. Isquiros. Agyos. Athanatos. Eleyson. Ymas. Quibus finitis: chorus respondeat flexis genibus ut sequitur. Sanctus Deus: Sanctus fortis. Sanctus et immortalis miserere nobis. Finita prima statione duo supradicti Presbyteri qui crucem tenent pergant ad dextrum cornu altaris cum cruce sicut prius. Et cantent secundam Antiphonam sequentem. Quia eduxi te per desertum quadraginta annis: et manna cibaui te: et introduxi in terram  satis optimam. P. Parasti crucem saluatori tuo.  Et cum peruentum fuerit ad finem dicendo. Parasti crucem saluatori tuo. supradicti Diachoni ut prius cantent. Agyos. Per totum ante altare ut supradictum est. Quibus finitis chorus flexis genibus cantet. Sanctus Deus. ut prius modo et forma supradicta. Et dum chorus cantat Sanctus. duo supradicti Presbyteri cum cruce ueniant ad medium altaris: et tenentes crucem cantent tertiam Antiphonam sequentem. Antiphona. Quid ultra debui facere tibi et non feci. Ego quidem plantaui uineam meam speciosissimam: et tu facta es mihi nimis amara: aceto namque sitim meam potasti: et lancea perforasti latus Saluatori tuo. Et cum dixerint Saluatori tuo. Diachoni supradicti ut prius cantent Agyos. Et chorus flexis genibus cantet. Sanctus Deus. sicut prius. Interim quod ita finietur:  paretur stratum coram altare: cum pannis sericis et aliis ornamentis ad adorandum crucem. Et finitis stationibus prout dictum est superius: Sacerdos faciens officium exuat cappam et accipiat crucem uelatam de manibus duorum Presbyterorum canentium: qua suscepta accedat Sacerdos ad dextrum cornu altaris uerso Crucifixo ad populum: incipiat Antiphonam. Ecce lignum crucis. Discooperiendo brachium dextrum 173 crucis. et continuo chorus respondeat. In quo salus mundi pependit: uenite. Et dum chorus cantat supradictam antiphonam Sacerdos transeat ad sinistrum cornu altaris: et iterum incipiat supradictam antiphonam scilicet. Ecce lignum crucis. Eleuando uocem aliquantulum altius quam prima uice: discooperiendo aliud brachium crucis. Chorus uero respondeat. In quo  salus mundi. Et populus flectat genua ad quamlibet ostensionem cuiuslibet brachii crucis. Et dum chorus cantat antiphonam. S. In quo salus. Presbyter ueniat ad medium altaris et incipiat tertio supradictam antiphonam. Scilicet. Ecce lignum crucis. Eleuando uocem altius quam aliis uicibus: et tunc discooperiat crucem totaliter: eleuando ipsam cum brachiis quantum potuerit. Et dum chorus cantat antiphonam: Presbyter  pergat cum cruce deuote et honeste ad stratum et ibi cum maxima reuerentia ponat eam: et statim Presbyter cum suis Ministris [a 2Kb] adorent crucem flectendo genua ter: cum summa reuerentia et humilitate osculando terram: et offerant oblationem cruci: ut aliis prebeant exemplum.

Et dicat Presbyter osculando: hanc orationem.

Oratio ad Crucem. Domine Iesu Christe adoro te in crucem ascendentem: et spineam coronam portantem in capite: Deprecor te: ut ipsa crux liberet me de angelo percutiente. Domine Iesu Christe adoro te in cruce uulneratum: felle et aceto potatum. Deprecor te ut tua uulnera sint remedium anime mee. Domine Iesu Christe: in sepulchro te adoro positum. Deprecor te: ut tua mors sit uita mea. Domine  Iesu Christe adoro te uenturum ad iudicium: et iudicaturum uiuos et mortuos. Deprecor te: ut in tuo sancto aduentu non intres in iudicium cum me indigno et misero peccatore: sed pro tua magna clementia peccata mea dimittas mihi: qua iuste iudices. Qui uiuis. Et chorus cantet antiphonas. Crucem tuam adoramus Domine. Cum aliis antiphonis ad hoc deputatis. Et [b 11Kb] dum Clerus et populus adorant crucem: Sacerdos cum Ministris descendat ad Sacrarium et ibi se calcient. Et presbyter accipiat casulam nigram: et Diachonus et Subdiachonus dalmaticas nigras: et ueniant ad portam chori maioris precedentibus cereis et thuribulo. Et adorata cruce a Clero et populo: duo supradicti Presbyteri qui prius crucem tenuerunt: reuerenter accipiant eam de stratu cum suo panno: et  pergant cum ea ante medium altaris: incipientes hanc antiphonam. Super omnia ligna cedrorum tu sola excelsior: in qua uita mundi pependit; in qua Christus triumphauit: et mors mortem superauit in eternum. Et per istos supradictos Presbyteros finiatur. Qua finita reuerenter ponant crucem in altare: qua dimissa Sacerdos et Ministri: Clerus et populus in processionem silentio facto: precedentibus. S. alia cruce  nigra et cereis: et thuribulo [a 1Kb] cum brasis: ueniant usque ad monumentum. Et cum peruentum fuerit: ascendat Presbyter cum duobus dominis qui habent claues monumenti et sigilla. Et interim prouideatur de brasis in thuribulo: et aperto sepulchro accipiat Presbyter de incenso quod est intus: et ponat in thuribulo et incenset statim corpus Domini. Quo facto excooperiat calicem et ostendat secrete et humiliter dictis dominis hostiam consecratam: et cooperto calice cum corpore Domini: reuerenter deferat cum sua impla ut pridie portauit: Ministris uidelicet Diachono et Subdiacono iuuantibus: alias sustentantibus eum: ut leuius et securius pergat cum corpore Domini. Et uelum sericum ut supradictum est portetur a quatuor uel sex nobilibus dominis ciuitatis super corpus Christi: semper cruce precedente cum  cereis: et incenso et thuribulo: et proiiciendo de annona uiride ut dictum est. Et quidam [b 1Kb] Portionarius de antiquioribus indutus superpelliceo albo: deferat uexillum nigrum in medio processionis scilicet inter Canonicos et Portionarios: et sic ordine isto perueniatur ad altare maius. Cum peruentum fuerit: Diachonus expandat corporalia sua per aram: et Sacerdos maxima cum reuerentia ponat corpus Christi cum calice 174 in quo uenit super aram: quo posito descendat ad gradum altaris: et ibi faciat confessionem. Qua facta ascendat ad altare et lauet manus. Deinde accipiat corpus Christi reuerenter de calice: et ponat super aram ad pedem calicis: et prouideat de uino et aqua ut moris est aliis diebus. Tamen uideat et reuideat: si forte aliqua pars hostie maneat plicata filiole corporalium:  que erat in calice. Calice collocato super aram cum uino et aqua: cooperiat eum filiola: quo facto dicat hanc Orationem.

Unigenitus filius Dei Patris: de quo ante tam innumeros annos propheta cantauit hunc uersum: In medio duorum animalium cognosceris. Cognitus plane est non solum inter duos latrones pendens in ligno: uel duorum testamentorum in medio: uerum etiam fuga solis: occasu diei: concussione terrarum. Tu Christe descendisti ad inferos: et sanctos sepulcra laxarunt. Pietatem ergo quesumus tuam: ut intelligere possimus quantum nobis resurgens prestabis in regno: qui nos moriens resuscitasti cum gloria de inferno. Pater noster. Cantando: et cum peruenerit ad Panem nostrum quotidianum: ostendat populo corpus  Christi [c 1Kb] in suo loco super aram. Et cum Sacerdos dixerit: Et ne nos inducas in tentationem. R\. Chorus. Sed libera nos a malo. [d 1Kb] His peractis Sacerdos accipiat corpus Christi: et faciat nouem particulas: et ponat eas per ordinem in patena: ut fieri solet: et accipiat unam ex illis que dicitur regnum: et mittat illam in calice. Et deinde accipiat aliam particulam que dicitur gloria: et ponat eam super calicem: et dicat illas orationes que aliis diebus dicebantur: et finitis accipiat illam particulam et cooperiat calicem: et cooperto: accipiat alias particulas que sunt in patena per ordinem. Et deinde accipiat patenam et mundet eam super calicem cum pollice: et mundatam ponat eam sub mento: et posita sumat uinum de calice cum sua particula: que [e 3Kb] secundum quosdam consecrat uinum  in calice: [a 1Kb] communione facta lauet manus ut moris est dicendo. Quod ore sumpsimus Domine. Et non dicatur. Corpus Domini nostri Iesu Christi. Nec Placeat tibi sancta Trinitas. Et his omnibus peractis dicat Presbyter hanc Orationem.

[b 1Kb] Eruti a malo: stabiliti semper in bono: tibi adherere mereamur Deo et Domino nostro Iesu Christo. Da ueniam peccatis nostris: et requiem famulis tuis omnibus fidelibus defunctis. Frange et percute omnes insidias inimicis nostris. Defende nos ab omnibus operibus malis: et confirma in cunctis bonis. Accipe ieiunium uel uotum nostrum: et exaudi orationem nostram in his diebus et in totis temporibus. Tribue nobis pacem et securitatem: pietatem: et sinceram caritatem: ac gratiam per misericordiam  tuam: stigmate passionis tue Deus noster filius Dei: qui uiuis cum Deo Patre et regnas cum Spiritu Sancto in Trinitate unus Deus permanens in secula seculorum. R\. Amen. Dominus sit semper uobiscum. R\. Et cum. Et statim Diachonus dicat. Eamus cum pace. R\. Deo gratias.

[c 1Kb] In uigilia gloriose Dominice Resurrectionis Sabbato [d 1Kb] hora diei nona signum sonat: et congregatis omnibus: induunt semetipsos [e 1Kb] Diachonus uel Clerici albis cum [f 2Kb] aneboladiis: et ingrediuntur [g 2Kb] processum: atque a primicerio accipiunt Diachones in ordinem suum lectiones: que in [h 1Kb] tribunal ab ipsis legende sunt. Dum uero secundum et tertium sonauerit signum: et iuxta consuetudinem posita sede Pontifici in processu: atque eo sedente: [i 1Kb] accedunt Abbates Presbyteres  [f 1Kb] Diachones Clerus omnisque populus per grados suos ad Episcopum: et accipiunt ab eo ceram. Diacones uero a 1Kb] locale accipiunt ab eo et duodecim cereos: et stantibus in locis suis ingreditur Episcopus cum Diaconibus tantum in sacrarium: et clausis ostiis uel fenestris ac uelis: [b 1Kb] ut nec modicum quidem lumen a foris uideatur. Offertur uero episcopo [c 2Kb] petra et esca et excussorium ignis: [d 2Kb] et cum mox ipse manu sua ignem excusserit: accenditur stuppa et inde candela: et ex ea iterum lucerna tenente eam Diachono qui post eam in choro benedicturus est: et nullo suo cereo [e 1Kb] 175 concedente. Sed precedentes Diachoni lucernam et Episcopus sequens eam ingreditur processum. Et mox posita Pontificis sella: prius accendet cereum suum: ac deinde accedit omnis Clerus ad lucernam et accendunt  cerea sua. Post hec accedens Diachonus cum lucerna ad Episcopum: det ei benedictionem Episcopus quam uoluerit: ille uero osculetur Episcopo manum.


Ad benedicendum lucernam.

Oratio. Exaudi nos lumen indeficiens Domine Deus noster unici luminis lumen. Fons luminis lumen. Auctor luminum: qui creasti et illuminasti. Lumen angelorum tuorum: [g 1Kb] Sedium. Dominationum.  Principatuum. Potestatum: et omnium intelligibilium qui creasti lumen sanctorum tuorum. Sint lucerne tue anime nostre. Accendantur a te et inluminentur abs te. Luceant ueritate. Ardeant ueritate. Luceant et non tenebrescant. Ardeant: et non cinerescant. Benedic hoc lumen. O lumen: qui et hoc quod portamus in manibus tu creasti: tu donasti. Ac sicut per hec lumina que accendimus de hoc loco expellimus noctem: sic et tu expelle tenebras de cordibus nostris. Simus domus tua lucens de te: lucens in te. Sine defectu luceamus: et te semper colamus. In te accendamur: et non extinguamur. R\. Amen. Per misericordiam tuam Deus noster qui uiuis et omnia regis in secula seculorum. R\. Amen. Dominus sit semper uobiscum. R\. Et cum spiritu tuo. In nomine  Domini nostri Iesu Christi: sanctificatum permanet cum pace. R\. Deo gratias. tribus uicibus. [h 1Kb] Deinde benedicat quinque grana thuris infigenda in cereo benedicendo incipiens absolute. ueniat quesumus omnipotens Deus super [i 1Kb] hoc incensum larga tue Benedictionis + infusio: et hunc nocturnum splendorem inuisibilis Regnator [i 1Kb] accende: ut non solum sacrificium quod in nocte hac litatum est archana  luminis tui ammixtione refulgeat: [a 2Kb] sed in quocumque loco huius sanctificationis mysterio fuerit deportatum: expulsa diabolice fraudis nequicia: uirtus tue maiestatis assistat. Per Christum Dominum nostrum. R\. Amen. [b 1Kb] Benedictio Dei Pa + tris omnipotentis: et Fi + lii et Spiritus + Sancti: descendat et maneat super hoc lumen et incensum istud. R\. Amen.

Et mox cum tota cera accensa fuerit precedunt Clerici uel Leuite lucernam: et lucerna. Episcopum atque Presbyteros. Et uadunt [c 1Kb] per bubata ad chorum: dumque ascenderint iuxta tribunal ab Episcopo imponitur Antiphona. Lumen uerum illuminans omnem hominem in hunc mundum uenientem. u\. Populus qui sedebat in tenebris uidit lucem magnam: habitantibus in regione umbre mortis: lux orta est eis. P.  Inluminans. u\. Gloria et honor Patri et Filio et Spiritui Sancto in secula seculorum amen. P. Lumen ue. Cumque uenerit Episcopus cum Presbyteris Diachonibus et Clero psallendo ad altare: ponitur lucerna a Diachono in stillo: dicanturque a Clero hi uersus. Populus qui sedebat. Stantes [d 1Kb] in locum ubi solent sacrificium canere: cui suscipitur a Clero qui in choro sinistro iuxta uestibulum adstant. Lumen uerum. Qua expleta. caput supradicte Antiphone replicatur. Lumen uerum. Et statim egrediuntur Clerici et psallendo ueniunt ad chorum. Dum hec Antiphona secundo fuerit replicata: accedet Episcopus uel Sacerdos ad altare et dicat sequentem orationem. Ad cereum benedicendum.

[e 1Kb] Oratio. Offerimus tibi Domine cerei huius rutilantis speciem: Diuino igne succensam: [f 1Kb] per quem  multimodam materiam nutu tuo produci iussisti:  atque his eum [g 1Kb] indignis manibus nostris oblatum incendimus: precantes bonitatem tuam: ut emissione Spiritus Sancti: qui quondam in similitudinem ignis: diuisionemque linguarum in Apostolorum tuorum corda perspicuus fulgensque apparuit: eum bene + dicere et sancti + ficare digneris. Et sicut hic cereus exuberans larga uisione noctis huius iugulat cecitatem: et deuotissime plebis tue resplendet obtutibus: ita et nos Domini nostri Iesu Christi Filii tui splendore repleti: internis mentibus fulgeamus: et peccatorum cecitate detersa: lux in nobis sempiterne fidei perseueret.

R\. Amen.


176 Ad benedicendos Diachones.

[h 1Kb] Oratio. [i 1Kb] Prima tibi et principalia Deus Pater  omnipotens hec luminum munera in exordio uenerande huius noctis offerimus: et ob honorem Dominice Resurrectionis [i 1Kb] lucernam et cereum claritatis aptauimus: quam unigenitus filius tuus Dominus noster iehsu Christus aduentus sui faciat mysteriis inluminatam. Per quem te Deus supplices exoramus: ut hoc sanctum luminis munus libens accipias: peruigilem in nos deuotionem flagrantia spiritali succendas. Simulque omnipotens Deus commendamus pio dilectionis affectu sanctos fratres nostros et [k 1Kb] Condiachones. A. et A. tue maiestatis laudes inenarrabiles narrare cupientibus. Ut eis scientie ac sapientie de tuis thesauris accomodes plenitudinem. Ut quicquid itaque mente conceperunt: aut sensu excogitauerunt: uel certe meditationibus crebris memoriter  tenuerunt: obliuionis caligine depulsa: titubationisque  formidine calcata: dicant uoce canora: et oratione depromant luculentissima. Nihil quesumus in eis humanitatis operetur fragilitas: sed totum eis subministret tue clementie largitas. Dona eis post pallores genuum rubicundam sinceritatem: lingue uolubilitatem: lacertorum firmissimam soliditatem. Ut in omnibus tuorum beneficiorum adiutorium sentientes: benedictionem lucerne cereique immurmurent: ac depromant maximam laudem. R\. Amen. Per misericordiam tuam Deus noster: qui es benedictus et uiuis. etc.

Dicat Presbiter. Dominus sit semper uobiscum. R\. Et. In nomine Domini nostri Iesu Christi: [a 1Kb] uotum uestrum sit acceptum cum pace. R\. Deo gratias.

Post hec uadit Episcopus post altare: et sedet in  sella. Presbyteri uero iuxta eum stantes: ac deinde Diachonus ante uestibulum iuxta cancellos adstant: in ordinem suum: silentium admonent septies. Post hec accedent Diachones: et benedicent lucernam hac benedictione.

Benedictio lucerne. Dignum et iustum est: uere dignum et sanctum est: nos tibi semper gratias agere laudesque referre. Domine sancte Pater omnipotens et Christe Deus: Quo mihi tribuas: ut in tuis laudibus semper resonent fauces mee: qui erigis a terra inopem: et ab stercore exaltas pauperem. Da directum et benesonantem in ore meo ministrari sermonem. Omnipotentem Deum substantie uitalis exordium: creature uniuersalis auctorem Dominum: Saluatorem  opificem: uocalis Ecclesie personet canora laudatio: ut ipsi rependat lingua mysterium: de cuius imperio sumpsit officium. Dignum est ut sponsi coruscantis aduentum accensis prestoletur fidelis turba luminibus: ne nuptialis habitaculi respuat habere consortes: quos sub ueterum umbraculo peccatorum inuenerit dormientes. Quid dignius? Quidue sublimius? Quam ut tibi uigilet in spe eternitatis resuscitata mortalitas: cui totum ex origine: totum debet ex munere: uel quod formatur ex nichilo: uel quod reparatur ex perdito. Tu uas quod pronum culpa dederat in ruinam: figuli miserantis affectu de fauillis cineribusque collectum spiritu uiuificantem saluasti: ut faceres ex adoptione liberos: quos retineri uideras ex preuaricatione captiuos. Tu nouelle  uitis germina fecunda plantasti: ut antiquorum tabesceret suauitas amara pomorum. Nunc de cibo sumitur: uita non labitur. Soluit gratia: quos uinxit  inlecebra. De arbore creata nox criminis: sed de ligno genita lux salutis. uetuisti opera manuum tuarum clemens operator: interfici perpetue mortis excidio. Paradisi ianuam quam piaculum letale dannauerat: dextra mysterii celestis aperuit. Id perfecte iudicans esse pietatis: ut quibus ad uitam fueras largitus introitum: tribueres et regressum. Mortificantur ex lapsu: qui uiuificantur ex precio. Redempti clementius: [b 1Kb] quam creasti. Namque ibi Deus operatus ut faceret: hic passus est ut prodesset. [c 1Kb] Induit carnem: sed non exuit maiestatem: nostram substantiam expetens: sed propriam non relinquens. Cum corpore editus: sed intemerato 177 pudore conceptus. Temporalis ex uirgine: sed ceternus ex patre. Humilians diuina: ut possit eleuare  terrestria. Cui tanti fuit saluatio: ut ne nos perderemus celum: ille pateretur infernum. Suscepit mors: quem tenere non potuit. Amplificata successu: sed euacuata spolio. Exultauit in raptu: sed occidit in tropheo. In se refusa defecit [d 1Kb] extremitas: postquam uite appetere tentauit auctorem: et dum ambit inlicita: perdidit adquisita. Adest nox lumine donata: perpetuo Dominicis sanctificata uictoriis. Que recidiuum mundi sortita natalem: debellata funeris regione: triumphos Christi resurgentis excepit. Que transgressionis maculas fluenta lauacri salutaris abstersit. Que ueternosa criminis indumenta tactu liquidi resoluit elementi. In qua mercedem sanguinis presentat unda baptismatis: et dum uetus culpa decidit: nouus homo consurgit.


 Oratio que ante Altare dicitur.

[e 1Kb] Deus qui filios Isrel educis ex Egypto; palpabiles Egypti tenebras relinquendo. Deus [f 1Kb] qui duce luminis gratia: pondus horrende noctis exterminas: Deus [g 1Kb] qui precedente Angelo tuo in columna nubis in diem: eoque in columna ignis in noctem posteriora seruantem: curam nostre salutis exequeris: teque nobis in eo prestas in quo lucere nos lumine scientie tue iubes. Fac nos diuinitatis tue fieri consortes: et larga tua pietate ex inuisibilibus bonis uisibilia bona concede: que nos et offerri doceant: et tuam in omnibus compleri faciant uoluntatem.

R\. Amen.

Hec quinque grana incensi a Diachono infiguntur cereo in modum crucis. Post hanc explicitam [h 4Kb] accedet  Diachonus ipse et de ipsa lucerna accendit cereum. Post hec a Diachonibus tribus uicibus silentium datur. Deinde accedent Diachoni ad cereum: qui ad dexteram  cornu altaris adstat: benedicent eum benedictione hac. Sicque [a 1Kb] alii duo cerei cum eo accenduntur: unus iuxta cornu altaris a parte sinistra: et alius post altare astantes.


[b 3Kb] Benedictio cerei.

[c 1Kb] Equum et iustum est: uere Domine satis dignum et pulcrum est: in quantum nos munere tuo illustras: tibi semper gratias agere: apud quem est fons uite: in cuius lumine uidebimus lumen. Preuia tot tantisque uirtutibus circa tue maiestatis resplendens altaria serenat lux cerei. Premittunt [d 1Kb] iudicia ignea miracula secura lympharum. Nunciatur ex lumine: quod nascatur ex fonte. Patescunt actu: quo fuerant figurata mysterio. Instar columne ueteris fomes iste [e 1Kb] perfulget: aquis populum docet  esse saluandum: per quas et liberatio tribuatur ad salutem: et regeneratio donetur ad requiem. Ascendat  Domine in conspectu glorie tue obsecratio deuota famulorum. uisitentur benedictionis dono: que sacro dedicantur obsequio. Non hic tureis adoletur flamma uirgultis: nec in sabeicis proscinduntur ligna: nemoribusque suauitatem cinnamomi [f 1Kb] orantes exhalant. Sed cera famulatur ex lumine: que non polluitur ex parente. Cuius natura de flore: cuius ortus ex uirgine. Cui illa dat genitrix natiuitatis originem: que corruptionis nescit errorem. [g 1Kb] Pharus cum etiam niueo adoperta sub tegmine: flammarum exequitur incremento. Neque hoc sine celestis agitur operatione uirtutis: quod fauet ignibus res [h 1Kb] nutrita gurgitibus. Agnoscunt cuncta te Dominum: tibique se sciunt debere quod nata sunt. Dedisti pie opifex creature sensum: que suum possit  intelligere et honorare factorem. Intende propicius Domine ad huius cerei deuotissimam seruitutem:  [a 1Kb] ut qui flammam gignere cernitur: usuale tue benedictionis serenatus ex lumine: cunctis sit expedibilis ad salutem. [b 1Kb] Resoluit grauium fomenta languorum. Asperitates casuum remedii tranquillitate confringat. Omnia uotis largiantur humanis: [c 1Kb] qui de tuis benedictionibus sumpsere [d 1Kb] officium. Tribue etiam Domine sancte Pater omnipotens Deus: ut diei huius solennia sacre paschalis: in qua redemptoris nostri gloria predicatur et gratia: cum antistite nostro A. cum [e 2Kb] gloriosis Principibus: cum Presbyteris Diaconibus Clero atque omni fideli populo: sub multorum 178 celebrare curriculo mereamur annorum. R\. Amen. Presta per Dominum nostrum Iesum Christum filium tuum: cum quo tibi est una et cequalis essentia in unitate Spiritus Sancti: in secula seculorum.  R\. Amen. Amen amen amen ad te descendat. R\. Amen. Pax in celo. R\. Amen. Pax in terra. R\. Amen. Pax et plenitudo tua Domine super nos descendat. R\. Amen. Pax Regibus ot potestatibus fidelibus seculi huius. R\. Amen. Pax Ecclesie tue catholice: que est in hunc locum constituta: et per uniuersum orbem terrarum in pace diffusa.

R\. Amen.

Deinde dicat Episcopus orationem ante Altare.

[f 1Kb] Oratio. Expectati temporis dilectissimi fratres festa solemnitas: et annuum per secula sacre resurrectionis archanum uotiue noctis aduenit. Hoc illud  est quod in perennem memoriam consecratum credentibus populis altissima de celis gratia spiritalis attribuit. Hilares uigilias gloriosis laudibus perferamus: diemque uincentes [g 2Kb] qua funalibus crebris Ecclesia sancta resplendens coruscat: in lumine preconia Dominice passionis indefessis precibus celebremus. Intendentes auditu lectionibus sanctis: ac sedulis obsecrationibus patientiam non negantes. Ut ille regalis solii habitator altissimus a sede arcis etheree populo suo: qui solennia redditurus ad hec festa conuenit: per Spiritum suum Sanctum clementer inlapsum placabilis ac propiciatus adspiret.

R\. Amen.

Per misericordiam tuam Deus noster: qui uiuis et omnia regis in secula seculorum.

 R\. Amen.

Dominus sit semper uobiscum.

R\. Et cum.


[h 2Kb] Deinde dicatur prophetia. Lectio libri Genesis .

R\. Deo gratias.

In principio creauit Deus celum et terram. Terra autem erat inanis et uacua: et tenebre erant super faciem abyssi: et spiritus Domini ferebatur super aquas. Dixitque Deus. Fiat lux. Et facta est lux. Et uidit Deus lucem quod esset bona: et diuisit lucem a tenebris. Appellauitque lucem diem: et tenebras noctem.  Factumque est uespere et mane [a 1Kb] dies primus. Dixit quoque Deus. Fiat firmamentum in medio aquarum: et diuidat aquas ab aquis. Et fecit Deus firmamentum: diuisitque aquas que erant sub firmamento: ab his que erant super firmamentum. et factum est ita. uocauitque Deus firmamentum celum. Et factum est uespere et mane dies secundus. Dixit uero Deus. Congregentur aque que sub celo sunt in locum unum: et appareat arida. Factumque est ita. Et uocauit Deus aridam terram; congregationesque aquarum appellauit maria. Et uidit Deus quod esset bonum: et ait. Germinet terra herbam uirentem et facientem semen: et lignum pomiferum faciens fructum iuxta genus suum. Cuius semen in semetipso sit super terram. Et factum est ita. Et protulit terra herbam uirentem:  et afferentem semen iuxta genus suum: lignumque faciens fructum et habens unumquodque semen secundum speciem suam. Et uidit Deus quod esset bonum: factumque est uespere et mane dies tertius. Dixit autem Deus. Fiant luminaria in firmamento celi: et diuidant diem ac noctem: ut sint in signa et tempora et dies et annos: ut luceant in firmamento celi et inluminent terram. Et factum est ita. Fecitque Deus duo magna luminaria. Luminare maius ut preesset diei: et luminare minus ut preesset nocti: et stellas. Et posuit eas in firmamento celi: ut lucerent super terram: et preessent diei ac nocti: et diuiderent lucem a tenebris. Et uidit Deus quod esset bonum: et factum est uespere et mane dies quartus. Dixit etiam Deus. Producant aque  reptile anime uiuentis: et uolatile super terram: sub firmamento celi. Creauitque Deus cete grandia et omnem animam uiuentem atque motabilem: quam produxerant aque in species suas: et omne uolatile secundum genus suum. Et uidit Deus quod esset bonum: benedixitque eis dicens. Crescite et multiplicamini: et replete aquas maris. Auesque multiplicentur super terram. Et factum est uespere et mane dies quintus. Dixit quoque Deus. Producat 179 terra animam uiuentem in genere suo: iumenta et reptilia: et bestias terre iuxta species suas. Factumque est ita. Et fecit Deus bestias terre iuxta species suas: et iumenta et omne reptile in genere suo. Et uidit Deus quod esset bonum: et ait. Faciamus hominem ad imaginem et similitudinem  nostram: ut presit piscibus maris et uolatilibus celi: et bestiis uniuerse terre: omnique reptili quod mouetur in terra. Et creauit Deus hominem ad imaginem et similitudinem suam: ad imaginem Dei creauit  illum: masculum et feminam creauit eos. Benedixit que illis Deus: et ait. Crescite et multiplicamini et replete terram: et subiicite eam: et dominamini piscibus maris et uolatilibus celi: et uniuersis animantibus que mouentur super terram. Dixitque Deus. Ecce dedi uobis omnem herbam afferentem semen super terram: et uniuersa ligna que habent in semetpsis sementem generis sui: ut sint uobis in escam et cunctis animantibus terre: omnique uolucri celi et uniuersis que mouentur in terra: et in quibus est anima uiuens: ut habeant ad uescendum Et factum est ita. uiditque Deus cuncta que fecit: et erant ualde bona. Et factum est uespere et mane dies sextus. Igitur perfecti sunt celi et terra: et omnis ornatus eorum. Compleuitque Deus  die septimo opus suum quod fecerat. Et requieuit die septimo ab uniuerso opere quod patrarat. Et benedixit Deus diei septimo: et sanctificauit illum. Quia in ipso cessauerat ab omni opere suo quod creauit Deus ut faceret.

R\. Amen.

Dicat Diaconus. [b 2Kb] Pro solennitate paschali. Flectamus genua. Leuate

Oratio. Pro solennitate paschali flexis genibus: te Pater omnipotens obsecramus: ut mors unigeniti tui Domini nostri: qui uitam omni contulit mundo: toti gratiam conferat populo christiano. Resurrectio quoque eius nos ad celestia subleuet: et a corruptione uite huius ereptos immortalitati eterne consociet.

R\. Amen:

 Per misericordiam tuam Deus noster qui es benedictus: et uiuis et omnia regis in secula seculorum.

R\. Amen.


Lectio libri Genesis .

R\. Deo gratias.

In diebus illis. Ne cum quingentorum esset annorum: genuit Sem. Cham. et Iaphet. Cumque cepissent homines multiplicari super terram et filios procreassent: uidentes filii Dei filias hominum: quod essent pulcre: acceperunt sibi uxores ex omnibus quas elegerant. Dixitque Deus. Non permanebit spiritus meus in homine in eternum: quia caro est. Eruntque dies uite illius: centum uiginti annorum. uidens autem Deus quod multa malicia hominum esset in terra: penituit eum quod hominem  fecisset in terra. Dixitque Deus ad Ne. Finis uniuerse carnis uenit coram me. Fac tibi arcam de lignis leuigatis: et ingredere in ea tu et filii tui: et uxor tua et uxores filiorum tuorum tecum: et ex  cunctis animantibus uniuerse carnis. Te enim uidi iustum coram me in generatione hac: ut saluetur semen super faciem uniuerse terre. Adhuc enim et post dies septem: ego pluam super terram quadraginta diebus et quadraginta noctibus: et delebo omnem substantiam quam feci de superficie terre. Fecit ergo Ne omnia que mandauerat ei Dominus. Factumque est diluuium: et deleuit omnem substantiam: que erat super terram. Adduxit uero Deus spiritum super terram: et imminute sunt aque et prohibite sunt pluuie de celo: requieuitque arca die septimo. Aperiens Ne fenestram arce quam fecerat: dimisit coruum. Qui egrediebatur [a 1Kb] et reuertebatur donec siccarentur aque super terram. Emisit quoque columbam post eum: ut uideret si iam  cessassent aque super faciem terre. Que cum non inuenisset ubi requiesceret pes eius: reuersa est ad eum in arcam. Extenditque manum: et apprehensam intulit in arcam. Expectatis autem ultra septem diebus aliis: rursum dimisit columbam ex arca. At illa uenit ad eum ad uesperum: portans ramum oliue uirentibus foliis in ore suo. 180 Intellexit ergo Ne quod cessassent aque super terram. Et aperiens tectum arce aspexit: uiditque quod exciccasset superficies terre. Locutus est autem Dominus ad Ne dicens. Egredere de arca tu et uxor tua: et filii tui et uxores filiorum tuorum tecum: cunctaque animantia que sunt apud te ex omni carne. Egressus ergo Ne: fecit ut dixerat ei Deus. Edificauitque altare Domino: et tollens de cunctis pecoribus et  uolucribus mundis: obtulit holocausta super altare. Odoratusque est Dominus odorem suauitatis.

R\. Amen.

Dicat Diaconus. [b 1Kb] Pro his qui uariis necessitatibus detenti: pasche interesse non possunt. Flectamus genua. Leuate.

Oratio. Deprecamur te Pater eterne omnipotens Deus pro his: qui diuersis necessitatibus detenti: solennitate paschali interesse non meruerunt. Ut quia gaudio presentium sunt exsortes: mereantur sanctorum meritis adesse participes. Ut sicut passio unigeniti filii tui Domini nostri pro multorum salute occurrit: ita et hec celebritas annue festiuitatis: et presentibus tribuat gloriam: et absentibus conferat  ueniam. R\. Amen. Per misericordiam tuam Deus: qui uiuis et omnia regis in secula seculorum.

R\. Amen.


Lectio libri Genesis .

R\. Deo gratias.

In illis diebus. [d 1Kb] Loquutus est Dominus ad Abraam dicens. Abraam Abraam. At ille respondit. Adsum: Ait illi. Tolle filium tuum unigenitum quem diligis Isaac: et uade in terram uisionis: atque offeres  eum ibi in holocaustum super unum montium: quem monstrauero tibi. Igitur Abraam de nocte consurgens strauit asinum suum: ducens secum duos iuuenes: et Isaac filium suum. Cumque concidisset ligna in holocaustum: abiit ad locum quem preceperat ei Deus. Die autem tertio eleuatis oculis uidit locum procul. Dixitque ad pueros suos. Exspectate hic cum asino: ego et puer uadam illuc usque properantes. Postquam adorauerimus: reuertemur ad uos: Tulit quoque ligna holocausti: et imposuit super Isaac filium suum. Ipse uero portabat in manibus ignem et gladium. Cumque duo pergerent simul: dixit Isaac patri suo: Pater mi? At ille respondit. Quid uis fili? Ecce inquit ignis et ligna: ubi est uictima holocausti? Dixit autem Abraam. Deus prouidebit  sibi uictimam holocausti fili mi. Pergebant ergo pariter: ueneruntque ad locum: quem ostenderat ei Deus. In quo edificauit altare: et desuper ligna composuit. Cumque conligasset Isaac filium suum: posuit eum in altare super struem lignorum. Extenditque manum et arripuit gladium: ut immolaret filium suum. Et ecce angelus Domini de celo clamauit dicens. Abraam Abraam. Qui respondit, Adsum. Dixitque ei. Non extendas manum tuam super puerum: neque facias illi quicquam. Nunc cognoui quod timeas Deum: et non pepercisti filio tuo unigenito propter me. Leuauitque Abraam oculos: uiditque post tergum arietem inter uepres: herentem cornibus suis. Quem adsumens: obtulit holocaustum pro filio. Appellauitque nomen loci illius:  Dominus uidet. Unde usque hodie dicitur: in monte Dominus uidebit. uocauit autem Dominus Abraam secundo de celo dicens. Per memetipsum iuraui dicit Dominus: quia fecisti rem hanc: et non pepercisti filio tuo unigenito propter me: benedicam tibi: et multiplicabo semen tuum sicut stellas celi: et uelut arenam que est in littore maris. Possidebit semen tuum portas inimicorum suorum: et benedicentur in semine tuo omnes gentes terre: quia obedisti uoci mee. Reuersus est Abraam ad pueros suos: abierunque Bersabe simul: et habitauit ibi.

R\. Amen.

Dicat Diaconus. [e 1Kb] Pro Sacerdotibus ac ministris. Flectamus genua. Leuate.

 Oratio. Sacerdotes tuos Domine indue iusticiam: et ministri tui letentur. Illos doctrinis et uite exemplis munifica: hos sanctitatis cultu officiique locupleta: ut dum utrique a te augmenta uirtutum perceperunt: sine offensione tuis 181 altaribus famulentur. R\. Chorus. Amen. Dicat Presbiter. Per misericordiam tuam Deus noster: qui uiuis et omnia regis in secula seculorum.

R\. Amen.


 Lectio libri Exodi .

R\. Deo gratias.

In illis diebus. Loquutus est Dominus ad Moysen et Aaron in terra Aegypti dicens. Mensis iste uobis principium mensium: primus erit in mensibus anni. Loquimini ad uniuersum cetum filiorum Isrel: et dicetis eis. Decima die mensis huius tollat unusquisque agnum per familias et domos suas. Sin autem minor est numerus: ut sufficere possit ad uescendum agnum: adsumet uicinum suum qui iunctus est domui eius: iuxta numerum animarum que sufficere possunt ad esum agni. Erit autem agnus absque macula: masculus anniculus. Iuxta quem ritum tolletis et hedum: et seruabitis eum usque ad quartamdecimam diem mensis huius. Immolabitque eum  uniuersa multitudo filiorum Isrel ad uesperum. Et sument de sanguine: ac ponent super utrumque postem: et insuper liminaribus domorum: in quibus comedent illum. Et edent nocte illa carnes assas igni: et azymos panes cum lactucis agrestibus. Non comedetis ex eo crudum quid: nec coctum aqua: sed assum tantum igni. Caput cum pedibus eius et intestinis uorabitis: nec remanebit ex eo quicquam usque mane. Siquid residui fuerit: igni comburestis. Sic autem comedetis illum. Renes uestros accingetis: et calciamenta habebetis in pedibus: tenentes baculos in manibus: et comedetis festinanter. [b 1Kb] Pascha enim Domini est.

R\. Amen.

Postea dicat Diachonus. [c 1Kb] Pro unitate fidei catholice.  Flectamus genua: leuate.

Oratio. Ecclesia tua Christe que dilatata per uniuersam terram diffusa est: omnis tua gratia in unitatis gremio colligatur. Et quamuis semetipsam in gentium uarietate diffundat: fidei tamen diuisionem non sentiat. Dissolue heresis scismata: que subuertere cupiunt fidem: que nituntur corrumpere ueritatem. Ut sicut tu in celis atque in terra unus atque idem dignosceris Dominus: ita tibi in unitate fidei seruiat cunctarum gentium populus.

R\. Amen.


Lecto libri Exodi .

R\. Deo gratias.

[e 1Kb] Quinta progenie ascenderunt filii Isrel de terra Egypti. Dixitque Dominus ad Moysen. Quid clamas  ad me? Dic filiis Isrel ut proficiscantur. Tu autem eleua uirgam tuam: et extende manum super mare: et diuide illud: ut gradiantur filii Isrel in medio maris per siccum. Ego autem indurabo cor Egyptiorum: et persequentur uos. Et glorificabor in Pharaone et in omni exercitu eius: in curribus et in  equitibus eius. Et scient Egyptii: quia ego sum Dominus: cum glorificatus fuero in Pharaone et in curribus atque equitibus eius. Tollensque Angelus Domini qui precedebat castra Isrel: abiit post eos. Et cum eo pariter columna nubis: priora dimittens post tergum. Stetitque inter castra Egyptiorum: et castra Isrel. Et erat nubes tenebrosa: et inluminans noctem: ita ut ad se inuicem toto noctis tempore accedere non ualerent. Cumque extendisset Moyses manum super mare: abstulit illud Dominus flante uento uehementi: et urente tota nocte: et euertit in siccum. Diuisaque est aqua: et ingressi sunt filii Isrel per medium maris sicci. Erat enim aqua quasi murus: ad dexteram eorum et leuam. Persequentesque Egyptii: ingressi sunt post eos  omnis equitatus Pharaonis: currus eius et equites per medium maris. Itaque aduenerat uigilia matutina: et ecce respiciens Dominus super castra Egyptiorum: per columnam ignis et nubis: interfecit exercitum eorum: et subuertit rotas curruum: ferebanturque in profundum. Dixerunt ergo Egyptii Fugiamus Isrelem: Dominus enim pugnat pro eis contra nos. Et ait Dominus ad Moysen. Extende manum super mare: et reuertantur aque super Egyptios: super currus et equites eorum. Cumque extendisset Moyses manum contra mare: 182 reuersum est primo diluculo ad priorem locum. Fugientibusque Egyptiis occurrerunt aque: et inuoluit eos Dominus in mediis fluctibus. Reuerseque sunt aque: et operuerunt currus et equites cuncti exercitus  Pharaonis: qui sequentes ingressi fuerant mare: nec unus quidem superfuit ex eis. Filii autem Isrel perrexerunt per medium maris sicci: et aque eis erant quasi pro muro a dextris et a sinistris. Liberauitque Dominus in die illo Isrel de manu Egyptiorum: et uiderunt Egyptios mortuos super littus maris. Et manum magnam quam exercuerat Dominus contra eos. Timuitque populus Dominum: et crediderunt Domino et Moysi seruo eius. Tunc cantauit Moyses canticum hoc Deo: et dixit.

Tractus. Cantemus Domino: gloriose enim honorificatus est. u\. Equum et ascensorem proiecit in mare. P. Gloriose. u\. Adiutor et protector mihi fuit Dominus in salutem. P. Gloriose. u\. Hic Deus  meus et honorificabo eum: Deus patris mei et exaltabo eum. P. Gloriose enim hono.

Prosequatur prophetia ab Acolito. Sumpsit Maria soror Aaron prophetissa timpanum in manu sua: et exierunt cum ea uniuerse mulieres cum timpanis et choris. Preibat autem eas Maria dicens. Canticum.  Cantemus Domino gloriose enim honorificatus est. Diachonus dicat. Flectamus genua. Leuate.

[a 1Kb] Oratio. [b 2Kb] Pro uirginibus flectentes genua te Pater omnipotens Deus postulamus: ut hanc illustrem [c 1Kb] portionem Christi tui: in qua maxime gaudet catholica Ecclesia: ampliori fecunditate enutrias: ut quanto plus numerosior et incorruptorum numerus exstat: tanto gaudium matris Ecclesie augeatur. R\. Amen.


Lectio Libri Esaye Prophete .

R\. Deo gratias.

uerbum Domini quod uidit Esayas filius Amos Propheta super Iudam et Hierusalem. Et erit in nouissimis diebus preparatus mons: domus Domini in uertice montium: et eleuabitur super colles. Et  fluent ad eum omnes gentes: et ibunt populi multi et dicent. uenite ascendamus ad montem Domini: et ad domum Dei Iacob. Et docebit nos uias suas: et ambulabimus in semitis eius. Quia de Syon exibit lex: et uerbum Domini de Hierusalem. Et iudicabit gentes: et arguet populos multos. Et conflabunt gladios suos in uomeres: et lanceas suas in falces. Non leuabit gens contra gentem gladium: nec exercebuntur ultra ad prelium. Et nune ingredimini in petris: et abscondite uos in terra: a facie timoris Domini: et a gloria maiestatis eius. Cum surrexerit confringere terram: et incuruabitur altitudo uirorum: et exaltabitur Dominus in die illa. Illa etiam die Domini proiiciet homo idola argenti sui: et simulacra auri sui: que fecerat sibi: ut adoraret uana  et nociua. Dominus autem ad iudicium ueniet cum senioribus populi sui: et principibus eius. In die illa erit germen Domini in magnificentia et in gloria: et fructus terre sublimis: et exultatio his qui saluati fuerint de Isrel. Et erit omnis qui relictus fuerit in Syon: et residuus in Hierusalem sanctus uocabitur: omnis qui scriptus est in Hierusalem. Si abluerit Dominus sordem filiorum Syon: et sanguinem Hierusalem lauerit de medio eius: spiritus iudicii et spiritus ardoris. Et creabit Dominus super omnem locum montis Syon: et ubi inuocatus est nubem per diem: et fumum et splendorem ignis flammantis per noctem. Super omnem enim gloriam protectio et tabernaculum erit in umbraculum diei ab estu: et  in securitatem et abscontionem a turbine et pluuia. [e 1Kb] Tunc cantauit Esayas propheta canticum hoc Deo. Et dixit. R\. Amen.

 Canticum. Cantabo nunc dilecto meo canticum dilecte uinee me. uinea facta est dilecto in cornu et in loco uberi. u\. Et maceria circumdedi: et circumfodi et plantaui uineam Soreth: et edificaui turrim in medio eius. R\. Et torcular fodi in ea et sustinui ut faceret uuas: fecit autem spinas. u\. Et nunc homo Iuda: et qui habitatis Hierusalem iudicate inter me et uineam mea. u\. uinea enim Domini Sabooth 183 domus est Isrel: et domus Iuda nouellum dilectum. u\. Sustinui ut faceret iudicium: fecit autem iniquitatem: et non iusticiam sed clamorem.

Dicat Diachonus. Pro his [f 1Kb] qui elemosynas faciunt. Flectamus genua. Leuate.

Oratio. Deprecamur te Domine pro his qui misericordie  fructibus egentium subsidia conferunt: ut mereantur ex hac terrena dispensatione celestem percipere remunerationem. Et quicquid in usibus indigentium conferunt: proficiat illis ad fructum celestium premiorum. R\. Amen.


Lectio libri Ezechielis Prophete .

R\. Deo gratias.

Facta est super me manus Domini: et eduxit me in spiritu Dominus. Et dimisit me in medio campi: qui erat plenus ossibus: et circumduxit me per ea in giro. Erant autem multa ualde super faciem campi: siccaque uehementer. Et dixit ad me. Fili hominis: putasne uiuent ossa ista? Et dixi. Domine Deus tu nosti. Et dixit ad me. uaticinare de ossibus his: et dices eis. Ossa arida audite uerbum Dei. Hec dicit Dominus  Deus ossibus his. Ecce ego intromittam in uobis spiritum: et uiuetis: et dabo super uos neruos: et subcrescere faciam super uos carnes: et subextendam in uobis cutem: et dabo uobis spiritum et uiuetis: et scietis quia ego sum Dominus. Et prophetaui sicut preceperat mihi. Factus est autem [h 1Kb] somnus prophetante me: et ecce commotio. Et accesserunt ossa ad ossa: unumquodque ad iuncturam suam. Et uidi: et ecce super ea nerui et carnes ascenderunt: et extensa est in eis cutis desuper: et spiritum non habebant. Et dixit ad me. uaticinare ad spiritum: uaticinare fili hominis: et dices ad spiritum. Hec dicit Dominus Deus. A quatuor uentis uenit spiritus: et insufla super interfectos istos: et reuiuescant. Et prophetaui  sicut preceperat mihi. Et ingressus in ea spiritus: et uixerunt. Steteruntque super pedes suos exercitus grandes nimis ualde: et dixit ad me. Fili  hominis ossa hec uniuersa domus Isrel est. Ipsi dicunt. Aruerunt ossa nostra: et periit spes nostra: et abscisi sumus. Propterea uaticinare: et dices ad eos. Hec dicit Dominus Deus. Ecce ego aperiam tumulos uestros: et educam uos de sepulcris uestris populus meus: et inducam uos in terram Isrel: et scietis quia ego sum Dominus. Cum aperuero sepulcra uestra: et eduxero uos de tumulis uestris populus meus: et dedero spiritum meum in uobis et dixeritis: et requiescere uos faciam super humum uestrum.

R\. Amen.

Dicat Diaconus. Pro peregrinantibus [a 1Kb] et nauigantibus. Flectamus genua. Leuate

Oratio. Concede Pater omnipotens cunctos peregrinantes  patrie fieri reduces. Et [b 1Kb] quoscumque turbulenti maris peruenit fluctus: ad tranquillitatis reuoca portum. Mereantur in hac solennitate utrique: et terre exilium: et maris euadere exitium. Ut commune huius leticie uotum: cunctis generale sit gaudium. R\. Amen.


Lectio libri Abacuc prophete .

R\. Deo gratias.

uisio quam uidit Abacuc propheta. Usque quo Domine clamo: ut non exaudies? uociferabor ad te uim patiens: et non saluabis? Quare ostendisti mihi iniquitatem et laborem: uidere predam et iniusticiam contra me? Et factum est iudicium: et contradictio potentior. Propter hoc lacerata est lex: et non peruenit  usque ad finem iudicium: quia impius preualet aduersus iustum. Propterea egredietur iudicium preuersum. Aspicite in gentibus et uidete: et admiramini et obstupescite: quia opus factum est in diebus uestris: quod nemo credet cum narrabitur. Quia ecce ego suscitabo Caldeos: gentem amaram et uelocem ambulantem super latitudinem terre: ut possideant tabernacula non sua. Quia lapis de pariete clamabit: et lignum quod inter iuncturas edificiorum est respondebit. ue qui edificat ciuitatem in sanguinibus: et preparat urbem in iniquitate. Numquid non hec a Domino sunt exercituum? laborabunt enim populi in multo igni: et gentes in uacuum et 184 deficient. Quia replebitur terra ut cognoscant gloriam Domini: quasi aque operientis mare. Quid prodest sculptile:  quia sculpsit illud fractor suus: et conflauit illud imaginem falsam? Quia sperauit in figmento fictor eius: ut faceret simulacra muta. ue qui dicit ligno expergiscere: surge lapidi iacenti. Numquid ipse docere poterit? Ecce iste coopertus est auro et argento: et omnis spiritus non est in uisceribus eius. Dominus autem in templo sancto suo: sileat a facie eius omnis  terra. [d 1Kb] Tunc cantauit Abacuc propheta canticum hoc Deo: et dixit.

Canticum. Domine audiui auditum tuum et timui: consideraui opera tua et expaui. u\. In medio duorum animalium [e 1Kb] cognosceris: dum appropinquauerint anni: innotesceris. u\. Deus a Libano ueniet: et sanctus a monte opaco et condenso. u\. Operuit celos uirtus eius: et laudis eius plena est terra.

Dicat Diachonus. Pro [f 1Kb] Egrotis. Flectamus genua. Leuate.

Oratio. Miserere Domine his: quos corporalis egritudinis ualitudo inuoluit. Sana cunctos in nobis mentis corporisque languores: atque omnibus indulgens: solitam impertire medelam. Ut tibi cuncti in salute ministerium expleant fidei: tibique referant laudes:  qui solus et peccata cordis emundas: et languorem corporum sanas. R\. Amen. Per misericordiam tuam Deus noster qui uiuis et omnia regis in secula seculorum.

R\. Amen.


Lectio libri Ione Prophete 

R\. Deo gratias.

Factum est uerbum Domini ad Ionam filium Amathi dicens. Surge: uade contra Ninniuem ciuitatem grandem: et predica in ea: quia ascendit malicia eius coram me. Et surrexit Ionas ut fugeret in Tharsis a facie Domini. Et descendit Ioppem: et inuenit nauem euntem in Tharsis: et dedit naulum eius. Et descendit in ea ut iret cum eis in Tharsis a facie Domini. Dominus autem misit uentum magnum in mari:  et facta est tempestas magna in mari: et nauis periclitabatur. Conterriti sunt naute: et clamauerunt uiri ad Dominum suum: et miserunt uasa que erant in naui in mare: ut alleuiaretur ab eis. Et Ionas descendit ad interiora nauis: et dormiebat sopore graui. Et accessit ad eum gubernator: et dixit ei. Quid tu sopore dormieris? Surge inuoca Deum tuum: si forte cogitet Deus de nobis: et non pereamus. Et dixit uir ad collegam suum. uenite et mittamus sortes: et sciamus: quare malum hoc sit nobis. Et miserunt sortes: et cecidit sors super Ionam. Et dixerunt ad eum. Indica nobis cuius causa malum istud sit nobis? Quod est opus tuum: que terra tua: quis uel ex quo populo es tu? Et dixit ad eos. Hebreus ego sum: et Dominum Deum celi ego timeo: qui fecit mare et  aridam. Et timuerunt uiri timore magno: et dixerunt ad eum. Quid hoc fecisti? Cognouerunt ergo uiri quod a facie Domini fugerat: quia indicauerat eis. Et dixerunt ad eum. Quid faciemus tibi: et cessabit mare a nobis? Quia mare ibat et intumescebat. Et dixit ad eos. Tollite me: et mittite in mari: et cessabit mare a uobis. Scio enim ego quoniam propter me  tempestas hec grandis super uos est. Et remigabant uiri ut reuerterentur ad aridam: et non ualuerunt: quia mare ibat et intumescebat super eos. Et clamauerunt uiri ad Dominum: et dixerunt. Quesumus Domine: ne pereamus in animam uiri istius: et ne des super nos sanguinem innocentem: quia tu Domine sicut uoluisti fecisti. Et tulerunt Ionam: et miserunt in mari: et stetit mare a feruore suo et timuerunt uiri timore magno: et immolauerunt hostias Domino: et uouerunt uota. Et preparauit Dominus piscem grandem: ut deglutiret Ionam. Et erat Ionas in uentre piscis tribus diebus: et tribus noctibus. Et orauit Ionas ad Dominum Deum suum de uentre piscis: et [a 1Kb] euomuit in aridam. Et factum est uerbum Domini ad Ionam secundo dicens: Surge et uade ad  Ninniuem ciuitatem magnam: et predica in ea predicationem: quam ego loquor ad te. Et surrexit Ionas: et abiit in Ninniuem iuxta uerbum Domini. Et Ninniue erat ciuitas magna: 185 itinere trium dierum. Et cepit Ionas introire ciuitatem: itinere diei unius: et clamauit: et dixit. Adhuc quadraginta dies: et Ninniue subuertetur. Et crediderunt uiri Ninniuite in Deum: et predicauerunt ieiunium. Et uestiti sunt saccis a maiore usque ad minorem. Et peruenit nuncius ad Regem Ninniue: et surrexit de solio suo: et abiecit uestimentum suum a se: et indutus est sacco. Et sedit in cinere: et clamauit dicens. In Ninniue ex ore Regis et principum eius: dicens. Homines et iumenta: et boues et pecora non gustent quicquam: nec pascantur: et aquam non bibant. Et  operiantur saccis homines et iumenta: et clament ad Deum in fortitudine. Et conuertatur uir a uia sua mala: et ab iniquitate que est in manibus eorum. Quis scit si conuertatur: et ignoscat Deus: et reuertatur a furore ire sue: et non peribimus? Et uidit Deus opera eorum: quia conuersi sunt a uia sua mala. Et misertus est Dominus super maliciam: quam locutus fuerat: ut faceret eis: et non fecit. Et afflictus est Ionas afflictione magna: et iratus est. Et orauit ad Dominum: et dixit. Obsecro Domine: numquid non hoc uerbum est meum: cum adhuc essem in terra mea? Propter quod preocupaui: ut fugerem in Tharsis. Scio enim quia tu Deus clemens et misericors es: patiens et multe miserationis: ignoscens super maliciam.  Et nunc Domine queso: tolle animam meam a me: quia melior est mihi mors quam uita. Et dixit Dominus. Putasne bene irasceris tu? Et egressus est Ionas de ciuitate: et sedit contra orientem ciuitatis. Et fecit sibimet umbraculum: et sedebat subter illud in umbra donec uideret: quid acciderit ciuitati. Et preparauit Dominus Deus hederam: et ascendit super caput Ione: ut esset umbra super caput eius: et protegeret eum: laborauerat enim: et letatus est Ionas super hederam leticia magna. Et preparauit Dominus Deus uermem ascensu diluculi in crastinum:  et percussit hederam: et exaruit. Et cum ortus fuisset Sol: precepit Dominus uento calido et urenti: et percussit Sol super caput Ione: et estuabat. Et petiuit anime sue ut moreretur: et dixit. Melius est mihi mori: quam uiuere. Et dixit Dominus ad Ionam. Putasne bene irasceris tu super hederam? Et dixit. Bene irascor ego usque ad mortem. Et dixit ei Dominus. Tu doles super hederam in qua non laborasti: neque fecisti ut cresceret: que sub una nocte nata est: et una nocte periit. Et ego non parcam Ninniue ciuitati magne: in qua sunt plusquam centum uiginti millia hominum: qui nesciunt quid sit inter dexteram et sinistram suam: et iumenta multa? [b 1Kb] Sed parcam et misereboreis: quia magnum est nomen meum.

R\. Amen.

 Dicat Diaconus. [c 1Kb] Pro penitentibus. Flectamus genua. Leuate.

Oratio. Cunctorum penitentium Pater omnipotens suscipe fletus: et quos hactenus diabolus uariis uiciorum sordibus inquinauit: respectu pietatis tue purifica. Tribue cunctis preterita peccata deflere: et futura non admittere. Ab illis misericordia tua preueniente mundentur: ab istis tua custodiente gratia liberentur.

R\. Amen.

Per misericordiam tuam Deus noster: qui uiuis et omnia regis in secula seculorum. R\. Amen.


Lectio libri Danielis Prophete .

 R\. Deo gratias.

In illis diebus. Nabuchodonosor Rex fecit statuam auream: altitudine cubitorum sexaginta: latitudine cubitorum sex. Et statuit eam in campo Duran prouincie Babylonis. Itaque Nabuchodonosor Rex misit ad congregandos Satrapes: et magistratus et iudices: duces et tirannos et perfectos: omnesque principes regionum: ut conuenirent ad dedicationem statue: quam erexerat Nabuchodonosor Rex. Tunc congregati sunt Satrape: magistratus: et iudices: et tiranni et optimates: qui erant in potestatibus constituti: et uniuersi principes regionum: ut conuenirent ad dedicationem statue: quam erexerat Nabuchodonosor Rex. Stabant autem in conspectu statue quam posuerat Nabuchodonosor Rex: et preco clamabat  ualenter. uobis dicitur populis tribus 186 et linguis: in hora qua audieritis sonitum tube et fistule et cithare: sambuce: et psalterii: et simphonie: et uniuersi generis musicorum: cadentes adorate statuam auream: quam constituit Nabuchodonosor Rex. Si quis autem non prostratus adorauerit: eadem hora mittetur in fornacem ignis ardentis. Post hec igitur statim ut audierunt omnes populi sonitum tube: fistule: et cithare: sambuce: et psalterii: et simphonie: et omnis generis musicorum: cadentes omnes populi et tribus et lingue adorauerunt statuam  auream: quam constituit Nabuchodonosor Rex. Statimque in ipso tempore accedentes uiri Chaldei: accusauerunt Iudeos. Dixeruntque Nabuchodonosor Regi. Rex in eternum uiue. Tu Rex posuisti decretum: ut omnis homo qui audierit sonitum tube: fistule: et cithare: sambuce et psalterii et simphonie et omnis generis musicorum: prosternat se et adoret statuam auream. Siquis autem non procidens adorauerit: mittatur in fornacem ignis ardentis. Sunt autem uiri Iudei quos constituisti super opera regionis Babylonie: Sidrac: Misac: et Abdenago. uiri isti contempserunt Rex decretum tuum: deos tuos non colunt: et statuam auream quam erexisti non adorant. Tunc Nabuchodonosor Rex in furore et in ira precepit: ut adducerent Sidrac: Misac:  et Abdenago. Qui confestim adducti sunt in conspectum Regis. Pronunciansque Nabuchodonosor Rex: ait eis. uere Sidrac: Misac: et Abdenago: Deos meos non colitis? et statuam auream quam constitui: non adoratis? Nunc ergo si estis parati: quacumque hora audieritis sonitum tube: fistule: cithare: sambuce: psalterii: et simphonie: et omnis generis musicorum: prosternite uos et adorate statuam auream quam feci. Quodsi non adoraueritis: eadem hora mittemini in fornacem ignis ardentem. Et quis est Deus qui eripiat uos de manu mea? Respondentes Sidrac: Misac: et Abdenago dixerunt Regi. Nabuchodonosor Rex non oportet nos de hac re respondere tibi. Ecce enim Deus noster quem colimus: poterit eripere nos de camino ignis ardentis:  et de manibus tuis o Rex liberare. Quod si noluerit: notum sit tibi Rex: quia Deos tuos non colimus: et statuam auream quam erexisti non adoramus. Tunc Nabuchodonosor Rex repletus est furore: et aspectus faciei eius immutatus est super Sidrac: Misac: et Abdenago. Et precepit ut succenderetur fornax septuplum quam succendi consueuerat. Et uiris fortissimis de exercitu suo iussit: ut legatis pedibus Sidrac: Misac: et Abdenago mitterent eos in fornacem ignis ardentem. Et confestim uiri illi uincti [a 1Kb] cum brachiis suis et tiaris: et calciamentis et uestibus: missi sunt in medium fornacis ignis ardentis: nam iussio Regis urgebat. Fornax autem succensa erat nimis. Porro uiros illos qui miserant  Sidrac: Misac: et Abdenago: interfecit flamma ignis. uiri autem ii id est tres: Sidrac: Misac: et Abdenago: ceciderunt in medio camino ignis ardentis. Et non cessabant qui miserant eos succendere fornacem: [b 1Kb] napta: stuppa: pice: et malleolis. Et effundebatur flamma super fornacem cubitis quadraginta nouem: et erupit: et incendit quos reperit iuxta fornacem de Caldeis. Angelus autem Domini descendit cum Azaria et sociis eius in fornacem. Et excussit  flammam ignis de fornace: et fecit medium fornacis quasi uentum roris flantem. Et non tetigit eos omnino ignis: neque contristauit: nec quicquam molestie intulit. Tunc ii tres quasi ex uno ore laudabant: et glorificabant et benedicebant Dominum de fornace dicentes

Benedictio. Benedictus es Domine Deus patrum nostrorum: et laudabilis et superexaltatus in secula amen. u\. Benedicite omnia opera Domini Dominum: hymnum dicite et superexaltate eum in secula amen. u\. Benedicite Sacerdotes Domini Dominum: hymnum dicite et superexaltate eum in secula. u\. Benedicite sancti et humiles corde Dominum: hymnum dicite. P. Et. u\. Benedicite Anania: Azaria: et Misel Dominum. P. Hymnum.


 Prosequitur prophetia.

Tunc Nabuchodonosor Rex obstupuit et surrexit propere: et ait optimatibus suis. Nonne tres uiros misimus in medium ignis compeditos? Qui respondentes dixerunt Regi. uere Rex. Respondit 187 et ait. Ecce ego uideo quatuor solutos et ambulantes in medio ignis: et nichil corruptionis in eis est: et species quarti similis filio Dei. Tunc accessit Nabuchodonosor Rex ad ostium fornacis ignis ardentis et ait. Sidrac: Misac: et Abdenago serui Dei excelsi: egredimini et uenite. Statimque egressi sunt Sidrac: Misac: et Abdenago de medio ignis. Et congregati Satrape: magistratus: et iudices: et potestates Regis: contemplabantur uiros illos: quoniam nichil potestatis habuisset ignis in corporibus eorum: et capillus  capitis eorum non esset adustus: et sarabela eorum non fuissent [c 1Kb] imminuta: et odor ignis non transisset per eos. Et erumpens Nabuchodonosor ait. Benedictus Deus eorum: Sidrac uidelicet: Misac: et Abdenago: qui misit Angelum suum: et eruit seruos suos: qui crediderunt in eo: et uerbum Regis immutauerunt. Et tradiderunt corpora sua ne seruirent: et ne adorarent Deum: excepto Deo suo. A me ergo positum est hoc decretum: ut omnis populus et tribus et lingue quecumque locuta fuerit blasphemiam contra Deum Sidrac: Misac: et Abdenago dispereat: et domus eius uastetur. Neque enim est Deus alius: qui possit ita saluare. Tunc Rex promouit Sidrac: Misac: et Abdenago in prouincia Babylonis.  Nabuchodonosor Rex: omnibus populis gentibus et linguis qui habitant in uniuersa terra: pax uobis multiplicetur. Signa et mirabilia fecit apud me Deus excelsus. Placuit ergo mihi predicare signa eius: quia magna sunt: et mirabilia eius: quia fortia. Et regnum eius regnum sempiternum: et potestas eius in generatione et generationem.

R\. Amen. Diachonus dicat. [d 1Kb] Pro pace populi [e 3Kb] et Regum. Flectamus genua. Leuate.

 Oratio. Pro Regibus seculi huius atque principibus tibi Pater flectentes genua: obsecramus ut tribuas illis moderamen iusticie: amorem pacis: uirtutem pietatis: studium bene regende plebis. Ut in correptione et rectitudine eorum: pax simul et requies fidelium proueniat populorum.

R\. Amen.

[a 1Kb] Psallendo. Sicut ceruus sitiens desiderat ad fontes aquarum: ita desiderat anima mea ad te Deus. u\. Sitiuit anima mea ad Deum uiuum: quando ueniam et apparebo ante faciem Dei. P. Ita desiderat.

Et prophetiis et orationibus [b 1Kb] cum tractibus dictis: ordinata processione in choro duo Cantores induti cappis albis: [c 1Kb] cereos in manibus tenentes: incipiant [d 1Kb] litaniam  in medio Cruciarii Ecclesie dicendo.
[Table: 1Kb]

Hic exeat Subdiachonus cum cruce hoc ordine. Ceroferarii cum cereis pergant coram cruce: et cereus  paschalis coram cereis et serpens coram cereo: et sic procedant ad fontem ordinatim: et sic stent processionaliter: et cantent litaniam usque ad propicius esto.
[Table: 8Kb]

Hic sileant omnes: et Sacerdos accedat ad fontem: et incipiat benedictionem hoc ordine. [l 2Kb] Insufflet in aqua tribus uicibus et dicat hunc exorcismum. [m 5Kb] Exorcizo te creatura aque: per Deum Patrem omnipotentem:  rerumque omnium conditorem: qui te pro generatione humani generis et per officium nostre humilitatis consecrare precepit: et per lesum Christum Dominum nostrum Dei et hominis filium: qui super te pedibus ambulauit: et se pro nostra salute in te a Iohanne baptizari ostendit: et Spiritum Sanctum qui super eum in specie columbe in Iordane apparuit: ut, excluso a te omni malo spiritus nequicie: his qui [a 2Kb] in te uel ex te perfusi a nobis: et in nomine trine maiestatis baptizati fuerint: percepta diuina gratia: in numero fidelium mereantur adscribi. R\. Amen. Per misericordiam tuam Deus noster etc. Humiliate uos benedictioni. Dominus sit semper uobiscum. R\. Et cum.

[b 1Kb] Benedictio. [c 1Kb] Deus qui solus habes immortalitatem:  eamque ne solus possideres: nobis quoque renouata per Iesum natiuitate tribuisti: cum humano generi post admissam transgressionem: pristine originis dignitatem reformare in melius: per [d 1Kb] baptismatis  tinctionem uoluisti. Adsiste quesumus ad inuocationem nominis tui. R\. Amen. Sancti + fica fontem hunc sancti + ficator generis humani. R\. Amen. Fiat locus iste dignus: in quem Spiritus sanctus influat. R\. Amen. Sepeliatur hic ille Adam uetus: resurgat nouus. R\. Amen. Moriatur hic omne quod carnis est: resurgat omne quod est spiritus. R\. Amen. [e 1Kb] Exuantur sordidissimis uitiis et discisis criminibus amictus: ut splendoris et immortalitatis tue indumenta sumantur. R\. Amen. Quicumque in Christo baptizantur: induant Christum. R\. Amen. Quicumque hic renunciant diabolo: da eis triumphare de mundo. R\. Amen. [f 1Kb] Quicumque in hoc loco confessus fuerit: tu eum recognoscas 189 in regno. R\. Amen. Sic [g 1Kb] in hunc fontem extinguantur  crimina: ne resurgant. R\. Amen. Sic inualescant aque istius beneficia: ut eterni ignis extinguantur incendia. R\. Amen. [h 2Kb] Mittant fontes altaribus tuis: quos altaria regnis tuis emittant. R\. Amen. Totus  hic horror mortis [a 1Kb] intercidat. R\. Amen. Quicumque hic se sibi negauerit: te lucrifaciat. R\. Amen. Quicumque hic tuus esse ceperit: tuus esse non desinat. R\. Amen. Ut per ministerium nostrum tibi consecratus: eternis ad te uirtutibus: eternis premiis consecretur. R\. Amen. Per misericordiam ipsius Dei nostri qui est benedictus: et uiuit et omnia regit in secula seculorum. R\. Amen. Dominus sit semper uobiscum. R\. Et cum spiritu tuo.

Oremus.

Oratio. Te deprecamur Domine Sancte Pater eterne omnipotens Deus: qui intonas super aquas: ut exultent deserta Iordanis. [b 1Kb] Et uox tua preparet cedros: ut hanc aquam benedicas [c 1Kb] ad gratiam. Et perfusi famuli tui noua restituantur [d 1Kb] infantia: ut  remissis sordibus delictorum: participes fiant uite eterne et regni celorum. R\. Amen. [e 2Kb] Et antequam Chrisma et oleum ponantur in fonte: omnes qui causa deuotionis uoluerint accipere aquam benedictam de fonte ad aspergendum in domibus suis: sumant secundum decretum Alexandri Pape. [f 1Kb] Deinde effundet chrisma et oleum [g 1Kb] super uasculum in modum crucis et dicat.  Signo te sacratissime fons unctione sacri chrismatis: in nomine Patris et Filii et Spiritus sancti regnantis Dei in secula seculorum. R\. Amen.

Dicat Presbyter. Dominus sit semper uobiscum R\. Et cum spiritu.

[h 1Kb] Oratio. Abiecti et humiles licet uitiorum labe sordentes: te Pater Domine glorie: te Deum omnipotentem deprecamur: pro tua miseratione adesto benignus. Tu libens adspirator: ut has simplices aquas tua sanctificatione bene+dicas: et ex tuis sedibus Angelum tuum sanctum dirigas: qui eas sancti+ficet: ut qui in tuo et in Iesu Christo filio tuo et Spiritu Sancto in Trinitatis nomine in hac fluenta descenderint: in quo sanctificato oleo chrisme mixto et aque benedictione perpetuitatis confirmati: a cunctis  mundi uitiis repurgentur: et in hoc lauacro sancto remissionem peccatorum suscipiant: et salutem consequantur eternam. R\. Amen. Per misericordiam tuam Deus noster etc. Dominus sit semper uobiscum. R\. Et cum. Et benedictio Dei Patris omnipotentis et Filii et Spiritus Sancti descendat super istum fontem. Et peracta benedictione fontis: [i 1Kb] baptizentur  infantes si ibi sunt. [a 1Kb] Quo facto: supradicti duo Cantores incipiant et cantent tractum. Cantemus Domino gloriose. Tunc Chorus redeat cum Processione ut fuerat: et sacerdos cum Cruce et Ministris accedant ad Altare maius: et Processio in suo ordine uadat ad Chorum canendo Tractum. Cantemus Domino: gloriose enim honorificatus est: equum et ascensorem proiecit in mare. u\. Adiutor et protector factus est mihi in salutem. u\. Hic Deus meus et honorificabo eum: Deus patris mei: et exaltabo eum. Et cum peruentum fuerit ad Chorum: supradicti Cantores incipiunt ut sequitur.
[Table: 2Kb]

Et interim quo Litania perficitur: Sacerdos cum Ministris cruce et cereis et cereo paschali et serpente eo ordine quo prius ascenderunt: sic descendent ad sacrarium. Et deponat Sacerdos cum ministris ornamenta quadragesimalia: et accipiant ornamenta 190 alba et ueniant ad altare isto ordine. Cruce remanente in sacrario. In primis precedant duo Ceroferarii cum cereis accensis. Scilicet cereo paschali et tribus lucernis que sunt in serpente. Et cum peruenerint ad altare maius: Sacerdos faciat [b 1Kb] confessionem ut moris est. Et facta confessione Sacerdos solenniter dicat hymnum Gloria in excelsis Deo. Et statim pulsentur omnes campane tam maiores quam minores. Et discooperiantur altaria frontalibus [c 1Kb] nigris:  et retabula aurea: et omnia appareant solenniter. Et finito hymno angelorum Diachonus dicat. [d 2Kb] Pro competentibus. Flectamus genua. Leuate.

Et Sacerdos dicat.

Oratio. Concede Domine omnes qui nunc fide meruerunt cognoscere ueritatem: salutaris lauacri percipere innouationem. Sicque eos a cunctis peccatorum sordibus baptismi unda purificet: ut ultra eos praui operis inquinamenta non maculent.

R\. Amen. Per misericordiam tuam Deus noster.

Dicat Diaconus. Silentium facite.


[e 1Kb] Sequentia Epistole Pauli Apostoli ad Romanos .

R\. Deo gratias.

Fratres: Quid ergo dicemus? Permanebimus in peccato:  ut gratia abundet? Absit. Qui enim mortui sumus peccato: quomodo adhuc uiuimus in illo? An ignoratis quia quicumque baptizati sumus in Christo Iesu: in morte ipsius baptizati sumus? Consepulti enim sumus cum illo per baptismum: in morte. Ut quomodo resurrexit Christus a mortuis per gloriam patris: ita et nos in nouitate uite ambulemus. Si enim complantati [g 1Kb] salui facti sumus similitudini mortis eius:  simul et resurrectionis erimus. Hoc scientes quia uetus homo noster simul crucifixus est: ut destruatur corpus peccati: ut ultra non seruiamus peccato. Qui enim mortuus est: iustificatus est a peccato. Si enim mortui sumus cum Christo: credimus quia simul etiam uiuemus cum illo. Scientes quod Christus resurgens ex mortuis iam non moritur: mors illi ultra non dominabitur. Quod enim mortuum est peccato: mortuum est semel. Quod autem uiuit: uiuit Deo. Ita et uos extimate uos mortuos quidem esse peccato: uiuentes autem Deo: [a 1Kb] in Christo Iesu Domino nostro. R\. Amen.

[b 1Kb] Lauda. Dicant qui redempti sunt a Domino in eternum et in seculum seculi. u\. Populus qui sedebat  in tenebris uidit lucem magnam.


Lectio sancti Euangelii secundum Mattheum .

uespere autem Sabbati que lucescit in prima Sabbati: uenit Maria Magdalena et altera Maria uidere sepulcrum. Et ecce terremotus factus est magnus. Angelus enim descendit de celo: et accedens reuoluit lapidem: et sedebat super eum. Erat autem aspectus eius sicut fulgur: et uestimenta eius sicut nix. Pre timore autem eius: exterriti sunt custodes: et facti sunt uelut mortui. Respondensque Angelus: dixit mulieribus. Nolite timere uos. Scio enim quod Iesum qui crucifixus est queritis: non est hic: surrexit enim sicut dixit. uenite et uidete locum: ubi [d 1Kb] positus erat. Et cito euntes discipulis dicite  quod surrexit: et ecce precedet uos in Galileam: ibi eum uidebitis. Ecce predixi uobis. Et exierunt mulieres cito de monumento: cum timore et gaudio magno: currentes nunciare discipulis suis. Et ecce iehsu occurrit illis dicens. Auete. [e 1Kb] Illi autem accesserunt et tenuerunt pedes eius: et adorauerunt eum. Tunc ait illis iehsu. Nolite timere. Ite dicite fratribus meis: ut eant in [f 1Kb] Galileam: ibi me uidebunt. Que cum abiissent: ecce quidam de custodibus uenerunt in ciuitatem: et nunciauerunt principibus sacerdotum omnia que facta fuerant. Et congregati cum senioribus consilio accepto: pecuniam copiosam dederunt militibus dicentes. Dicite quia discipuli eius nocte uenerunt: et furati sunt eum uobis dormientibus.  Et si hoc auditum fuerit a preside: nos suadebimus ei: et securos uos faciemus. At illi accepta  pecunia: fecerunt sicut erant docti. Et diuulgatum est uerbum istud apud Iudeos: usque in hodiernum diem. Undecim autem discipuli abierunt in Galileam: ubi constituerat illis iehsu. Et uidentes eum adorauerunt. Quidam autem dubitauerunt. Et accedens iehsu locutus est eis dicens. Data est 191 mihi omnis potestas in celo et in terra. Euntes ergo docete omnes gentes: baptizantes eos in nomine Patris et Filii et Spiritus Sancti: docentes eos seruare omnia quecumque mandaui uobis. Et ecce ego uobiscum sum omnibus diebus usque ad consumationem seculi. R\. Amen.

Dicat Presbyter. Dominus sit semper uobiscum. R\. Et cum.

[g 1Kb] Lauda. Alleluia. u\. Ego sum primus et ego nouissimus:  et fui mortuus: et ecce sum uiuens in secula seculorum. P. Alleluia.

[h 1Kb] Sacrificium. Alleluia. Angelus Domini descendit de celo: et accedens reuoluit lapidem ab ostio monumenti alleluia alleluia. u\. Alleluia. Erat respectus eius sicut fulgur: et uestimenta eius candida quasi nix: et dixit mulieribus nolite timere. P. Et accedens.

Missa. Istam [i 1Kb] istam noctem qui tenebris fidebat aspiciat: istius cernat splendoris decorem: qui carceris minabatur horrorem. Mundum illuminat lux ista: non diabolum. Libet Christe ergastulis tua uirtute confractis spoliatis insultare custodibus: et seruientis tiranni contemptam irridere iactantiam. Dulcior semper captiuis est restituta libertas. Quis tuam exhausit Iudee uigilans sepulturam: soporem passus  es: an timorem? Fraude deceptus es: an uirtute? Non tuam inertiam miser accuses. Non fuisti negligens: sed crudelis. Adhuc certe cecitatem tuam pertinax excusares: si depositum tuum uel inferna seruassent. Agnosce infelix: agnosce quid feceris. Corpus illud morientis affectum habuit: non defectum. uisceribus illis non infirmitas fuit clausa: sed pietas. Quod pependit ex homine est: quod resurrexit ex numine. Nihil dubites: nichil mireris. Hospitium Domino suo terra esse potuit: non sepulcrum. Mea tunc cum illis manibus delicta figebas: [i 1Kb] meam necem tuamque salutem: cum osculandis si liceret corporaliter plantis clauis transuerberantibus consuebas. Tuum facinus celum tremuit: Sol expauit:  tellus ingemuit: et testantia factoris sui potentiam  montium prerupta sonuerunt.  Inferi uim pleni Deo corporaliter non tulerunt. Clamabant elementa de uiuo: tartara de defuncto. Oportuit talia fieri miracula credituris: talia dari signa saluandis. Ut opera suum correcta nossent artificem: in quo se homo perditum: nisi fuisset inuentus nesciret. R\. Amen

Alia Oratio. Esurientes corpus tuum Domine: ac sanguinem sitientes: ut hoc nobis in remissionem peccatorum sumendum tribuas deprecamur. Quia nostra uirtus et salus fit: si tamen non quod indigni sumus: irascaris. Sed facis uinci gaudio metum: et cedere exultationi terrorem. Nemo enim est in hoc numero concilioque fidelium: qui non accedere ad mensam tuam in hac gloriosa per totum mundum nocte desideret. Ut si firmus est: habeat custodiam.  Si infirmus est: medicinam. Sit igitur quesumus apud te Domine placitum: sit cunctis donare quod cupiunt: ut digneris parcere quod presumunt. Quis non optet illa carne: animam suam tangere: pascere: confortare: [a 1Kb] in qua se per gratiam credat esse transfusum? Que corruptionem non uidit: et uim mortis passione mortis absorbuit. Quis non ambiat propter te sumere de tuo: quod te uideat propter nos assumpsisse de nostro. [b 1Kb] Indita hac ex pietate fiducia: ut quod in defunctis dignatum est uiuificare mortuum: in reis dignetur purificare corruptum. R\. Amen.

Post nomina. Oratio. Christe redemptio nostra qui olim noctem istam tue resurrectionis inluminasti potentia: precamur: ut in hac qua ipse uiuus resurrexisti  a mortuis: et expiationem criminum uiuis: et requiem iubeas prestare defunctis. R\. Amen. Quia tu es uita uiuorum etc.

Ad pacem. Oratio. Deus qui Neophitos tuos: maiori animarum [c 2Kb] quam uestium nitore uestisti: ut plus acciperent quam habere se nouerant: presta ut sicut donum tuum eorum intellectum exuperat: ita ultra etatem fides cum intelligentia placitis tibi operibus conualescat. Nobis quoque per mortem Iesu Christi Filii tui 192 pacis dona largire: et ueniam culparum attribue. R\. Amen. Quia tu es uera pax nostra etc.

Inlatio. Dignum et iustum est sancte Pater omnipotens  eterne Deus: pietatem tuam omni quidem tempore: sed in hac nocte, [d 1Kb] uel die, profusius exultantibus animis conlaudare. Nox enim ista non tenebrarum sed luminis mater est: in qua exortus est [e 1Kb] in eternum diei resurrectio nostra: Dominus iehsu Christus. Ille uerus agnus qui abstulit peccata mundi. Qui non in figura ueteri: alio offerente mactatus est: sed in corpore ueritatis adueniens: adimpleuit figuras carnalium sacrificiorum: approbauit et prophetias miraculorum celestium. Sed uiuam et ueram hostiam nouissimis seculorum temporibus idem Sacerdos et sacer agnus exhibuit. Eleuatisque in cruce manibus: sacrificium uespertinum pependit in ligno: et beneficium matutinum surgens prebuit e sepulcro. [f 1Kb] Unde uenerandi sacra imitatione mysterii: in eternam  modo uitam filii lucis oriuntur: quos matutino partui per gratiam spiritalem hac nocte progenerat mater Ecclesia. Sine corruptione concipiens: et cum gaudio pariens. Exprimens in se utique formam uirginis genitricis absque ullo humane contagionis fecunda conceptu. In cuius magnitudine resurget Christo: mors occidit delictorum: et exorta est uita credentium. Propter quod ei celestia atque terrestria cantant canticum nouum cum omni exercitu Angelorum: et cum Cherubin ac Seraphin: sine cessatione sic dicunt. R\. Sanctus. Sanctus. Sanctus.

Post Sanctus. Oratio. uere Sanctus et uerus iehsu filius Dei: qui ascendit patibulum crucis: ut omnes uires suas mors in sua perderet morte. Descendit ad inferos: ut hominem ueteri errore deceptum: et  regno peccati seruientem uictor abstraheret: serasque portarum potenti manu confringeret: et secuturis sue resurrectionis gloriam demonstraret. Ipse Dominus ac redemptor eternus.

Dicat Presbyter.

Post pridie. Oratio. Habentes ante oculos omnipotens Pater sancte tante passionis triumphos: supplices exoramus: ut pascha hoc quod nobis Dominus noster iehsu Christus filius tuus [g 1Kb] hostiam uiuam constituit: atque compleuit: fiat nobis in protectionem salutis et uite. Ut sanctificatus his solennitatibus populus: Altaribus tuis oblationis sue munera placitura consignet. Fiat nobis Eucaristia pura [h 2Kb] atque  legitima in nomine unigeniti tui. Ut cum nostris fuerit percepta pectoribus: fidem nutriat: mentem sanctificet atque confirmet. R\. Amen.

Ad confractionem panis. Antiphona. Hic est panis uerus Dei qui de celo descendit: et uitam tribuit mundo: qui manducauerit ex eo: permanet in eternum: et panis quem ego dabo: caro mea est pro mundi uita. Qui credit in me: non esuriet: neque sitiet unquam: ecce disponam uobis sicut disposuit mihi Pater regnum: ut edatis et bibatis super mensam meam in regno alleluia.


Ad Orationem Dominicam.

Oratio. Oremus. [a 1Kb] Excellentissimam in hac nocte tue resurrectionis celebrantes solennitatem: in qua  ipse nobis dies nouo de tumulo surgens: ueternosam antique noctis caliginem celestem conuertisti in claritatem: te quibus possumus lachrymosis rugitibus imploramus: ut qui nos redemisti precio tui sanguinis: instituta a te precepta acceptes nostre orationis. Sit indulgentia criminum: concedatur etiam et celestis glorie summa uirtutum. Memento Domine quod terra sumus: et accipe contritionem nostri spiritus. Ut qui carnis infirmitate ad terram prosternimur: ad celos castigatione spiritali ieiuniis subleuemur. Et quia ex nostro est ut cadamus: ex tuo sit ut surgamus: quia te iubente dicimus. Pater noster qui es in celis. Hic Presbyter accipiat particulam que dicitur regnum: et ponat eam reuerenter super calicem. Et dicat alta uoce. uicit Leo de tribu Iuda  radix Dauid alleluia. Dicatur tribus uicibus. Et chorus respondeat qualibet uice. Qui sedes super Cherubin radix Dauid 193 alleluia. Deinde mittat Presbyter particulam in calicem et dicat. Humiliate uos benedictioni. Dominus sit semper uobiscum.

Benedictio. [b 1Kb] Christus Dominus qui ascendit patibulum crucis: sua uos redemptione et passione conseruet a malis. R\. Amen. Detque uobis sue dulcedinis sapientia renouari: qui se amaro permisit fellis poculo propinari. R\. Amen. Ut cuius laudes  Ecclesia cuncta celebrauit ouando: eius conseruari mereamur magno crucis uexillo. R\. Amen. Per misericordiam ipsius Dei nostri: qui est benedictus et uiuit et omnia regit in secula seculorum. R\. Amen. Dominus sit semper uobiscum. R\. Et cum. Ad accedendum. Gaudete populi et letamini: Angelus sedit super lapidem Domini: ipse uobis euangelizauit. Christus surrexit a mortuis Saluator mundi: et expleuit omnia suauitate: gaudete populi et letamini. u\. Erat autem aspectus eius sicut fulgur: et uestimenta eius sicut nix: et dixit. P. Christus surrexit a mortuis. u\. Et exierunt mulieres cito de monumento cum timore et gaudio magno: currentes nunciare discipulis eius quia resurrexit. P. Christus. u\. Gloria et honor Patri et Filio et Spiritui Sancto in  secula seculorum amen. P. Gaudete populi et letamini. Communio. Refecti Christi corpore et sanguine: te laudamus Domine alleluia. alleluia: alleluia.

Oratio. Corpus Domini nostri Iesu Christi quod accepimus: et sanctus sanguis eius quem potauimus: [c 1Kb] adhereat uisceribus nostris: eterne omnipotens Deus: ut non ueniat nobis ad iudicium nec ad condennationem: sed proficiat ad salutem et ad remedium animarum nostrarum in uitam eternam. R\, Amen

[d 2Kb] Expleta Missa post hec ad uesperas dicuntur he laudes. Dicant qui redempti sunt a Domino in eternum: quos redemit de manu inimici in eternum et in seculum seculi. u\. Populus qui sedebat in tenebris  et umbra mortis: uinctus in mendicitate et ferro. P. Quos redemit. u\. Quia contriuit portas ereas: et uectes ferreos confregit. P. Quos redemit. Dicat Presbyter. Dominus sit semper uobiscum. R\. Et cum. Lauda. Alleluia: Ego sum primus et ego nouissimus: et fui mortuus. P. Et ecce sum uiuens in secula seculorum: alleluia. u\. Dignus es Domine Deus noster accipere librum: et soluere signacula eius: quoniam occisus es: et redemisti nos Deo in sanguine tuo ex omni tribu: et lingua. P. Et ecce.  u\. Gloria et honor Patri et Filio et Spiritui sancto in secula seculorum amen. P. Et ecce. Iterum dicat. Dominus sit semper uobiscum. R\. Et cum. Lauda. Alleluia: Angelus Domini descendit de celo. P. Et accedens reuoluit lapidem ab ostio monumenti alleluia: alleluia. Lauda II. Alleluia. Erat aspectus eius sicut fulgur: et uestimenta eius candida quasi nix: et dixit mulieribus: nolite timere. P. Et accedens. u\. Gloria et honor Patri et Filio et Spiritui Sancto in secula seculorum amen. P. Et accedens. Capitula. Excellentissimam in hac nocte. Require retro in Missa. fol. CXCII. Benedictio. Christus Dominus qui ascendit patibulum crucis, ut supra. Lauda. Alleluia. Locutus est Angelus Domini mulieribus dicens. P. Scio quia crucifixum queritis: surrexit  sicut dixit: uenite et uidete ubi positus erat Dominus. u\. Cantate Domino canticum nouum: quia mirabilia fecit. P. Scio quia. R\. Gloria et honor Patri et Filio et Spiritui Sancto in secula seculorum amen. P. Scio quia.

Oratio. Dominus noster iehsu Christus Filius tuus: qui solus uerbo uirtutis cuncta moderans: et omnia crucis stigmata portans: uectes ferreos comminuit: portarumque erearum claustra perfregit: tartari profunda descendit: sedentibus in umbra mortis ignote lucis claritate resplenduit: et Sol iusticie de tumulo: corpore suscitato procedens radiis suis tenebras nostras mirabiliter [a 1Kb] inlustrauit. R\. Amen. Per misericordiam tuam Deus noster qui es benedictus: et uiuis et omnia regis in secula seculorum. R\.  Amen. Dominus sit semper uobiscum. R\. Et cum spiritu. Solennia completa sunt in nomine Domini nostri Iesu Christi: uotum nostrum sit acceptum cum pace. R\. Deo gratias.

[b 2Kb] Benedictio Agni in illaria Pasche.

Domine Iesu Christe: qui per Moysen famulum  tuum et typicam prefigurationem ob tui ostensionem sanctum pascha in agni assi atque imaculati immolatione renibus accinctis baculisque in manibus 194 cum lactucis agrestibus: populum tuum celebrare iussisti: quique etiam per Samuelem uatem formidante populo tuo [c 1Kb] applicandum te in agnum lactentem piam ac sinceram tibi orationis hostiam offerri precepisti. Offerimus etiam et nos indigni famuli tui. A. post sacra solennia huius diei paschalis hanc creaturam agni: quam nobis exactis ieiuniorum diebus [d 1Kb] preparandis paulisper corporibus indulgere iussisti. Precamur ut eum per nos famulos tuos ac ministros ore sancto tuo benedicas: et dextera tua sanctifices amen. Sicque illum nobis percipere iubeas: ut baculos spei habentes in manibus: [e 1Kb] renibus accinctis  turpibus rebus renouati: in nouitate uite sic amaritudines seculi pretereuntis omittamus: ne retro respicientes a tramite iusticie recedamus amen. Sicque uitam presentem tuis actibus finiamus: ut te pretectorem ac defensorem nostrum semper in oculis habeamus amen. Ut ad terram beatam quam illis promisisti per figuram: nobis reserasti per gratiam: te duce cum operum bonorum fructu exultantes perueniamus. Amen. Deinde dicit. Deo gratias tribus uicibus. Et post hec dicit. In nomine Domini nostri Iesu Christi: sanctificatus hic agnus permaneat.



[f 2Kb] IN DIE RESURRECTIONIS DOMINI.


Ad Missam. [g 1Kb] Officium.

Libera nos filius Dei Saluator noster. alleluia: alleluia:  alleluia. u\. Cantate Domino canticum nouum: quia mirabilia fecit. P. Alleluia. u\. Gloria et honor Patri et Filio et Spiritui Sancto in secula seculorum amen. P. alleluia. In medium altaris dicat Presbyter. Per omnia semper secula seculorum. R\. Amen. Gloria in excelsis Deo. Finita Gloria dicantur  isti uersus. [a 1Kb] Sanctus Deus qui sedes super Cherubin. Solus inuisibilis. Sanctus fortis qui in excelsis glorificaris uocibus angelicis. Sanctus immortalis qui solus es immaculatus: Saluator miserere nobis: alleluia. u\. Dignus es Domine Deus noster accipere gloriam et honorem et uirtutem. P. Sanctus fortis. u\: Quoniam omnes gentes uenient et adorabunt in conspectu tuo Domine et dicent. P. Sanctus immortalis. u\. Benedictio et honor et gloria uirtus et potestas tibi Deo nostro in secula seculorum amen. P. Miserere nobis alleluia. Si placuerit dicat Presbyter [b 1Kb] hymnum trium puerorum. Benedictus es Domine. Inuenies eos in omnium offerentium. Iterum dicat Presbyter in medium altaris. Per omnia semper secula seculorum. R\. Amen.

 Oratio. [c 1Kb] Tibi gloriam concinimus Domine Deus noster: tuamque potentiam postulamus: ut sicut pro nobis peccatoribus dignatus es mori: et clarificatus secundo post tertium diem apparuisti in gloria resurrectionis: ita per te absoluti in te mereamur habere perpetuum gaudium: ita ut nobis precessit uere resurrectionis exemplum. R\. Amen.

Alia Oratio. [d 1Kb] Te excelsa laus in altissimis decet: tibi e terris gloriam Ecclesia canit: atque huius caterue concentus ad astra hymnum emittit. Rogamus te omnipotens Deus: ut sicut tuas solenniter porrigimus laudes: ita precum nostrarum iubeas efficaciter suscipere uoces. R\. Amen. Per misericordiam tuam Deus noster etc. Dominus sit semper uobiscum. R\. Et cum.


 Principium [e 1Kb] Apocalipsis Iohannis Apostoli.

R\. Deo gratias.

Apocalipsis Iesu Christi quam dedit illi Deus palam facere seruis suis: que oportet fieri cito. Et signauit mittens Angelum suum seruo suo Iohanni: qui testimonium perhibuit uerbo Dei: et testimonium Iesu Christi quecumque uidit. Beatus qui legit et qui audit uerba prophetie: et seruat ea que in ea scripta sunt. Tempus enim prope est. Iohannes septem Ecclesiis que sunt in Asia. Gratia uobis et pax ab eo qui est: et qui erat: et qui uenturus est: et a septem spiritibus qui in conspectu throni eius sunt: et  ab Iesu Christo qui est testis fidelis: primogenitus  mortuorum: et princeps regum terre. Qui dilexit nos: et lauit nos a peccatis nostris in sanguine suo. Et fecit nos regnum et sacerdotes Deo et Patri suo. Ipsi gloria [f 1Kb] in secula. Ecce uenit cum nubibus: et uidebit eum omnis oculus: et qui eum pupugerunt. Et plangent se super eum omnes tribus [g 1Kb] terre. Ego sum Alpha et O: principium et finis: dicit Dominus Deus. Qui est: et qui erat: et qui uenturus est omnipotens. R\. Amen. Dicat. Presb. Dominus sit semper uobiscum. R\. Et cum.

195 [h 1Kb] Psallendo. Hec est dies quam fecit Dominus: exultemus et letemur in ea. u\. Dextera Domini fecit uirtutem: Dextera Domini exaltauit me. P. Exulte. u\. Aperite mihi portas iusticie. Deo gratias. P. Exulte.

 Dicat Presbiter Silentium facite.


Lectio libri Actuum Apostolorum .

R\. Deo gratias.

In illis diebus: Stans Petrus in medio plebis: locutus est eis dicens. uiri fratres liceat audenter dicere ad uos: de patriarcha Dauid: quoniam defunctus est et sepultus: et sepulchrum eius est apud nos usque in hodiernum diem. Propheta igitur cum esset et sciret quia iureiurando iurasset illi Deus de fructu lumbi eius sederet super sedem eius. Preuidens locutus est de resurrectione Christi: quia neque derelictus est in infernum: neque caro eius uidit corruptionem. Hunc Iesum resuscitauit Deus: cuius nos omnes testes sumus. Dextera igitur Dei exaltatus est promissione Spiritus Sancti accepta a Patre:  [i 1Kb] effudit hoc donum quod uos uidetis et auditis. Non enim Dauid ascendit in celum. Dixit autem ipse. Dixit Dominus Domino meo: sede a dextris meis: donec ponam inimicos tuos: scabellum pedum tuorum. Certissime ergo sciat omnis domus Isrel: quia et Dominum [k 1Kb] meum et Christum fecit Deus hunc Iesum quem uos crucifixistis. His autem auditis compuncti sunt corde: et dixerunt ad Petrum et ad reliquos Apostolos. Quid faciemus uiri fratres? Petrus uero ad illos: Penitentiam inquit agite: et baptizetur unusquisque uestrum in nomine Iesu Christi: in remissionem peccatorum uestrorum: et  accipietis donum Spiritus Sancti. uobis enim est repromissio  et filiis uestris: et omnibus qui longe sunt: quoscumque aduocauerit Dominus Deus [a 1Kb] uester. R\. Amen.


Lectio sancti euangelii secundum Ioannem .

Gloria tibi Domine.

Una Sabbati Maria Magdalene uenit mane cum adhuc tenebre essent ad monumentum: et uidit lapidem sublatum ab ostio monumenti. Cucurrit ergo et uenit ad Symonem Petrum: et alium discipulum quem amabat iehsu et dixit eis. Tulerunt Dominum de monumento: et nescimus ubi posuerunt eum. Exiit ergo Petrus et ille alius discipulus: et uenerunt ad monumentum. Currebant autem duo simul: et ille alius discipulus precucurrit citius Petro: et uenit prior ad monumentum. Et cum se inclinasset: uidit  posita linteamina: non tamen introiuit. uenit ergo Symon Petrus sequens eum: et introiuit in monumentum. Et uidit linteamina posita et sudarium quod fuerat super caput eius non cum linteaminibus positum: sed separatim inuolutum in unum locum. Tunc ergo introiuit et ille discipulus qui uenerat prius ad monumentum: et uidit et credidit. Nondum enim sciebat scripturam: quia oportebat eum a mortuis resurgere. Abierunt ergo iterum ad semetipsos discipuli: Maria autem stabat ad monumentum foris plorans. Dum ergo fleret inclinauit se: et perspexit in monumentum: et uidit duos Angelos in albis sedentes: unum ad caput: et unum ad pedes: ubi positum fuerat corpus Iesu. Dicunt ei illi. Mulier: quid ploras? Et dixit eis. Quia tulerunt Dominum meum:  et nescio ubi posuerunt eum. Hec cum dixisset conuersa est retrorsum: et uidit Iesum stantem: et nesciebat quia iehsu esset. Dicit ei iehsu. Mulier quid ploras? Quem queris? Illa extimans quia hortulanus esset: dicit ei: Domine si tu sustulisti eum: dicito mihi ubi posuisti eum: et ego eum tollam. Dicit ei iehsu. Maria. Conuersa illa: dicit ei. Rabboni: quod dicitur Magister. Dicit ei iehsu. Noli me tangere: nondum enim ascendi ad Patrem meum. uade autem ad fratres meos: et dic eis. Ascendo ad Patrem meum et ad Patrem uestrum: et ad Deum meum et ad Deum uestrum. uenit Maria Magdalene annuncians discipulis suis: quia uidi Dominum: et hec dixit mihi. R\. Amen.

 Dicat Presb. Dominus sit semper uobiscum. R\. Et cum.

[c 1Kb] Lauda. Alleluia. u\. Redemptionem misit Dominus populo suo: mandauit in eternum testamentum suum: sanctum et terribile nomen eius. P. Alleluia.

[d 1Kb] Sacrificium. Ecce Agnus Dei qui tollit peccata mundi alleluia. u\. Dicant qui redempti sunt a Domino quos redemit de manu inimici. u\. De regionibus congregauit eos a Solis ortu et occasu: ab aquilone et mari. P. Qui. u\. Gloria et honor Patri et 196 Filio et Spiritui Sancto in secula seculorum amen. P. Qui tollit peccatum.

 Missa. Letetur celum: et exultet terra: rideat mare: Sol fulgeat: serenitas rediit: pestis fugiit. Tempestas desiit. Cessit obscuritas: erem crux purgauit: tellurem sanguis abstersit: lignum correxit. Affixus Deus: hominem sic redemit. Sed quantum ad immutabilitatem maiestatis [e 1Kb] expectat: munere non labore. Quia cum perditioni nostre miseratione consulens doluisset: non ad hoc corporee imaginem uilitatis assumpsit: quasi contra degeneris aduersarii tirannidem non posset aliter subuenire: sed propter id quod eisdem prophetarum uaticinia erant complenda miraculis. Eo magis ut liberandis esset indubitata cognitio: quod in primi transgressoris offensa mors operata est. Non imbecillitate artificii: sed iniquitate peccati. Quod male utendi pereundi  causa non fuit fragilitas: sed uoluntas. Quod originem supplicii non operis habuit corruptela: sed criminis. Quod conditionem pene non sensus statuit: sed consensus. Quod habentis uicium contumacia fuit creati: non negligentia creatoris. Te ipsum mihi interrogare liceat: redimente Domino meo: iam auctor extranee qua te primum diabolus parte corrupit? Numquid in facientis manibus ruinam corporis tui fractura contraxerat? Fueras certe stabilis membris si non fuisses instabilis in preceptis. Animum tuum tentator obtinuit: in quo tibi maior portio credita fuerat dignitatis. Iudicium tuum in quo fueras dimissus: exegit. uides non Domini: sed tui fuisse arbitrii: quod peristi. Dicam omnipotens Deus: fassus ueteris hominis prauitatem: non tamen de  presenti statu libertatis ingratus: non fuisset captiuitati obnoxius: si libertatis dominus non fuisset. Et in hoc utique clemens arbiter: et tue potestatis eminentiam: et presumptionis nostre licentiam confitentes: petimus ac rogamus: ut dicta preceptionis tue consentientes: facias esse iudicio: ut nobis ultra nec libeat peccare nec liceat. R\. Amen. Per misericordiam tuam etc.

Alia oratio. Benedic anima mea Domino: et tota fidelis Christo plebs gaudia religiose gratulationis consequere. Amisit uetustas opprobrium: mors aculeum. Custodia reum. Catena dannatum. Non nobis in preiudicio caro rebellis adsurgat: non in dannatum sanguis paricidalis iure criminis intumescat.  Homo est qui perdidit: Deus homo factus est qui redemit. Maiorem tibi exegit Domine pietatem nostra calamitas: quam perdiderat prothoplaustorum effusa libertas. Tunc serui dicebantur futuri: nunc filii. Tunc obedientibus immortalitas promittebatur: nunc augetur et dignitas. Tunc portio habenda cum deliciis: nunc communio futura cum Angelis. Tunc cum creatura uiuendum: nunc cum creatore regnandum. Tunc euitandus diabolus: nunc et subiiciendus ediscitur. Tunc erat ammonitio de cautela precepti: nunc adhortatio de pompa iudicii. Tunc proponebatur in lege metus: nunc in uoluntate suggestus.  Tunc non licuit paradisum habere per culpam: nunc celum sperare datur per gratiam. Melius ergo multoque melius creuimus post ruinam. Propter quod humillimi sine cessatione rogamus: ut donec nos tua curatione perficias: nostris tuam uulneribus non subtrahas medicinam.

R\. Amen.

Post nomina. Oratio. Auditis nominibus offerentium: te pietatis Dominum deprecamur. Ut digneris nobis oratus assistere: adesse quesitus: aperire pulsatus. Offerentium nomina celestibus scribas in paginis: promissionem tuam manifestes in Sanctis: misericordiam ostendas in perditis. Et quia imbecilla est nostre infirmitatis oratio: ut quid orare oporteat nescimus: [a 3Kb] aduocamus in suffragio precum  nostrarum receptos in celesti collegio Patriarchas: repletos diuino spiritu Prophetas. Martyres confessionis floribus coronatos: Apostolos ad officium predicationis electos. Per quos oramus te Dominum nostrum: ut omnes metu territos: inopia afflictos: tribulatione uexatos: 197 morbis obrutos: suppliciis deditos: debitis obligatos: presentia tue resurrectionis absoluas: spirituum quoque pausantium memor esse digneris: ut illis criminum suorum indulgentia relaxata: ad sinum patriarcharum liceat peruenire. R\. Amen. Quia tu es uita uiuorum etc.

Ad pacem. Oratio. Domine Iesu Christe Sanctorum claritas meritorum: et uera beatificatorum felicitas animarum: dona ut qui resurrectionis tue diem [b 1Kb] letando  colimus: et litando resurgere ipsi per gratiam tuam bene sancteque uiuendo: et paci tue consentiendo: ante nostrum obitum mereamur. Et sicut tibi pro tante festiuitatis officio [c 1Kb] amictus in nobis candidos exhibemus: ita per indulgentiam tuam dealbati supra niuem: atque mundati et gemine dilectionis dulcedine satiati: uniuersi criminis nigredine  careamus. R\. Amen. Quia tu es uera pax nostra etc. Gratia Dei Patris etc. Quomodo adstatis pacem facite. R\. Chorus. Pacem meam do uobis: pacem meam commendo uobis: non sicut mundus dat pacem do uobis. u\. Nouum mandatum do uobis ut diligatis uos inuicem. P. Pacem meam u\. Si manseritis in me: et uerba mea in uobis manserint: quodcumque petieritis Patrem in nomine meo: petite et fiet uobis. P. Pacem meam. u\. Gloria et honor Patri et Filio et Spiritui Sancto in secula seculorum amen. P. Pacem meam. Introibo ad altare Dei mei. R\. Ad Deum qui letificat. Aures ad Dominum. R\. Habemus ad Dominum. Sursum corda. R\. Leuemus ad Domitum. Deo ac Domino Iesu Christo etc

Inlatio. Dignum et iustum est: nos tibi gratias  agere Domine Sancte Pater eterne omnipotens Deus: et Iesu Christo Filio tuo Domino nostro: qui tecum simul et cum Spiritu Sancto hanc diem gemino luminis decore sanctificans: et luci eam dedicauit pariter et saluti. In hanc non extantia creans: [d 1Kb] in hanc creata redimendo saluificans. Hanc in conditione temporum primam: hanc in reparatione hominis efficiens gloriosam. In ea lucem istam uisibilem creans: in ea hodierne resurrectionis gloriam manifestans. In hac quippe ipse solutis doloribus: inferni deuicto diabolo: triumphauit cum mortem moriens uicit: et sanguine suo terrena celestibus reconciliauit. Unde merito illi omnes Angeli: omnesque Sancti non cessant clamare quotidie: ita dicentes. Te celi celorum. Te potestates. Te throni et uirtutes laudant. Tibi cetus  Angelorum in excelsis concinunt hymnum. Tibi Cherubin ac Seraphin incessabili uoce proclamant dicentes. Agyos. Agyos. Agyos. Kyrie. Otheos. Sanctus. Sanctus. Sanctus: Dominus Deus Sabaoth. Pleni sunt celi et terre gloria maiestatis tue: osanna filio Dauid. Benedictus qui uenit in nomine Domini: osanna in excelsis. Agyos. Agyos. Agyos. Te Domine  laudat omnis uirtus celorum: et exercitus angelorum. Tibi hymnum depromunt melliflua carmina Sanctorum. Tibi psalant choree uirginum: et cetus Confessorum. Tibi genua curuant celestia. Terrestria. Et inferna. Laudant te Regem omnium seculorum. Osanna in excelsis.

Post Sanctus. Oratio. uere sanctus: uere benedictus Dominus noster iehsu Christus filius tuus: quem die tertia defleuimus mortuum: et hodie gaudemus uirtute propria ab inferis suscitatum. Qui per mortem suam diabolum [a 1Kb] non uirtute: sed iustitia uicit: et per gloriam resurrectionis sue: uiam reuertendi ad celum peccatoribus patefecit. Christus Dominus ac redemptor eternus.

Post pridie. Precamur nunc Domine sancte Pater  eterne omnipotens Deus: ut quemadmodum Dominus noster iehsu Christus filius tuus [b 1Kb] illa ineffabilium gratiarum actione [c 2Kb] semetipsum tibi pro nobis offerens: mortem nostram suscepturus auditus est: ita nunc et nos qui ipsum et uitam eius querimus exequendo ministerialiter: que instituit [d 1Kb] audiamus. Ut hic tibi panis cum hoc calice oblatus [e 4Kb] in filii tui corpus et sanguinem te benedicente [f 1Kb] ditescat. Ac largo oris tui perfusus spiritu: indulgentiam nobis omnium peccatorum largiatur et gratiam: et conlate  a se salutis dono: donec in semetipso perficiat: custodiam adhibeat indefessam. R\. Amen.

198 Ad confractionem panis. Accipiat Presbyter corpus Domini reuerenter: et ponat eum super calicem discoopertum: et dicat. Dominus sit semper uobiscum. R\. Et cum. Fidem quam corde credimus: ore autem dicamus. Chorus respondeat. Credimus in unum Deum. Totum

Ad Orationem Dominicam.

Christe Iesu bone: qui ad Patrem de cruce clamasti: tu nos in hac die qua ipse de tumulo surrexisti: ad te clamantes exaudi. Quo resurrectionis tue hylaritate: gaudentium ora repleantur iubilo laudis: et corda effectum percipiant exorationis. Cum nunc exorauerint ea que precepisti: clamantes  atque ita dicentes e terris. Pater noster qui. Hic discooperiat calicem et accipiat particulam que dicitur Regnum: et ponat eam super calicem et dicat. uicit leo de tribu Iuda radix Dauid alleluia. tribus uicibus. Respondeat Chorus qualibet uice. Qui sedes super Cherubin radix Dauid alleluia. Hic mittat particulam in calicem. Postea dicat Presbyter uel Diaconus. Humiliate uos benedictioni. Dominus sit semper uobiscum. R\. Et cum.

Benedictio. Dominus iehsu Christus qui pro totius  mundi salute moriens: hodie resurrexit a mortuis: ipse uos resurrectione sua mortificet a delictis. R\. Amen. Quique per crucis patibulum mortis destruxit imperium: beate uite uobis tribuat participium. R\. Amen. Ut qui resurrectionis eius diem cum letitia presenti celebratis in seculo: sanctorum mereamini in celestis regionis consortium. R\. Amen. Per misericordiam ipsius Dei. nostri etc. Dominus sit semper uobiscum. R\. Et.

Ad accedentes. Antiphona. Gaudete populi. Communio. Refecti Christi corpore.

Require in uigilia Pasche fol. CXCIII.

Oratio. Expletis Domine in hac sacra solennitate nostre seruitutis obsequiis gratias tibi laudesque referimus dono tuo miserationis adiuti. Precantes te  Deus: ut a peccatis nos abluas et in tuis semper laudibus exultare concedas. R\. Amen. Per misericordiam tuam Deus noster: qui es benedictus et uiuis et omnia regis in secula seculorum. R\. Amen. Dominus sit semper uobiscum. R\. Et cum. Dicat Presbiter. Exultemus et letemur hodie: resurrexit Rex eterne glorie: nostra resurrectio: benedicat omnis caro Domino. Respondeat Chorus. Exultandi et letandi tempus est: pascha nostrum immolatus agnus est: qui nostras miserias expurgauit: illi demus gratias.



SECUNDA FERIA PASCHE AD MISSAM.


[a 1Kb] Officium.

Dicite [b 1Kb] in nationibus alleluia: Dominus regnauit a ligno alleluia. Et correxit orbem terre alleluia alleluia.  u\. Cantate Domino canticum nouum: cantate Domino omnis terra. P. Et corre. u\. Gloria et honor Patri et Filio et Spiritui sancto in secula seculorum amen. P. Et correxit. Oratio. Te excelsa laus, ut in die. fol. CXCIII.


Apocalipsis Iohannis Apostoli .

Angelo Ephesi Ecclesie scribe. Hec dicit qui tenet septem stellas in dextera sua: qui ambulat in medio candelabrorum aureorum. Scio opera tua et laborem et patientiam tuam: et quia non potes sustinere malos: et tentasti eos qui se dicunt Apostolos esse et non sunt: et inuenisti eos mendaces: et patientiam habes: et sustinuisti propter nomen meum: et non defecisti. Sed habeo aduersus te pauca: quia  caritatem tuam primam reliquisti. Memor esto itaque unde excideris: et age penitentiam: et prima opera fac. Sin autem uenio tibi: et mouebo candelabrum tuum de loco suo: nisi penitentiam egeris. Sed hoc habes: quia odis facta Nicolaitarum: que et ego odi. Qui habet aurem audiat: quid spiritus dicat Ecclesiis. uincento dabo edere de ligno uite:  quod est in paradiso Dei mei. R\. Amen. Dominus sit semper uobiscum. R\. Et cum. [d 1Kb] Psallendo. Magnus Dominus noster et magna uirtus eius: et sapientie eius non est numerus. u\. Laudate Dominum quoniam bonus est psalmus: Deo nostro iocunda sit laudatio. P. Et sapien. Dicat Presbyter. Silentium facite.


Lectio libri Actuum Apostolorum .

R\. Deo gratias.

In illis diebus. Exurgens Petrus in medio fratrum: [f 1Kb] dixit. uiri fratres oportet impleri scripturam: quam predixit Spiritus Sanctus per os Dauid de Iuda: qui fuit dux eorum qui comprehenderunt Iesum: qui conumeratus erat in nobis: et sortitus fuerat sortem ministerii huius. 199 Hic itaque acquisiuit  agrum de mercede iniquitatis: et suspensus crepuit medius: et diffusa sunt omnia uiscera eius. Et notum factum est omnibus habitantibus Hierusalem: ita ut appellaretur ager ille Acheldemach: hoc est ager sanguinis. Scriptum est enim in libro psalmorum. Fiat commoratio eius deserta: et non sit qui habitet in ea: et episcopatum eius accipiat alius. Oportet ergo ex his uiris qui nobiscum congregati sunt in omni tempore quo intrauit et exiuit inter nos Dominus iehsu: incipiens a baptismate Iohannis usque ad diem qua assumptus est a nobis: testem resurrectionis eius nobiscum fieri ex istis. Et statuerunt duos uiros. Ioseph qui dicitur Barsabas: qui cognominatus est iustus: et Mathiam. Et orantes dixerunt. Tu Domine qui corda omnium nosti: ostende  quem elegeris ex bis duobus unum accipere locum ministerii huius et apostolatus: de quo preuaricatus est Iudas: ut iret in locum suum. Et dederunt sortes eis: et cecidit sors super Mathiam: et annumeratus est cum undecim Apostolis. R\. Amen.


Lectio sancti Euangelii secundum Marcum .

Illo in tempore: Dominus noster iehsu Christus posteaquam resurrexit a mortuis: apparuit primo Marie Magdalene: de qua eiecit septem demonia. Illa uadens nunciauit his qui cum eo fuerant lugentibus et flentibus. At illi audientes quia uiueret: et uisus esset ab ea: non crediderunt. Post hec autem duobus ex his ambulantibus: ostensus est in alia effigie  cuntibus in uillam. Et illi euntes nunciauerunt ceteris: nec illis crediderunt. Nouissime autem recumbentibus illis undecim: apparuit et exprobrauit incredulitatem eorum et duriciam cordis: quia his qui uiderant eum resurrexisse: non crediderunt. Et dixit eis. Euntes in mundum uniuersum: predicate euangelium omni creature. Qui crediderit et baptizatus  fuerit: saluus erit. Qui uero non crediderit: condennabitur. Signa autem eos qui crediderint hec sequentur. In nomine meo demonia eiicient: linguis loquentur nouis. Serpentes tollent. Et si mortiferum quid biberint: non eis nocebit. Super egros manus imponent: et bene habebunt. Et Dominus quidem iehsu postquam locutus est eis: assumptus est in celum: et sedit a dextris Dei. Illi autem profecti predicauerunt ubique: Domino cooperante et sermonem confirmante: sequentibus signis. R\. Amen.

Dicat Presbyter. Dominus sit semper uobiscum. R\. Et cum.

[a 1Kb] Lauda. Alleluia. u\. Hec est dies quam fecit Dominus: exultemus et epulemur in ea. P. Alleluia.

 [b 1Kb] Sacrificium. In Pascha Domini erit uobis solennitas septem diebus: quarum dies prima uenerabilis erit alleluia alleluia. u\. Tunc Pontifex offeret oblationem pro peccato: ut expietur pro uobis preter holocaustum sempiternum: quod semper offertis. P. Septem diebus.

Missa. In eternum dilectissimi fratres permanet benedictio Christi filii Dei: quam idem secundus homo gentibus contulit: ut transgressio primi hominis nichil noceret paruulis renascentibus: periret iuuenibus: euacuaretur in senibus. Secunda ergo dies ex quo resurrexit: resurrectio mortuorum celebratur eodem iubente: cum leticia populorum fidelium. Proinde non dominetur amplius iniquitas: quibus  gratiam superne uocationis indulsit secunda natiuitas. Ipse etenim iehsu Christus Dominus noster secundum multitudinem miserationum suarum prestare solus credentibus potest: ut secunda in nobis mors non habeat potestatem. R\. Amen.

Alia Oratio. Pridie te Dominum ab inferis surrexisse plenissima fide cognitione facientes: ouanti uoto deposcimus: ut qui olim in hac die fluida in celis aquarum elementa distinguens in earum medio firmamentum fieri elegisti: ita nos efficias firmamentum tue Ecclesie: ut Angelis tuis mereamur consimiles esse. Quo mortis ac resurrectionis tue uictoria roborati: que sursum sunt semper querentes ita uiuamus: ut te opitulante celeste firmamentum effecti  credentes tibi ad desideranda celestia inflammemur.

R\. Amen.

Post nomina. Oratio. Clarum nobis Domine post resurrectionem filii tui maius solito lumen ethereum iubar elatum: et perpetue illius 200 noctis horrore discusso temporalium: licet diem cum eterna iam luce radiantem testificata uirtutum tuarum gloria celebramus. Tu ergo omnipotens Deus Pater Domini nostri Iesu Christi: orantis populi tui in celum uota surgentia placidus ac serenus acceptans: munimina tribue: spei dona concede. Offerentibus quoque tribue  pacem: et defunctis eterne pausationis quietem. R\. Amen. Quia tu es uita uiuorum etc.

Ad pacem. Oratio. Deus qui honorem pristinum reddidisti per crucis opprobrium: quibus noluisti mortis inferre supplicium: repromissa nobis benedictionum celestium largire subsidia: ne paschalis adimatur repente leticia: da regeneratis ex spiritu bonam uitam: donec ueniamus feliciter ad gloriam sempiternam. Sit in oculis tuis aceptabile quod offerimus: sit salubre quod poscimus: quo per sanguinem Crucis tue in pace tua spe solidati uiuamus. R\. Amen. Quia tu es uera pax nostra etc.

Inlatio. Dignum et iustum est: nos tibi omnipotens Pater et unigenito Iesu Christo filio tuo Domino  nostro gratias agere. Qui eousque descendens humiliauit semetipsum: quousque suum latitantem reppererit fugitiuum. Non ut inuentum perimeret: sed ut a uinculis diabolice dannationis ereptum proprio dominio misericorditer reformaret. In quo descendentis intelligentia: dignationem uoluntarie mortis non obnoxie necessitatis ostendit. Quia non inuitus attrahitur: qui inferos itinere descendentis ingreditur. Cui enim sine exigentis instantia descendere uacat: redire subiacet cum delectat. Resurrexit ergo tertia die uiuus a mortuis: quia inuentus est solus liber in mortuis. Implens prophete uaticinium tanto ante predictum: uiuificabit nos post duos dies: in die tertio suscitabit nos: et uiuemus in conspectu eius. Secundum quam prefigurationem et Ionas uentre  piscis tribus diebus detentus egreditur: ut trinitatis sibimet cooperantis mysterium quod solius filii persona susciperet noscatur. Resurrexit ergo [c 1Kb] uiuus a mortuis: quia non erat subditus leto qui erat uacuus a delicto. Nec poterat mors tenere captiuum quem non inuenerat transgressoris debitis obligatum. Surgit uiuus a mortuis: qui locum mortis iure redemptoris adiit: non scelere peccatoris. Herebat in omnipotentis aduentum mortem suam timens: mortis impietas: et uite Dominum occasus sui formidine confusa miratur: metuit fortiorem: quem intelligit innocentem. Timebat uindicem: quem non probauerat debitorem. Quia scriptum erat: ero mors tua o mors: ero morsus tuus inferne. His igitur omnibus quemadmodum ueracium uatum preconia  tonuerunt probabiliter adimpletis: non solum celi celorum cum omni beatorum exercitu Angelorum: uerum etiam qualiumcumque peregrinantium fidelium studia famulorum cum Seraphin hymnum debite confessionis exultant et dicunt. R\. Sanctus. Sanctus. Sanctus.

Post Sanctus. uere Sanctus et benedictus es Deus Pater omnipotens: qui Dominum nostrum Iesum Christum filium tuum in assumptionem humanitatis mortem fecisti subire: ut nostrorum solueret uincula peccatorum: et triumphans de inferis liber remearet  ad solium tuum. Ipse Dominus ac redemptor eternus.

Post pridie. Hoc agentes apud te Pater sancte redemptricem nostram unigeniti tui mortem: [a 1Kb] sicut ipse precepit usque in aduentum ipsius nuntiamus. Nos eum pro nobis annuntiamus mortuum esse: tu commoriendi tribue dignitatem. Nos eum resurrexisse credimus: tu presta ut quotidianis nostris liberemur a lapsibus. Nos eum credimus et annuntiamus ad iudicium esse uenturum: tu presta talem conuersationem ut eius terribilem aduentum propicium mereamur habere. Hanc quoque oblationem ut acceptam habeas et benedicas supplices exoramus: sicut accepta habuisti munera Abel pueri tui iusti: et sacrificium patriarche nostri Abrahe: et quod  tibi obtulit Summus Sacerdos tuus Melchisedech. [b 1Kb] Descendat hic queso inuisibiliter 201 benedictio tua sicut quondam in patrum hostiis descendebat. Ascendat odor suauitatis in conspectu diuine maiestatis tue: ex hoc sublimi altario tuo per manus Angeli tui: et [c 1Kb] deferatur in ista solennia Spiritus tuus Sanctus qui tam [d 5Kb] adstantis quam offerentis populi:  et oblata pariter et uota sanctificet. Ut quicumque ex hoc corpore libauerimus sumamus nobis medelam anime: ad sananda cordium uulnera: ad expellendas de cogitationibus cordis nostri omnes imagines uanitatis. Ad eradicanda funditus odia uel uicia terrena: ad plantandam perpetuam caritatem: que operit multitudinem peccatorum. Ut uere hic sanguis sacer filii tui Domini nostri ita peccata nostra diluat potatus: sicut quondam nos redemit effusus. R\. Amen.

Ad orationem Dominicam.

Congregati uniuersi fratres karissimi qui peccatorum mole depressi et mundanis onerati cogitationibus suspiramus: consideremus qualiter noster mediator ignominiosam deportatus ad mortem: sustulit  manibus crucem: nichil persequentibus aut interrogantibus inimicis respondens: sed humilitate piissima dum pro nostris laboraret iniquitatibus tacens. Ob hoc ergo quia mitis et humilis corde est: discamus in hoc: quid oporteat fieri. Mortificemus cum uitiis membra nostra: crucifigamus desideria carnalia: resurgamus in anima: sicut ille iustus surrexit  in gloria. Quia tunc paschalis unanimiter poterit honorari solennitas cum hec sacrificia eidem Deo summo uite nostre commendauerit probitas: qui nos in terris positus sic docuit orare: et dicere. Pater noster.

Hic dicat Presb. uicit leo: tribus uicibus modo ut dictum est in I. die Pasche. fol. 198. Humiliate uos benedictioni. Dominus sit semper uobiscum.

R\. Et cum.

Benedictio. Exurgat in uobis Dominus: et omnes uestri dispereant inimici. R\. Amen. ueteris hominis indumentum in expoliatione criminum depotentes: induamini nouitatem spiritus in decore uirtutum. R\. Amen. Quique morte sua mortem deuicit: ipse uos de secunde mortis potestate defendat. R\. Amen.  Et qui resurgens uitam prebuit mundo: ipse uos de presenti et futuro liberet a malo. R\. Amen. Ut qui spem resurrectionis per Christum uictorem suscepistis: eternitatem beatitudinis eiusdem dono capiatis. R\. Amen. Per misericordiam ipsius Dei nostri qui est benedictus: et uiuit: et omnia regit in secula seculorum. R\. Amen. Dominus sit semper uobiscum. R\. Et cum.

Ad accedentes. Gaudete populi et letamini.

Communio. Refecti Christi corpore.

Require retro in uigilia Resurrectionis: folio 193. Oratio. Expletis Domine: ut in die sancto Pasche: fol. 198.



FERIA TERTIA POST PASCHA.


 Ad Missam Officium.

Dicite in nationibus. Require in II. feria Resurrectionis: folio 198. Oratio. Tibi gloriam concinimus. Require retro in die Resurrectionis: folio 194.


Apocalipsis Ioannis Apostoli .

R\. Deo gratias.

Angelo Smyrne Ecclesie scribe. Hec dicit primus et nouissimus: qui fuit mortuus et uiuit. Scio tribulationem tuam et paupertatem: sed diues es: et blasphemaris ab his qui se dicunt Iudeos esse et non sunt: sed sunt synagoga Sathane. Nihil horum timeas: que passurus es. Ecce missus est diabolus ex uobis in carcerem: ut tentemini: et habebitis tribulationem diebus decem. Esto fidelis usque ad  mortem: et dabo tibi coronam uite. Qui habet aurem audiat: quid spiritus dicat Ecclesiis. Qui uicerit: non ledetur a morte secunda.

R\. Amen.

Dicat Presb. Dominus sit semper uobiscum. R\. Et cum.

[b 1Kb] Psallendo. Ego dormiui et quieui: et resurrexi. P. Quoniam Dominus suscitauit me. u\. Non timebo  millia populi circumdantis me. P. Quoniam Dominus.

Dicat Presb. Silentium facite.


Lectio libri Actuum Apostolorum .

R\. Deo gratias.

In illis diebus: erant perseuerantes in doctrina Apostolorum et communicatione fractionis panis: et orationibus in Hierusalem. Fiebat autem omni 202 anime timor. Multa quoque prodigia et signa per Apostolos fiebant in Hierusalem: et metus erat magnus in uniuersis. Omnes etiam qui credebant: erant pariter et habebant omnia communia. Possessiones et substantias uendebant: et diuidebant illa omnibus: prout cuique erat. Quotidie quoque perdurantes unanimiter in templo: et frangentes per domos panem: sumebant cibum cum exultatione  et simplicitate cordis: conlaudantes Deum et habentes gratiam ad omnem plebem: Dominus autem augebat: qui salui fierent quotidie in idipsum. R\. Amen.


Lectio sancti Euangelii secundum Lucam .

In illis diebus. Post resurrectionem Domini nostri Iesu Christi duo uiri ibant in castellum quod erat in spacio stadiorum sexaginta ab Hierusalem nomine Emaus. Et ipsi loquebantur ad inuicem de his omnibus que acciderant. Et factum est [e 1Kb] dum ambularent et secum quererent: et ipse iehsu apropinquans ibat cum illis. Oculi autem illorum tenebantur: ne eum agnoscerent. Et ait ad illos. Qui sunt hi sermones quos confertis [f 1Kb] ad inuicem: et estis  tristes? Et respondens unus cui nomen Cleophas dixit ei. Tu solus peregrinus es in Hierusalem: et non cognouisti que facta sunt in illa his diebus? Quibus ille dixit. Que? Et dixerunt. De Iesu Nazareno qui fuit uir propheta potens [g 1Kb] in sermone coram Deo: et omni populo: et quomodo tradiderunt eum summi Sacerdotes et principes populi in dannatione mortis: et crucifixerunt eum. Nos autem sperabamus: quia ipse esset redempturus Isrel. Et nunc super hec omnia: tertia dies est hodie quod hec facta sunt. Sed et mulieres quedam ex nostris terruerunt nos: que ante lucem fuerant ad monumentum. Et non inuento corpore eius: uenerunt dicentes: se etiam uisionem Angelorum uidisse: qui dicunt eum uiuere. Et abierunt quidam ex nostris ad  monumentum: et ita inuenerunt sicut mulieres dixerunt: ipsum uero [h 1Kb] non uiderunt. Et ipse dixit ad eos. O stulti: et tardi corde ad credendum in omnibus que locuti sunt prophete: nonne hec oportuit pati Christum: et ita intrare in gloriam suam? Et incipiens a Moyse et Prophetis: interpretabatur illis in omnibus scripturis que de ipso erant. Et appropinquauerunt castello quo ibant: et ipse se finxit  longius ire: et cegerunt eum dicentes. Mane nobiscum Domine: quoniam ad uesperum iam declinat dies: et intrauit cum illis. Et factum est dum recumberet cum illis: accepit panem et benedixit: ac fregit et porrigebat illis. Et aperti sunt oculi eorum et cognouerunt eum: et ipse euanuit ex oculis eorum. Et dixerunt ad inuicem. Nonne cor nostrum ardens erat in nobis: dum loqueretur in uia: et aperiret nobis scripturas? Et surgentes eadem hora regressi sunt in Hierusalem: et inuenerunt congregatos undecim: et eos qui cum ipsis erant dicentes. Quod surrexit uere Dominus: et apparuit Symoni. Et ipsi narrabant que gesta erant in uia: et quomodo cognouerunt eum in fractione panis. R\. Chorus. Amen.

 Hic dicat Presbyter. Dominus sit semper uobiscum. R\. Et cum.

[a 1Kb] Lauda. Alleluia. u\. Iubilate Domino omnis terra: seruite Domino in leticia.

P. Alleluia.

Sacrificium. Solennem habebitis istum diem festum Domino: et offeretis septem diebus fructum holocausti in odorem suauitatis Domino: alleluia: alleluia.

Missa. Occurramus omnes dilectissimi fratres qui carere mortis dominio delectamus: ut triumphum Christi post mortem prosequamur. Ecce uisitatis inferis: rediit rursus ad carnem: quam resurgens efficiet immortalem. Nihil ipsi passionis inrogate uiolentia nocuit: totum tamen nobis gloriosa uirtus  resurrectionis indulsit. Ille nunquam deterior in humilitate suscepta: nos tamen misericorditer meliores fecit diuinitate conlata. Gaudeamus igitur gaudiis christianis: non sepeliamur uoluptatibus uanis. Nihil habeat dilectissimi nostra festiuitas indecorum. Debet populorum fidelium multitudo de sepulcris procedere uitiorum: debet etiam 203 dealbata per gratiam parere oculis renatorum: debet imitationem suis infantibus prebere uirtutum. Tunc est enim sine fermento malicie paschalis oblatio: si in azimis sinceritatis et ueritatis epuletur religiosa deuotio. R\. Amen.

Alia Oratio. Deus qui Dominice resurrectionis temporali solennitate letificas: quos ad gaudia sempiterne festiuitatis inflammas: hodierne quesumus congregationis  attende conuentus: et celeriter postulantibus tribue quicquid sanctus exoptat affectus. Dona singulis temperantiam. Repelle tristiciam. Fac regeneratos perenniter in fide consistere. Fac fideles in pace proficere. Discant illi uehementer seruare per gratiam: quod dedisti: discant isti diligere: quod quotidiana dilectione seruasti. R\. Amen.

Post nomina. Oratio. Iesu Dei filius qui pro nobi [b 1Kb] uoluntarie moriens seua inferorum ergastula potentiali brachio penetrans confregisti: tu fidelium defunctorum  spiritus a locis penalibus exime: et eterne eos amenitate simul et muneris iocunditate sustolle. Et quia ex latere tuo te moriente noui profluxit laticis unda: [c 1Kb] que in his diebus paschalibus horum renatorum est progenies consecrata: te poscimus et rogamus: ut et in illis sacre regenerationis puritatem conserues: et in nobis confessionum emolumenta multiplices. Quo et illi conlatum sibi baptismi donum teneant absque culpa: et nos in eandem quam uiolauimus gratiam reintegremur saltim ex uenia post ruinam.

R\. Amen.

Ad pacem. Oratio. Deus qui fideles semper adiuuas populos: et regeneratos tibi consecras paruulos. Inchoatas in hoc populo perfice sanitates: repellendo  aduersarias potestates. Ut uirtute huius sacrificii: dum superbus inimicus eliditur: resurrectionis tue celebritate adoptiuus in pace populus amplietur. R\. Amen.

Inlatio. Dignum et iustum est: nos tibi gratias agere Domine sancte Pater eterne omnipotens Deus per Iesum Christum filium tuum Dominum nostrum. Qui in uia discipulos ambulantes: et a uia fidei recedentes alloquens: ipse factus est eisdem credentibus uia. Dolentesque tanquam mortuum: uiuens ueritas increpauit: nec agnoscere permisit: antequam crederent: quibus scripturas aperire dignatus est cum timerent. Sue gratiam uisionis differendam iudicans ad officia caritatis. Ut quod hospitalitas mereretur: ostenderet: et exemplum benefaciendi [d 1Kb] hospitali  daret. Ideo die tertia manifestus: quia ipse [e 1Kb] trinitate fuerat homo Deus ab Angelis adorandus. Ideo iam confracto pane precognitus: quia ipse fuerat inter sacra ueneranda altaris ministeria comedendus. Cui merito omnes Angeli non cessant clamare ita dicentes.

R\. Chorus. Sanctus. Sanctus. Sanctus.

Post Sanctus. Dignus es Domine Iesu eternis Angelorum et hominum conlaudari preconiis: qui terrena cupiens celestibus sociari: humanum genus precio tui sanguinis redemisti. Etenim pro nobis mortem crucis excipiens: latus illud tui sacri corporis confossum lancea aperitur: et continuo duo illa magnifica sacramenta: sanguis scilicet et aqua fluxerunt. Sanguis ille plane qui in remissionem  fusus est peccatorum: et aqua que salutare temperans poculum: et lauacrum pariter prestat et potum. Hac et originalis primoplaustorum noxa detergitur: et reconciliationis gratia exhibetur. His proinde fluminibus ex latere tuo fluentibus: qui olim nos regeneratos ac saluatos meminimus: pro nouiter regeneratis infantibus postulamus. Ut te opitulante ita fidei nutrimento proficiant: ut bonorum operum effectu nobiscum pariter ad te remuneraturi perueniant. Christe Domine ac redemptor eterne.

 Post pridie. Oratio. Paschalium gaudiorum deliciis delectati: offerimus tibi Domine sancte Pater [a 2Kb] corpus et sanguinem filii tui: quod ipse placatus bedicendum assumens: 204 largiaris nobis quesumus cum regeneratis infantibus conscientie puritatem ita habere dum uiuimus: ut ex hoc post uite huius excursum cum eisdem a te pariter coronemur. Quo omnes qui nunc tue resurrectionis uictorias ouando excolimus: in resurrectionis ultimo die: in huius hostie litatione saluemur.

R\. Amen.

Ad orationem Dominicam.

Ad terribilem thronum altaris cursu concito Pater omnipotens properantes: uestigia agni uiuentis cum  lacrimis osculantes: unguentorum ac [b 1Kb] flectuum libamenta offerimus. Poscimus itaque piissime Deus: ut penitentie flectibus omnium peccata lauentur: et indulgentiali unguento ossa Ecclesiastici corporis solidentur. Quo possimus omnes cum renatis infantibus respirare: et cum mortuis suscitatis Hierusalem celestem modulata portantes sacrificia introire mereamur proclamantes e terris. Pater noster qui es in celis. Hic dicat Presbiter. uicit Leo de tribu Iuda. Tribus uicibus. Require in die sancto Pasche. Folio 198

Deinde dicat Presbyter. Humiliate uos benedictioni. Dominus sit semper uobiscum. R\. Et cum.

Benedictio. Christus Dominus ex cuius latere profluxit  sanguis et aqua: horum sacramentorum participatione et neofitos enutriat fide: et uos a peccatis emaculet. R\. Amen. Ad instar quoque renatorum infantium: ita precium redemptionis uestre sumatis: ut parem cum illis innocentiam retentetis. R\. Amen. Quo rationabiles ac sine dolo effecti: dies istos paschalis leticie mereamini celebrare inlesi. R\. Amen. Per misericordiam ipsius Dei nostri qui est benedictus: et uiuit et omnia regit in secula seculorum. R\. Amen. Dominus sit semper uobiscum. R\. Et cum.

Ad accedentes. Gaudete populi. Com. Refecti Christi corpore.

Require retro in uigilia Resurrectionis Domini. Fol. 199. Oratio Expletis Domine. Require in die Resurrectionis.  Fol. 198.



FERIA QUARTA PASCHE.


Ad Missam Officium.

Dicite in nationibus. Require retro in II. feria Resurrectionis Domini. folio 193. Oratio. Tibi gloriam concinimus.

Require retro in die Resurrectionis Domini. folio 194.


Apocalipsis Iohannis Apostoli .

R\. Deo gratias.

Angelo Pergami Ecclesie scribe. Hec dicit qui habet rompheam ex utraque parte acutam. Scio ubi habitas: ubi sedes est Sathane: et tenes nomen meum: et non negasti fidem meam. Et in diebus Antipas testis meus fidelis qui occisus est apud uos:  ubi Sathanas habitat. Sed habeo aduersus te pauca: [d 1Kb] habes illic doctrinam Balaam: qui docebat Balac mittere scandalum coram filiis Isrel: edere et fornicari. Ita habes et tu tenentes doctrinam Nicolaitarum. Similiter penitentiam age: si quominus uenio tibi cito: et pugnabo cum illis in gladio oris mei. Qui habet aurem audiat: quid Spiritus dicat Ecclesiis. uincenti dabo [e 1Kb] edere manna absconditum: et dabo ei calculum candidum: et in calculo nomen meum scriptum: quod nemo scit nisi qui accipit. R\. Amen.

Dicat Presbyter. Dominus sit semper uobiscum. R\. Et cum.

[f 1Kb] Psallendo. Deus noster in celo: et in terra. Omnia quecumque uoluit fecit. u\. In exitu Isrel de Egypto domus Iacob de populo barbaro. P. Omnia  quecumque.

Dicat Presbyter. Silentium facite.


Lectio libri Actuum Apostolorum .

R\. Deo gratias.

In illis diebus: Petrus et Iohannes ascendebant in templum ad horam orationis nonam. Et claudus ex utero matris sue baiulabatur: quem ponebant quotidie ad portam templi que dicitur Speciosa: ut peteret eleemosynam ab intreuntibus in Templum. Is cum uidisset Petrum et Iohannem ingressuros in Templum: rogabat ut eleemosynam acciperet. Intuens autem in eum Petrus cum Iohanne dixit. Aspice in nos. At ille intendebat in eos sperans se aliquid accepturum ab eis. Petrus autem dixit. Argentum et aurum non est mihi: quod autem habeo; hoc tibi  do. In 205 nomine Iesu Christi Nazareni surge et ambula. Et apprehensa manu eius dextera: alleuauit  eum. Et protinus consolidate sunt bases eius et plante. Et exiliens stetit et ambulabat: et introiuit cum illis in Templum ambulans et saliens et laudans Deum. Et uidit eum omnis populus ambulantem et laudantem Deum.

R\. Amen.


Lectio sancti Euangelii secundum Lucam .

Illo in tempore. Dominus noster iehsu Christus postea quam resurrexit a mortuis stetit in medio discipulorum suorum et dixit eis. [b 1Kb] Pax uobiscum amen. Ego sum: nolite timere. Conturbati uero et conterriti extimabant [c 1Kb] se uisum uidere: et dixit eis. Quid turbati estis: et cogitationes ascendunt in corda uestra? uidete manus meas: et pedes. Palpate:  et uidete quia spiritus carnem et ossa non habet: sicut me uidetis habere. Et cum hoc dixisset: ostendit eis manus et pedes. Adhuc autem illis non credentibus et mirantibus pre gaudio dixit. Habetis hic aliquid quod manducetur? At illi obtulerunt ei partem piscis assi: et fauum mellis. Et cum manducasset coram eis: sumens reliquias dedit eis: et dixit ad eos. Hec sunt uerba que locutus sum ad uos: cum adhuc essem uobiscum. Quoniam necesse est impleri omnia que scripta sunt in lege Moysi: et prophetis: et psalmis de me. Tunc aperuit illis sensum: ut intelligerent scripturas: et dixit eis. Quoniam sic scriptum est: et sic oportebat Christum pati et resurgere a mortuis die tertia.

 R\. Amen.

Dicat Presb. Dominus sit semper uobiscum. R\. Et cum.

[d 1Kb] Lauda. Alleluia. u\. Quis Deus magnus sicut Deus noster: tu es Deus qui facis mirabilia. P. Alleluia.

[e 1Kb] Sacrificium. Erit hic uobis dies memorialis alleluia: et diem festum celebrabitis solennem Domino in progenies uestras: legitimum sempiternum diem: alleluia: alleluia.

Missa. Dominum Iesum Christum perditorum quesitorem: inuentorum reducem: mortuorum uiuificatorem: qui pro redemptione captiuorum solus ipse solam incorruptam carnem animamque mortalium suscepit: portauit: posuit: et resumpsit. Quique nature: glorie: iusticie: potentie sue iure: Deus in  hoc corpore pro pertulit: nobis uixit: obiit: resurrexit: toto animarum affectu: uerborum: famulatu: studiorum impendio fratres karissimi deprecemur. Ut ad contuenda mirabilia de lege sua uisum nostre mentis enubilet: aciem cordis expurget: et in eo quo nos uiuere precepit: spiritu reuelet. Faciatque se intelligentie nostre in sua inuisibilitate uisibilem: dans pium in fidei ueritate congressum: informatione conloquium. Gratia nobis opitulante participet: uerba nostra ad se directa suscipiat. Non interrogantes nos audiat: sed rogantes. Largitate nobis muneris pro  sermonis uice respondeat: qui non datur tangi: dignetur inlabi. uelit infundi: qui non ualet comprehendi. Sic qui per totam Ecclesiam credentibus creditur: credituris credendus appareat: ut nullis per cecitatem erroris aut ignorantibus lateat: aut dubitantibus euanescat. Nec uidendi stulticiam: nec credendi moram commotus accuset. Sed ita sanctarum scripturarum secreta mysteria indita nobis sapientie facultate imprimens: profectum doctor aperiat: ut in uirtute celestis panis benedicti corporis sui: fragmenta distribuat. Ut in uiuificatione animarum diuini uerbi et cibi alimonia concurrente: nec instructionis nobis desit copia: nec salutis.

R\. Amen.

Alia oratio. Credimus Domine Iesu Christe unigenite  a Patre diuinitati tue: credimus corporee assumptioni: credimus passioni: adplaudimus redeunti ab inferis postrata morte: inuictissime maiestati. Rogamus te per ipsius diei magna et amabilia sacramenta: ut sicut nos resurrectio tua non habet dubios: ita nos nostra per misericordiam tuam habeat absolutos. Et eo modo exultemus te fuisse regressum: quomodo non ambigimus rediturum. Sicque nos sine pena iubeas manere dum uenis: 206 ut ad ueniam facias peruenire: cum ueneris. R\. Amen.

Post nomina. Oratio. Domine Iesu Christe qui es testis fidelis primogenitus mortuorum: tu requiem dona spiritibus defunctorum fidelium. Quo uerus Pontifex per hoc sacrificium populi delicta omittens: sicut olim te moriente mortua corpora surrexerunt: ita nos in  hac resurrectionis tue festiuitate sepultos in eternam requiem transferas. R\. Amen.

Ad pacem. Oratio. Unigenite fili Dei qui pro nobis uoluntarie sanguinem effudisti: quo terrestria cum celestibus pacificasti: facito nos ita redemptionis nostre ac resurrectionis tue uenerari mysterium: ut in pace que tu es perenniter uiuere mereamur. R\. Amen.

Inlatio. Dignum et iustum est. ualde tibi debitum: ualde nobis congruum omnipotens Pater: te cum Filio tuo nostroque Domino Iesu Christo equali religionis fide: pietatis substantia: potestatis uirtute laudare. Ut ibi sit par officiositas: ubi est probata par dignitas. In quo per assumptionem corpoream:  uirtutis caritas confitenda est: non paupertas. Quia non se honore subiiciens: sed amore. Affectum uoluit probare: non meritum. Mundoque sibi pereunte; non quo augeretur quesiuit: sed quo obsequeretur inuenit. Terrena suspiciens: sed celestia non deponens. Ingressurus uterum: non exiturus a solio. Certus se in inferioribus non posse decrescere: qui in superioribus non poterat inuenire quo cresceret. Mitti contentus: qui uenire conatus est. Et per hanc equalitatem non duo potentes: sed una potentia: quia solius Deitatis est inequalem filium non habere.  Per eundem homo tuus adiit. Sensit. Credidit. Probauit. Agnouit. In hoc mediator suscepit iniuriam: in quo habuit officinam. Pro hoc Deus dignatus est carne uestiri: quam non dedignatus est fabricare. Sic per dignationem Domini qui fuit dignus artificio fit idoneus uestimento. Neque enim dissimilem poterat habere redemptorem: qui talem meruit habere factorem. In quo transeuntibus ueteribus: noua sunt omnia: quibus fuit dies insidiosa: facta est nox libera. Nec timet commutationem temporum: dannatione qui caruit tenebrarum. Unde euidentissime liquet communem in Christo esse Dei hominisque substantiam: que corrupta restaurat. Cuius humanum genus crux saluat: sanguis innouat: caro uiuificat. Summa etenim est prerogatiua uirtutis  sanctificasse penas glorie sustinentis: quem conlaudantes Angeli: non cessant clamare ita dicentes. R\. Sanctus. Sanctus. Sanctus.

[a 1Kb] Post Sanctus. Hec te [b 1Kb] nox Domine mixta luce comitatur: que cum in supernis Domini perennitatem exerceat: celebrationem tanti nominis inuexit [c 1Kb] in terris: ut huiusmodi preconia si homines tacerent: saxa clamarent. uiderunt te inferi Deus. uiderunt te: et tremuerunt a uoce tonitrui tui: dicentes. Absorpta est mors in uictoria. Ubi est mors uictoria tua [d 1Kb] ? Ubi est mors aculeus tuus? Propter quod attonita paululum stetere supplicia miserorum. [e 1Kb] Nec habeant cruentum tormenta sic uicisse cernentia crucifixum: et iudicem suum ipsa etiam pena  contremuit. Quia natura horribilium tenebrarum presentia sui fulgoris: et [f 1Kb] uetata iam tunc timuit iudicari. Exultauerunt Sancti in gloria letantes in cubilibus suis: quod auctorem promisse sibi lucis agnoscerent: quorum tu Domine stipatus agminibus: [g 1Kb] et tu tanto noti splendoris candore perfusus: sacrificia per te instituta sanctifica. Non [h 1Kb] inuocantis merito: sed instituentis magisterio uel exemplo. Ut cunctis rite perfunctis: Saluatore nostro ab inferis  iam regresso: et mors se lugeat uictam: et uita tripudiet [i 1Kb] restitutam. Per te Dominum ac redemptorem eternum.

Post pridie. Oratio. Resurgente Christo resolutis inferni doloribus: etiam nos Deus Pater omnipotens solutis peccatorum delectationibus et resurgere concede propicius: 207 ut [i 1Kb] mortificationis nostre sacrificium tibi principaliter offeramus. Reconciliet te quesumus Domine pro peccatoribus sanguis iusti et humilitas Domini nostri. [k 2Kb] Hec est hostia que pependit in ligno. Hec est caro que surrexit de sepulcro. Quod pro nobis obtulit Sacerdos noster: in ueritate hoc conferimus in panis et uini suauitate. Cognosce precamur omnipotens Deus uictimam: qua intercedente placatus es: et suscipe in adoptionem:  quibus Pater per gratiam factus es. Sic quoque Domine [l 1Kb] sanctificatio et benedictio tua: defensio est et mundatio nostra. Ut et peccatorum nobis ueniam tribuas: et preceptis tuis semper obedientes efficias.

R\. Amen.

Ad orationem Dominicam.

Respice Domine tuorum fidelium multitudinem: quam per adoptionis gratiam filio tuo facere dignatus es coheredem. Erue cunctos de faucibus uorantis gehenne: pro quibus idem redemptor clementissimus tribus diebus latuit in inferioribus terre. Tolle a nobis duram pernitiem: et beate resurrectionis quam in fine speramus redde mercedem: per eum qui nos docuit orare et dicere. Pater noster qui es in celis.

 Hic dicat Presbyter uicit Leo. tribus uicibus ut dictum est in die Resurrectionis. folio 198. Humiliate uos benedictioni. Dominus sit semper uobiscum. R\. Et cum.

Benedictio. Dominus iehsu Christus qui pro delictis nostris: et crucem pertulit et sepulcrum: incorrupte uos faciat obseruare redemptionis uestre mysterium. R\. Amen. Et qui pro uobis moriens  surrexit die tertio de sepulcro: sanguine suo uos purificet a delicto. R\. Amen. Ut sicut ei consepulti estis baptismate: ita uobis omnia donantem: partem mereamini in prima resurrectione habere. R\. Amen. Per misericordiam ipsius Dei nostri qui est benedictus: et uiuit et omnia regit in secula securum. R\. Amen. Dominus sit semper uobiscum. R\. Chorus. Et cum spiritu tuo. Ad accedentes. Gaudete populi et letamini. Communio. Refecti Christi corpore. Require retro in uigilia Resurrectionis. fol. 193. Oratio. Expletis Domine.

Require in die Resurrectionis. folio 198.



FERIA QUINTA PASCHE.


Ad Missam Officium.

Dicite in nationibus. Require retro in II. feria  Pasche. folio 193. Oratio. Te excelsa laus. Require retro in die Resurrectionis folio 194.


Apocalipsis Iohannis Apostoli. .

R\. Deo gratias.

Angelo Tiathire Ecclesia scribe. Hec dicit filius Dei: qui habet oculos ut flammam ignis: et pedes eius similes auricalco. Noui opera tua et caritatem et fidem: et ministerium et patientiam tuam: et opera tua nouissima plura prioribus. Sed habeo aduersum te: quia permittis mulierem [b 1Kb] Gezabel: que se dicit prophetam docere: et seducere seruos meos fornicari: et manducare de idolotitis. Et dedi illi tempus ut penitentiam ageret: et non uult penitere a fornicatione sua. Ecce mitto eam in lectum: et qui mechantur cum ea in tribulationem maximam:  nisi penitentiam egerint ab operibus eius: et filios eius interficiam in morte. Et scient omnes Ecclesie quia ego sum scrutans corda et renes: et dabo unicuique uestrum secundum opera uestra. uobis autem dico et ceteris qui Tiathire estis: [c 1Kb] quicunque non cognouerit altitudinem Sathane: quemadmodum dicunt: non mittam super uos aliud pondus. Tandem in quod habetis tenete: donec ueniam. Et qui uicerit: et qui custodierit usque in finem opera mea: dabo illi potestatem super gentes: et reget illas in uirga ferrea. Tanquam uas figuli confringentur: sicut et ego accepi a Patre meo: dabo illi stellam matutinam. Qui habet aurem audiat: quid spiritus dicat Ecclesiis. R\. Amen.

 Dicat Presbyter. Dominus sit semper uobiscum. R\. Et cum.

[d 1Kb] Psallendo. Dominus uirtutem populo suo dabit: Dominus benedicet plebem suam in pace. u\. uox Domini super aquas: Deus maiestatis intonuit: Dominus super aquas multas. P. Dominus benedicet.

Dicat Presbyter. Silentium facite.


208 Lectio libri Actuum Apostolorum .

R\. Deo gratias.

 In illis diebus. Petrus ait ad plebem. uiri Isrelite quid miramini in hoc: aut nos quid intuemini: quasi nostra uirtute: aut potestate fecerimus hunc ambulare? Deus Abraam: et Deus Isaac: et Deus Iacob: Deus patrum nostrorum: qui glorificauit filium suum Iesum: quem uos quidem tradidistis: et negastis ante faciem Pilati: iudicante illo dimitti: uos autem sanctum et iustum negastis: et magis petistis uirum homicidam uobis donari: auctorem uero uite interfecistis. Quem Deus suscitauit a mortuis: cuius nos testes sumus: et in fidem nominis eius: hunc quem uidetis: et nostis: confirmauit nomen eius: et fides qui per eum est dedit integram sanitatem istam in conspectu omnium uestrorum. Et nunc fratres scio quia per ignorantiam fecistis hoc malum: sicut et  principes uestri. Deus autem qui prenunciauit per os omnium prophetarum pati Christum suum: impleuit sic. Penitemini igitur: et conuertimini ut deleantur uestra peccata. R\. Amen.


Lectio sancti Euangelii secundum Lucam .

Illo in tempore: Dominus noster iehsu Christus postea quam resurrexit a mortuis: dixit discipulis suis. Oportebat Christum pati: et resurgere a mortuis die tertia: et predicari in nomine eius penitentiam: et remissionem peccatorum in omnes gentes incipientes ab Hierosolima. uos autem estis testes eorum: et ego mittam promissum Patris mei in uobis. uos autem sedete in ciuitate: quoadusque induamini uirtutem ex alto. Eduxit eos autem foras in Bethaniam. Et eleuatis manibus suis benedixit  eis. Et factum est dum benediceret illis: recessit ab eis: et ferebatur in celum. Et ipsi adorantes reuersi sunt in Hierusalem cum gaudio magno: et erant semper in Templo laudantes et benedicentes Deum. R\. Amen.

Dicat Presb. Dominus sit semper uobiscum. R\. Et cum.

[g 1Kb] Lauda. Alleluia. u\. Qui emittit fontes in conuallibus: per medium montium pertransibunt aque. P. Alleluia.

[h 1Kb] Sacrificium. Alleluia quasi carmen musicum. P. Quam suaue est et dulce: sono canitur: alleluia: alleluia. u\. Aque eius de sanctuario egredientur: et erunt fructus et folia eius ad medicinam omnibus.  P. Quam suaue.

Missa. Habeant dilectissimi fratres uota cautelam: festa diligentiam: gaudia disciplinam. Exultare decet: quod resurrexerimus: sed timere conuenit ne cadamus. Inter nouam uitam ueteremque mortem oportet scire quid euasimus: oportet eligere quid amemus. Non enim error: sed [i 1Kb] contentus est peccare commonitum. Maior post ueniam pena sequitur contumaces: grauius est captiuos fieri iam redemptos.  Habet ista pietas potestatem: habet potestas ista terrorem: habet terror iste uindictam. [a 1Kb] Non enim fuisset pius in homine: nisi prius iratus fuisset in demone. Confortamur gratia doni: [b 1Kb] si non corrumpamur lege peccati. Ratio parcendi est preuisio corrigendi. [c 1Kb] Non mutamur indulgentia: si non renouetur offensa. Qui nobis quod peccauimus indulsit: et ne ultra peccaremus admonuit. Profuit clementia · si profecit disciplina. Iam quidem hominem gratia adoptauit: sed nec dum demonem [d 1Kb] gehenna suscepit. [e 1Kb] uiolentia peccatum perdidit: non naturam. Dimicandi est facultas: non securitas [f 1Kb] octiandi. Spoliatus est aduersarius: non extinctus. Grauius necesse est ut frendeat in amissis quibus preerat dominando subiectis. Accepimus castra per  fidem: arma per crucem: signa per carnem: uexilla per sanguinem: restat causa certaminis. Qui enim [g 1Kb] afferre necessitatem noluit pugne: spem uoluit probare uictorie. Precessit quidem in adoptione donum: sed adhuc restat in conuersatione iudicium. Hic promissio est de munere: illic uicissitudo futura est post laborem. Sit itaque ille ante oculos nostros Domini miserantis affectus: quod in taxatione nostra non argenti pondus: non auri talentum dedit: non gratiarum fudit ornatum: sed conuitio subdidit se [h 1Kb] patibulo: [i 1Kb] sepulcro: sustinens carneam iniuriam: [i 1Kb] sepulturam. 209 Nihil maius potuit dare: nichil melius. Ut utique sit probandum: quod diligentius nos sibi seruire uoluit: qui preciosius non redemit. Ergo ut in nobis redemptionis sue  beneficia dignetur perficere: constanter nos conuenit ac perseueranter orare. R\. Amen.

Alia oratio. Omnes qui redemptionis nostre causam colimus: perditionis opera respuamus. Quique  diem ueneramur munerum: noctem criminum non sequamur. Qui probauimus [k 1Kb] traduci imputandum esse: quod perimus: nouerimus redemptori nostro [l 1Kb] impendendum esse quod uiuimus. Ad eternam nobis uitam quasi quoddam pelagus: data est temporalis nauigatio: ut inter bonorum et iniquitatis excursum: aut peccatum pereat: aut peccator. [m 1Kb] Ut aut excurrat fides circumspecta nauigium: aut incurrat securitas incauta naufragium. Satis est quod per tot seculorum spatia genitalium funes traximus peccatorum: quod in gule scopulos preiudiciarie arboris stateram uento precipitante mendatii: libertatis statum inutilis gubernator [n 1Kb] inlusit. Lignum nos decepit in diabolo: lignum reparauit in Christo. Abyssi unda nos mersit: baptismi unda nos redemit.  Pio igitur Domini subiiciantur imperio: humilia mite iugum colla suscipiant. Norunt quippe proficere onera ista portantes: quibus data est ex liberalitate absolutio: reddatur ex humilitate conditio. Inclina ergo precamur Christe Iesu tibi animas nostras: ut tuum potius quam nostrum sequamur arbitrium: quia melius est libertatem per diligentiam querere: quam per confidentiam non habere.

R\. Amen.

Post nomina. Oratio. Eterne Dei filius qui pro nobis mortem excipiens crucis: uiuus tertia die resurrexisti a mortuis: placatus suscipe hec apposita tibi paschalium sacrificiorum libamina. Hec tibi et offerentium deuotionem: et sepultorum spiritus obnixe commendent. Quod per Resurrectionis tue  uictoriam: et in uiuentibus mors uitiorum intereat: et in defunctis [o 1Kb] penalis combustio euanescat.

R\. Amen.

[p 47Kb] Ad pacem. Oratio. Deus Pater omnipotens qui  tanta caritate mundum dilexisti: ut pro eo unigenitum tuum uolueris crucifigi: precioso nos filii tui sanguine redemptos: ita opulentos caritatis fructibus effice: ut per hoc et in resurrectione prima habeamus partem: et potestatem non timeamus mortis secunde.

R\. Amen.

[a 3Kb] Inlatio. Dignum et iustum est: uere salutare nobis est: atque conueniens gratias agere: laudes impendere: intelligere munera: uota deferre tibi omnipotens Pater: et Iesu Christo filio tuo Domino nostro. Qui pietati tue per adsumpti hominis passionem: quasi quasdam in presentis populi adquisitione manubias cum non exegerit e celo: exhibuerit e triumpho. Et cum non habuerit diuinitas immutabilis  pugnam: habuerit fragilitas assumpta uictoriam. Magis inridens diabolum carnem carne uincendo: ut ipse Zabulus et in eodem homine se probaret postquam offenderat esse degenerem: in quo putabat postquam deceperat fortiorem. Ne uel id sibi licuisse crederet improbus appetitor: si non peccatum quod fidebat peccati similitudo damnasset. Que quidem Domine adquisitio non adquirentis auxit potestatem: sed adquisitis contulit dignitatem. Quia nec damnum sentit immutatio: nec lucrum recipit plenitudo. Neque enim Deo in se aut debiti cura manebat aut premii: sed ut quod uirtutibus prodesse non poterat: laudibus non periret. Neque enim egere poterat celorum Dominus possessione terrarum: sed ut que tui esset operis portio preconium  adderet non profectum. Id utique recipis: quod fecisti: quod perdiderat pietas: non potestas. Quia misericordis est Domini id solum iuris extimare proprii: quod meruit non puniri. uide igitur unigeniti tui in nobis Pater affectum: quamuis idoneus in creatura estimari non potuerit creatori. Etsi licet merito quantum ad usum pertinet: extraneum dici posset: quicquid indignum est. 210 Extraneum utique non opere: sed honore. Ergo ut tibi reddat tua: suscepit aliena. Utique ut repetam non facture alterius sed nature. Hoc modo te nobis Pater  absentem ostendit: per eundem se nobis maiestas tua etiam non uisa monstrauit. Ipse docuit que tibi esset gloria in celis. Potentia in aquis. Sapientia in terris. uirtus in abyssis. Claritas in Angelis. uoluntas in Patriarchis; dignitas in Prophetis. Sublimitas in Euangelistis. Pietas in Apostolis. Auctoritas in preceptis. Placabilitas in templis. Festiuitas in holocaustis. Largitas in ministris. Quis tibi zelus in discipulis: Cultus in subditis: Respectus in miseris: Affectus in paruulis: Horror in idolis: Amor in sanctis: Terror in perditis: Fauor in confessione: Splendor in baptismate: Honor in cruce: Sapor in fide: Honor in crismate: Cui merito omnes angeli et archangeli non cessant clamare quotidie ita dicentes. R\. Sanctus. Sanctus. Sanctus.

 Post Sanctus. Dignus es Domine Iesu ab omnibus accipere gloriam: et honorem: qui pro nobis dignatus es improperium passionis suscipere. Dignus es predicari per mundum: qui per crucem pereunti subuenire dignatus es mundo. Dignus es paterne dextere equalitati sustolli: qui pro seruulis non es dedignatus occidi. Dignus es a celestibus: et terrestribus in ueritate cum Patre et Spiritum Sancto adorari: qui celum terramque ab initio cum Patre creasti. Digne quoque illud adeptus es: quod esses super omne nomen: qui supernam moriendo ac resurgendo preparasti humano generi mansionem. Totum tibi omnipotens Pater quod sibi redemit: adquirit: cui totum quod interest nichil amittendo: naturaliter tradidisti. Christo Domino redemptorique  nostro.

Post pridie. Oratio. Iesu Saluator omnium qui propter salutem humani generis: uoluntarie suscipiens exitium crucis: pro nobis Deo Patri oblatus es in sacrificio laudis. Ad has hostias benedicendas illa propiciacione iube respicere: qua olim humanum genus prospiciens proprio redemisti cruore. Quo omnes qui tue mortis ac resurrectionis in hos dies triumpho attollimur: his muniti paschalibus epulis: in uiuam tibi hostiam preparemur. R\. Amen.

 Ad orationem Dominicam.

Ecce iesu bone qui nos Patri tuo per sanguinem tuum reconciliasti: pro nobis patiendo innocens crucem: et solus inuentus inter mortuos liber: tuum sicut ipse docuisti Deitatis natura: nostrum adoptionis gratia Patrem poscentes: affectu quo possumus imploramus: ut resurgentes a malorum nostrorum sepulcris: a tuis Christe non recedamus uestigiis proclamantes e terris. Pater noster qui es in celis.

Dicat Presbyter. uicit leo. Tribus uicibus. Ut in die Resurrectionis. Folio 198.

Dicat Presbyter. Humiliate uos benedictioni. Dominus sit semper uobiscum. R\. Et cum.

 Benedictio. Christus Dominus ac redemptor uester qui solutis doloribus inferni: potentialiter surrexit a mortuis: liberos ac solutos uos efficiat a peccatis. R\. Amen. Quique sui corporis statura terruit: resurrecturus custodes: resurrectione sua munificet uenerantes. R\. Amen. Ut et hic uos precio sui sanguinis dignos efficiat: et ultime resurrectionis tempore glorificandos attollat. R\. Amen. Per misericordiam ipsius Dei nostri qui est benedictus: et uiuit et omnia regit in secula seculorum. R\. Amen. Dominus sit semper uobiscum. R\. Et cum.

Ad accedentes. Gaudete populi.

Com. Refecti Christi corpore.

Quere in uigilia Resurrectionis. Folio 193.

Oratio. Expletis Domine:

 Quere in die Resur. Fol. 198.



FERIA SEXTA PASCHE


Ad Missam Officium.

Dicite in nationibus. Quere in secundo die Pasche. Fol. 198.

Oratio. Te excelsa laus. Quere in die Resurrectionis. Fol. 194.


Apocalipsis Iohannis Apostoli .

R\. Deo gratias.

Angelo Sardis Ecclesie scribe. Hec dicit qui habet septem spiritus Dei: et septem stellas. Scio opera tua quia nomen habes 211 quod uiuas: et mortuus es. Esto uigilans et confirma in te cetera: que moritura erant. Non enim [b 1Kb] inueni opera tua plena  coram Domino meo. In mente ergo habe qualiter [c 1Kb] hec ceperis et audieris: et serua: et penitentiam age. Si ergo non uigilaueris ueniam tanquam fur: et nescies qua hora ueniam ad te. Sed habes pauca nomina in Sardis: qui non inquinauerunt uestem suam: et ambulabunt mecum in albis quia digni sunt. Qui uixerit sic: uestietur uestimentis albis: et non delebo nomen eius de libro uite. Et confitebor nomen eius coram Patre meo: et coram Angelis  eius. Qui habet aurem audiat: quid spiritus dicat Ecclesiis. R\. Amen.

Dicat Presbyter. Dominus sit semper uobiscum. R\. Et cum.

[d 1Kb] Psallendo. Dominus memor fuit nostri. P. Et benedixit nobis. u\. Benedixit domum Isrel: benedixit et domum Aaron. Benedixit omnes timentes Dominum: pusillis cum magnis. P. Et.

Dicat Presbyter. Silentium facite.


Lectio libri Actuum Apostolorum 

R\. Deo gratias.

In illis diebus: ait Petrus ad plebem. Penitemini igitur et conuertimini ut deleantur uestra peccata. Et cum uenerint tempora refrigerii a conspectu Domini: et miserit eum qui predicatus est uobis Dominum  Iesum Christum: quem oportet celum suscipere usque in tempus restitutionis omnium: que locutus est Dominus per os Sanctorum suorum a seculo prophetarum. Moyses quidem dixit [f 1Kb] ad patres nostros. Quia prophetam uobis suscitabit Dominus Deus uester: de fratribus uestris tanquam me [g 1Kb] ipsum audite: iuxta omnia quecumque locutus fuerit uobis. Erit autem omnis anima que non audierit prophetam illum: exterminabitur de plebe. Et omnes prophete a Samuele et deinceps: qui locuti sunt et adnunciauerunt dies istos. uos estis filii prophetarum et testamenti: quod disposuit Deus ad patres uestros dicens ad Abraam. In semine tuo benedicentur omnes familie terre. uobis primum Deus suscitauit filium suum: misit eum benedicentem uobis: ut  conuertat se unusquisque a nequicia sua. R\. Amen.


Lectio Sancti Euangelii secundum Iohannem .

Illo in tempore. Dominus noster iehsu Christus posteaquam resurrexit a mortuis: manifestauit se discipulis suis ad mare Tiberiadis. Manifestauit se autem sic. Erant simul Symon Petrus et Thomas qui dicitur Didimus: et Nathanel qui erat a Cana Galilee: et filii Zebedei: et alii ex discipulis eius duo. Dicit eis Symon Petrus. uado piscari. Dicunt ei. uenimus: et nos tecum. Et exierunt: et ascenderunt in nauem: et illa nocte nichil ceperunt. Mane autem iam facto: stetit iehsu in littore: non tamen cognouerunt discipuli quia iehsu esset. Dicit ergo eis iehsu. Pueri numquid pulmentarium habetis?  Responderunt ei. Non. Dicit eis. Mittite in dexteram nauigii rete: et inuenietis. Miserunt ergo rete. Et non ualebant illud trahere a multitudine piscium. Dicit ergo discipulus ille quem diligebat iehsu Petro. Dominus est. Symon Petrus cum audisset quia Dominus est: tunica succinxit se: erat enim nudus: et misit se in mare. Alii autem discipuli nauigio uenerunt. Non enim longe erat a terra: sed quasi cubitis  ducentis trahentes rete piscium. Ut ergo descenderunt in terram: uiderunt prunas positas et piscem superpositum: et panem. Dicit eis iehsu. Afferte de piscibus quos prendidistis nunc. Ascendit Symon Petrus: et traxit rete in terram plenum magnum piscibus: centum quinquaginta tribus. Et cum tanti essent non est scissum rete. Dicit eis iehsu. uenite prandete: et nemo audebat discumbentium interrogare eum: tu quis es: scientes quia Dominus est. Et uenit iehsu: et accepit panem et dabat eis et piscem similiter. Hoc iam tertio manifestatus est iehsu discipulis suis: cum surrexisset a mortuis.

R\. Amen.

Dicat Presbiter. Dominus sit semper uobiscum. R\. Et cum.

 [a 1Kb] Lauda. Alleluia. u\. Memento nostri Domine in beneplacito populi tui: uisita nos Deus in salutem. P. Alleluia.

[b 1Kb] Sacrificium. Isti sunt dies festi Domino alleluia: et hec sancta uocabitis. P. In temporibus suis 212 alleluia alleluia. u\. Possidebitis terram uestram dicit Dominus: et ego dabo uobis eam in possessionem: terram manantem lac et mel. P. In temporibus.

Missa. Procellosum mare fluctuantis seculi fratres karissimi transeuntes: lignum crucis fiducialiter ascendamus: et secundis Sancti Spiritus flatibus: uela fidei committamus. Super littus namque Christus assistens gloriosam sine macula Ecclesiam figurauit:  quando magnis piscibus indisruptum rete compleuit. Nec a parte dextera iussit deuiare nauigium: quod tunc solorum bonorum portendebat indicium. Subsequamur igitur sacramenti ammirabilis ueritatem diligentes: ac tenentes principaliter unitatem. Nullus ad [c 1Kb] scismata nephanda prosiliat: uel dominica retia: nec dum littori presentatur abrumpat. Ut connumerati inter [d 34Kb] mysticos pisces: cibus esse Domini: qui nos ex profundo est dignatus eruere: mereamur: et specialiter membra eius effecti sacrificiis salutaribus expiemur.

Respondeat Chorus. Amen.

Alia oratio. Ecce Iesu mediator Dei et hominum Christe redemptor ac Domine: hominem illum quem cum Patre: et Sancto Spiritu unus Deus sexto die  ad tuam condidisti speciem: sexta demum etate per assumptam uisitans carnem: reformationem mentis eidem tribuisti: per euangelii ueritatem. Proinde  hoc die tam pro conditione humani generis: quam pro redemptione: hanc tibi afferimus uictimam sacrificii singularis: in quo ipse pro nostra salute ligno confixus es crucis. Aceto potaris: lancea latere perfoderis: Inferna moriens penetrans: resurgendo spolians. Pro quibus mysteriis ac miraculis hunc diem apud tuam clementiam sacrificiis commendantes: petimus a te redemptore pio et Domino: ut hodierni mysterii recordatus: spolians nos ueterem hominem cum actibus suis: induas illum qui secundum Dominum creatus est in iusticia et sanctitate ueritatis. Decidant a nobis carnalium libitus uoluptatum: et intereant extincte passiones uarie uiciorum. Qui nobis te dedisti esse in munere: non nos sinas nobis ipsis esse ulterius in dolore. Ut in nouitate uite  ambulantes: sicut tuo redempti sumus ex sanguine: ita cruci tue adfixi perenniter: et perditionis deinceps respuamus errorem: et concesse dignitatis retineamus absque crimine libertatem.

Respondeat Chorus. Amen.

Post nomina. Oratio. Redemptio nostra et salus Christe Domine Deus: qui pro nostris moriens peccatis: resurrexisti pro iustificationibus nostris: tu resurrectionis tue celebritate letantibus occurre benignus. Morte tua redemptos tuis semper facito inherere uestigiis: tuis perenniterque inseruire preceptis. Ut sicut tecum baptismate consepulti exultant: ita se tibi opere placituros exhibeant. uirtus quoque illa diuinitatis: que olim te carne moriente nouo inferis effulsit ex lumine: nunc defunctis te  opitulante promicet ad quietem. Quo paschalium gaudiorum a te hac oblatione suscepta: et uiui resurgant a uitiis: et defuncti [e 1Kb] eruantur a penis.

Respondeat Chorus. Amen.

Ad pacem. Oratio. Ad uiuentis iehsu sepulcrum: uoto hilari concurrentes: et Christi resurgentis linteamina contemplantes: obsecramus benignissime Pater omnipotens Deus: ut dum tanta solennitatis mysteria celebramus: nichil in nobis aduersitatis eueniat: nichil tristicie aut calamitatis occurrat. Sed cunctos fideles ob dierum paschalium festa iucunditas eterna possideat: eorum quoque suffragantibus meritis qui cum unico filio tuo uiui meruerunt surgere de sepulcris: concordia in nouis uigeat caritatis:  ut hoc sacrificium laudis placabili pietate suscipiatur e manibus nostris.

Respondeat Chorus. Amen.

 Inlatio. Dignum et iustum est: sanctum et salutare est: nos te gloriosissime Pater Domini nostri Iesu Christi: inenarrabilibus 213 triumphis attollere: completisque erga nos promissorum suorum beneficiis in quantum se mens paruulorum: te inspirante repleri senserit: propensius conlaudare. Ut cui plus dimissum est: amplius diligat: et potiora iam federa accumulet: qui tanta necdum credenti donauit. Postquam igitur uerbum caro factum: et habitauit in nobis: fecitque prius cuncta que docuit: perfectum diuinis operibus uirum necessarie nobis: sibique uoluntarie tradidit passioni. Ut quemadmodum mundo huic predicationis sue claritate effulserat: ne errorum inretitus tenebris fluctuaret: ita etiam infernali carcere mancipatis sua  resoluendis descensione succurreret. [a 1Kb] Neque regnum usque in finem seculi dilataret. Et spolia que quondam predo attraxerat fraudulentus: ad celos secum reueheret innocens crucifixus. Et liberaret uirtute iusticie: quos humilitatis sue redemerat passione. Emisso itaque spiritu: et paternis: ut scriptum est: manibus commendato: hospitium diuinitatis immense: quem uirginea conceperant atque ediderant uiscera: uirgo interim sepultura suscepit. Sed mansit illic nichilominus incorruptus: quia non fuerat ex Adamnati seminis corruptione conceptus. Iudeis quoque petentibus custodes monumento deputantur a Preside: quorum testimonio et fides firmaretur credentium: et confunderetur impietas perfidorum. Quid enim illi obesse potuit  humana custodia: cui et dum requiesceret celeste uigilauit excubium? et cum resurgeret: Deus inerat uerbum. Quod immaculate anime inseparabiliter copulatum [b 1Kb] adiit: exterruit: subiecit: et domuit: et uinxit cunctas huius eris in lacu nouissimo potestates. Illic mors habetata contremuit seseque [c 1Kb] perentam acrius: quam stimulauerat sensit. Queque se humani generis dominam letitabat: ancillam mox crucis [d 1Kb] affectam Christo triumphante lugebat. Fracta est confestim uirtus seua carnificum: et ad nichilum redacta est: exhausta [e 1Kb] crassatio cruentorum. Inclinata est harum tenebrarum Christi humilitate superbia: et diabolica malicia diuini agni est simplicitate restinta. Amisit e manibus subito: quod  se crudelissimus hostis credebat perpetim possessurum: cernens humanum genus per hominem Deum paradiso: unde preuaricatione Ade eliminatum fuerat  restitutum. Propter quod ei cum Patre et Spiritu Sancto regnanti. Omnes Angeli et Archangeli non cessant clamare: ita dicentes.

R\. Chorus. Sanctus. Sanctus. Sanctus.

[f 2Kb] Post Sanctus. uere gloriosus: et admirabilis Dominus noster iehsu Christus filius tuus. Qui plasmatis sui preuidens miseratus occasum: captiuum hominem a destinata mortis sententia compassus exemit. Formam accipiens serui: contubernium carnis assumpsit: ne operis ratio suo moreretur auctori. Ipse quippe hominem dignatus induit: humiliatus erexit: traditus redemit: crucifixus absoluit. Innouauit resurgens: consecrauit ascendens. Christus Dominus ac redemptor eternus.

Post pridie. Oratio. [g 1Kb] Deus Pater omnipotens qui  misisti unigenitum tuum non habentem peccatum: pro nobis peccatum factus est pro delicto totius mundi: eum tibi offerimus et in uerum sacrificium propiciatus benedicendum assume: et celestis sanctificationis aspargito largitate. Quo ex hoc sumentes: redemptionis nostre in his diebus celebrantes mysterium: et operibus sepeliamur mortiferis: et actibus resurgamus perpetue sanctitatis.

Respondeat Chorus. Amen.

Ad orationem Dominicam.

Redemptos primitus Domine quos occisi Redemptoris sanguis innocens comparauit: nunc propicius uisita: quos anniuersaria resurrectionis eius solennitas congregauit. Repleamur uniuersi benedictione dulcedinis: liberati de molestia sempiterne formidinis.  Ut cum Christo resurgentes peccatis omnibus eruamur: et futura 214 gaudia consequamur proclamantes e terris. Pater noster.

Dicat Presbyter uicit leo. tribus uicibus: modo ut in die Resurrectionis. fol. 198.

Postea dicat Presbyter. Humiliate uos benedictioni. Dominus sit semper uobiscum. R\. Et cum.

Benedictio. Christus Dei filius: qui sua uos redemit morte: sue uos Resurrectionis celebritate sanctificet. R\. Amen. Quique pro salute mundi amaro potatus est poculo: passionis ac Resurrectionis sue uos innouet sacramento. R\. Amen. Ut Resurrectionem eius cum Maria uel ceteris discipulis ueraciter predicantes: ad beatam uitam perueniatis indemnes.  R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Ad accedentes. Gaudete populi.

 Com. Refecti Christi corpore.

Require in uigilia Resurrectionis folio 193. Oratio. Expletis Domine. Require in die Resurrectionis. fol. 198.



[a 2Kb] SABBATO PASCHE.


Ad Missam Officium.

Dicite in nationibus. Require retro in II. feria Pasche. Oratio Te excelsa laus. Require in die Resurrectionis Domini. folio 194.


Apocalipsis Ioannis Apostoli .

R\. Deo gratias.

Angelo [c 1Kb] Laodite Ecclesie scribe. [d 1Kb] Hec dicit testis fidelis et uerus: qui est principium creature Dei. Scio opera tua: quia neque frigidus es: neque [e 1Kb] calidus. Sed quia tepidus es: neque frigidus es: neque calidus  es. Incipiam te [f 1Kb] eiicere ex ore meo: quia dicis quia diues sum et locupletatus: et nullius egeo: et nescis quia tu es miser et miserabilis: et pauper et cecus et nudus. Suadeo tibi iam emere a me aurum ignitum probatum: ut locuplex fias: et uestimentis albis induaris. Et non appareat confusio nuditatis tue. Et collirio inunge oculos tuos: ut uideas. Ego quos amo: arguo et castigo. Emulare ergo et penitentiam age. Ecce sto ad ostium: et pulso. Siquis audierit uocem meam: et aperuerit ianuam: introibo ad illum: et cenabo cum illo et ipse mecum. Qui uicerit dabo et sedere mecum in throno meo: sicut et ego uici: et [g 1Kb] sedeo cum Patre meo in throno eius. Qui habet aurem audiat: quid spiritus dicat Ecclesiis.

 R\. Amen.

Dicat Presb. Dominus sit semper uobiscum.

R\. Et cum.

[h 1Kb] Psallendo. Quam magnificata sunt opera tua Domine. P. Omnia in sapientia fecisti. u\. Repleta est terra creatura tua Domine. P. Omnia.

Dicat Presb. Silentium facite.


Lectio libri Actuum Apostolorum .

R\. Deo gratias.

In illis diebus: Angelus Domini locutus est ad Philippum dicens. Surge et uade contra meridianum ad uiam que descendit ab Hierusalem in Gazam: et  est deserta: et surgens abiit. Et ecce uir Ethiops eunuchus potens Caudacis Regine Ethiopum: qui erat super omnes gazas eius uenerat adorare in Hierusalem et reuertebatur sedens super currum suum: legensque prophetam Esayam. Dixit autem spiritus Philippo. Accede et adiunge te ad currum istum. Accurrens autem Philippus audiuit illum legentem Esayam prophetam. Ex dixit. Putas ne intelligis que legis? Qui ait. Et quomodo possum: si non aliquis ostenderit mihi [i 1Kb] has scripturas? Rogauit que Philippum ut ascenderet secum. Locus autem scripture quem legebat erat hic. Tanquam ouis ad occisionem ductus est: et sicut agnus coram tondente se sine uoce: sic non aperuit os suum: in humilitate indicium eius sublatum est. Generationem autem illius  quis enarrabit? Quoniam tolletur a terra uita eius. Respondens autem eunuchus dixit. Obsecro te de quo propheta hec dicit? De se an de alio? Aperiens autem Philippus os suum: et incipiens ab scriptura ista: euangelizauit illi Iesum. Cum autem iter facerent: uenerunt ad quoddam stagnum. Et ait eunuchus Philippo. Ecce aqua: quid est: quod prohibet me [k 1Kb] baptizare? Dixit autem Philippus. Si credis ex [l 1Kb] totis precordiis tuis licet: et respondens dixit. Credo filium Dei esse Iesum Christum. 215 Et iussit stare currum: et descenderunt ambo in aquam: et baptizauit eum Philippus. Et cum ascendissent ab aqua: spiritus Domini rapuit Philippum ab eo: et amplius non uidit eum eunuchus. Ibat enim uiam suam gaudens. Philippus autem inuentus  est aduenisse in Azoto. Unde reuertens euangelizabat per totas ciuitates: usque dum uenisset in Cesaream. Respondeat Chorus. Amen.


Lectio sancti Euangelii secundum Iohannem .

Illo in tempore: Dominus noster iehsu Christus posteaquam resurrexit a mortuis: dicit Symoni Petro. Symon Iohannis diligis me plus his? Dicit ei. Etiam Domine: tu scis quia amo te. Dicit ei. Pasce agnos meos. Dicit ei iterum. Symon Iohannis diligis me? Ait illi. Etiam Domine: tu scis quia amo te. Dicit ei. Pasce agnos meos. Dicit ei tertio. Symon  Iohannis diligis me? Contristatus est Petrus: quia dixit ei tertio: amas me? Et dicit ei. Domine tu omnia nosti. Tu scis quia amo te. Dicit ei. Pasce oues meas. Amen amen dico tibi: cum esses iunior cingebas te: et ibas ubi uolebas. Cum autem senueris: extendes manus tuas: et alius te cinget: et ducet quo tu non uis. Hoc autem dixit significans qua morte clarificaturus esset Dominum. R\. Amen.

Dicat Presbyter. Dominus sit semper uobiscum.

R\. Et cum.

[a 1Kb] Lauda. Alleluia. u\. In die resurrectionis mee dicit Dominus congregabo gentes: et colligam omnia regna terre. P. Alleluia.

[b 1Kb] Sacrificium. Sacerdotes qui appropinquant Domino: illi ponant sancta sanctorum et sacrificium  pro peccato. P. Quia locus sanctus est alleluia alleluia. u\. Alleluia. Claritas Dei ueniebat per uiam que est ad orientem: et uox eius sicut uox aquarum multarum: et terra splendebat in circuitu alacritate. P. Quia.

Missa. Omnes qui septiformis gratie Spiritu adoptati: Resurrectionis Christi celebratis solennia: hunc diem septimum inlustrem quiete dominica parili quam primum uenerari uos condecet obsequela. In hoc quippe olim ipse Deus creatis expletisque omnibus que mundana tenentur compage: requieuit ab opere quod patrarat: ut faceret. In hoc peractis que creata sunt: quies est illi: in hoc pro redimendis in sepulcro moriens requieuit. In hoc ab opere cessat: in hoc sepultus suum opus quieti perpetue donat.  Hic terminus operum: hic salus est redemptorum. Hic septimo consecratur ex numero: hic legis ueteris iubetur sanctificari precepto. In hoc seruitutis operam fugere: in hoc otia sanctitatis percipimur custodire. In quo ipse Dominus sepulcri detentus loculo: spoliauit inferna: cum predestinatam ex predonis faucibus abstulit predam. Unde adepte gratie spiritu prouocati rogemus dilectissimi fratres pastorem magnum et ammirabilem Iesum Christum. Ut nos in hoc die ita concedat peccatorum seruitutem atque operam fugere: quo sanctitatis muniti quiete: Resurrectionis dominice festum in huius diei septimi excursum: et lacrimis queamus litare: et munera sacrificiorum. Resp. Chorus. Amen.

 Alia Oratio. Deus qui delicta nostra Christi morte mortificas: et iustificationem nostram Christo resurgente confirmas. Salutaria populi sacrificia misericorditer suscipe: bonorum omnium desideria que dedisti celeriter perfice. Sit hoc Sabbatum illuminatio in deliciis nostris: ut cuncti cum regeneratis infantibus mereamur sacramentis uiuificari paschalibus. Coruscet quesumus in pane: quod pependit in cruce: micet in calice: quod manauit ex latere. Fiat quesumus acceptabile: fiat annue solennitatis intercessu mirabile.

R\. Amen.

Post nomina. Oratio. Deus cuius operatio non habet  laborem: misericordia donat quietem: salusque parturit salutem: atque inimicam Deo procul effugat uoluptatem. Sana nos: et sanabimur. Saluos nos fac: et salui erimus: ut Sabbatum nostrum spirituali benedictione sanctificatum: paschalibus cognoscatur gaudiis esse perfectum. Quo mortis ac Resurrectionis tue leticia functi: et uiuentium salutem et defunctorum a te mereamur impetrare quietem. R\. Amen.

216 Ad pacem. Oratio. Christe qui es certa laborum: et fessarum releuatio animarum. Qui septimo hoc die et creata perficiendo quiescis: et humana redimendo: in quiete sepulcri corporaliter degis. Facito nos ut qui tue mortis ac Resurrectionis in hoc die tibi sacrificium exhibemus: seruitutis opera respuamus.  Repelle quesumus a nobis fermentum malicie: et per caritatis opera in nostris cordibus requiesce. Quo in hoc Sabbatum sarcinam crimmum non portemus: sed in ocio sancte pacis paschales tibi hostias immolemus.

R\. Amen.

Inlatio. Dignum et iustum est: nos tibi semper cum Patre et Spiritu Sancto indiuidua diuinitate regnanti: gratias agere Domine Iesu Christe. Qui nos tam admirabiliter condidisti: tam clementer redemisti. Non laboribus in faciendo fatigatus: non passionibus in redimendo consumptus. Fecit uirtus potencialiter: quos redemit pietas tam clementer. Totum tibi est in ueritate possibile: quia hoc ipsum tibi excepto humanitatis priuilegio cum Patre et Spiritu  Sancto: est essentialiter cequale. Ita tamen posse te manet: quod uelle te decet. Id est ut omnipotens cuncta facias facienda: iustus equitate censeas iudicanda: misericors clementer perficias coronanda. Qui cum solo maiestatis terribili nutu nostrum potueris conterere uexatorem: maluisti eum humilitatis obiectione prosternere. Ex hoc magis approbans: nullam maiestati tue contrariam nobis subsistere ereorum principum tirrannidem: cum sic nostrorum infirmitate membrorum omnem inimici ad nichilum redegeris uanitatem. Etenim superbus [c 1Kb] tuus se ingemuit grauius corruisse: quando se elisum sensit ab humilitate fuisse. Atque ideo tali diuina sapientia antiqui serpentis astuciam consilio uicit: ne uiolenter addiceret sed legaliter quateretur.  Ut qui transgressorem eo se iure possidere iactabat: quem suis consentientem persuasionibus obligauerat. Sic eum iusto superatus iudicio redderet: cum istum in quo suum nichil reppererat: occidisset. Quapropter amisit merito reum: qui tollentem mundi peccata crucis supplicio agnum non timuit mortificare diuinum. Disruptis igitur cruce inferni catenis legibusque solutis: ad celos migrant cum Christo credentes in Christo. Et cruciandi permanent in inferno: qui delectati sunt inuiscerari diabolo. Rediit ecce post biduum uictor e mortuis uiuus: qui ad hoc pro nobis est crucifixus. Innumeris  captiuorum ouantium stipatur agminibus: qui passionis tempore etiam discipulorum suorum fuerat societate nudatus. Agitatur eo resurgente tremefacta funditus terra: quo descendente concussa sunt et inferna. Cohors militum terrenorum celestis regis terribili regressu perculsa diffugiit: et quem dudum inluserat uelut reum: iam et ipsa terribilem uicta iudicem uerum confitetur: et Deum. Sanctorum corpora uiuificata consurgunt: habitaculum quod paulisper iacuerat: resurgit gloriosum: eodem resuscitante: a quo anima derelicta in inferno non fuerat. Angeli proprio famulantur auctori: splendificus uniuerso mundo orituri dies. Tripudiant inspirato Resurrectionis die: qui mestificati fuerant passionis eius uulnere repentino. Agnoscit mater membra:  que genuit. Maria Magdalene Angelo increpante resipuit: ne uiuentem cum mortuis querere debuisset. Ad monumentum Petrus cum Iohanne concurrit: recentiaque in linteaminibus defuncti: et resurgentis uestigia cernit. Latro Christum confessus: possessor paradisi factus est: primitiuus. Impletum est quod fuerat de filio hominis: tot ante secula prophetatum: ut scilicet peccatorum pro nobis manibus traderetur: crucifigeretur: moreretur. Inferna terribiliter penetrasset: superbos deiiceret: humiles misericorditer exaltaret. Cum triumpho inenarrabili a mortuis resurgeret: et cum Patre et Spiritu Sancto omnipotentialiter cunctis dominando regnaret. Cuius uirtutis immensitate permoti etiam septem  uexilla regia beatorum innumeras lucifluarum mittit plebium cateruas ad 217 laudem: ac suum quisque pio preueniens officio: locum debitum exsoluit: carnem triumphantis Regis per euum submisseque adorat: et glorificatis uultibus agnum: suasque rutilantibus gemmis eximias prefert cum laude coronas. Seraphin quoque diuine sedis terribilem thronum alarum trino tegmine uelant: sui famulatus unum te fatendo cum Patre et Spiritu Sancto Deum trine confessionis preconio declarandum in sede syderea permanentem regnantemque in secula seculorum incessabili iugitate dicunt. Sanctus. Sanctus. sanctus.

Post Sanctus. uere Sanctus: uere benedictus Dominus noster iehsu Christus filius tuus. Per quem  nobis ueram destinasti salutem: ut homo serpentis fraude deceptus illo resurgente mortem euaderet: et uitam quam amiserat repararet. Egerat diabolus fraude ut iugularet incautum: sed curauit Dominus uulneratum: dum fudit sanguinem preciosum. Tunc enim uetito ligno letale uulnus accepit: nunc uero per crucis lignum perpetua gaudia acquisiuit. Deceperat quidem seducta mulier uirum: sed redemptus est uenerabilium fixione clauorum. Quia eripuit nos Deus de inferis: et liberauit de manu mortis: qui sedet ad dexteram Patris. Christus Dominus ac Redemptor eternus.

[a 9Kb] Post pridie. Oratio. Ad tumulum uigilantes unici Redemptoris: qui pro nostra redemptione  sepultus: [a 1Kb] et a mortuis est mirabiliter suscitatus: cuius uirtutem et gloriam serenata cordis acie contemplamur: cum nouelli gregis [b 1Kb] ouibus dulcissima in ara tua Domine pascua circumdamus. Uniuersi pariter exorantes: ut huius sacri corporis alimentum cruorisque suauissimum poculum: [c 1Kb] ad premium satietatis perpetue nobis tribuas possidendum. R\. Amen.

Ad Orationem Dominicam.

Deuotione geminata fratres karissimi passo pro nobis Domino mestificati cordis hostias offeramus; meroris operibus fructum leticie comparantes. Ut dum paschale sacrificium sedulitatis studio agere procuramus: in aduentum ipsius strenue seruitutis testimonium reportemus: quo iubente dicimus.  Pater noster qui es in celis.

Dicat Presb. uicit leo tribus uicibus modo ut in die Resurrectionis folio 198.

 Postea dicat. Humiliate uos benedictioni. Dominus sit semper uobiscum. R\. Et cum.

Benedictio. Dei Patris Filius qui uestra peccata per corpus suum cruci adfixit: suo carnes uestras adfigat [d 1Kb] timori. R\. Amen. Quique uos filios sibi redemptionis adoptauit ex gratia: nulla uos patiatur se iudicante mancipari gehenna. R\. Amen. Quo saluati per crucem: ad futuram quandoque mereamini peruenire mercedem. R\. Amen. Per misericordiam ipsius Dei etc. Dominus sit semper uobiscum. R\. Et cum.

Ad accedentes. Gaudete populi.

Com. Refecti Christi corpore. Quere in uigilia Resur. fol. 193. Oratio. Expletis Domine in hac. Quere in die Resurrectionis. fol. 198.


 +

[e 1Kb] Quando [f 1Kb] preparatus sit Sacerdos ad Missam  celebrandam: ingressus ad sacrarium [a 1Kb] lauet manus dicendo.

Oremus. Oratio. [b 1Kb] Largire sensibus nostris quesumus Domine omnipotens Pater: ut sicut exterius inquinamenta manuum abluuntur: sic per te mentium sordes misericorditer emundentur: et crescat in nobis augmentum sanctarum uirtutum. Per Christum Dominum nostrum.

Postea flectat genua coram uestibus: et dicat [c 1Kb] quatuor Aue Maria. Et de intimo corde commendet se gloriose uirgini Marie: ut offerat illud [d 1Kb] acceptabile mysterium Deo Patri et Filio et Spiritui Sancto. Et ut ipsam in hoc sacrificio mediatricem et adiutricem habeat. Deinde muniat se signo crucis et super quamlibet uestem dicat. In nomine  Patris + et Filii et Spiritus Sancti. Amen.

[e 4Kb] Ad amictum.

Oratio. Pone Domine galeam salutis in capite meo: ad expugnandas et superandas omnes diabolicas fraudes: omniumque inimicorum meorum seuiciam superandam. Per etc.

218 Ad albam.

Oratio. Indue me Domine uestimento salutis: ac tunica iusticie: et indumento leticie circumda semper. Per Christum.

 Ad cingulum.

Oratio. Precinge Domine cingulo fidei: et uirtute castitatis lumbos mei corporis: et extingue in eis humorem libidinis: ut iugiter maneat in me tenor totius castitatis. Per Christum.

Ad manipulum.

Oratio. Merear queso Domine deportare manipulum iusticie: et ferre cum patientia: ut illum cum exultatione deferendo cum tuis Sanctis portionem accipiam. Per Christum.

Ad stolam.

Oratio. Redde mihi Domine obsecro stolam immortalitatis: quam perdidi in preuaricatione primi parentis: et quia cum hoc ornamento quamuis indignus accedere ad tuum sanctum presumo mysterium: presta  ut cum eodem letari merear in perpetuum. Per etc.

Ad casulam.

Oratio. Iugum tuum Domine suaue est: et onus tuum leue: presta ut sic illud deportare ualeam: ut consequi possim tuam gratiam. Per Christum.

Postea quam Sacerdos sit indutus dicat hoc.

R\. Pater peccaui in celum et coram te: iam non sum dignus uocari filius tuus. Fac me sicut unum de mercenariis tuis. u\. Quanti mercenarii in domo patris mei abundant panibus: ego autem hic fame pereo: surgam et ibo ad patrem meum et dicam ei.  P. Fac me. Kyrieleyson. Christeleyson. Kyrieleyson. Pater noster. u\. Ab occultis meis munda me Domine: R\. Et ab alienis parce seruo tuo. u\. Domine exaudi orationem meam. R\. Et clamor.

Oremus. Oratio. [a 2Kb] Deus qui de indignis dignos: de peccatoribus iustos: et de immundis facis mundos: munda cor meum et corpus meum ab omni sorde et cogitatione peccati: et fac me dignum atque strenuum sanctis altaribus tuis ministrum: et presta ut in hoc altari ad quod indignus accedere presumo: acceptabiles tibi hostias offeram pro peccatis et offensionibus: et innumeris quotidianis meis excessibus: et pro peccatis omnium uiuentium: et defunctorum fidelium: et eorum qui se meis  commendauerunt orationibus: et per eum tibi meum sit acceptabile uotum: qui se tibi Deo Patri pro nobis obtulit in sacrificium: qui est omnium opifex et solus sine peccati macula Pontifex. iehsu Christus filius tuus Dominus noster. Qui tecum uiuit etc. [b 1Kb] Et statim manibus iunctis coram pectoribus humiliter exeat: et eat ad altare: et faciat confessionem [c 1Kb] dicendo prius. Aue Maria. In nomine Domini nostri Iesu Christi. Amen. Sancti Spiritus adsit nobis gratia. u\. Introibo ad altare Dei. R\. Ad Deum qui letificat iuuentutem meam. P. Iudica me Deus. totum. cum Gloria Patri. Et iterum dicat. Et introibo ad altare Dei. u\. Dignare Domine die isto. R\. Sine peccato nos custodire. u\. Confitemini Domino quoniam bonus. R\. Quoniam in seculum misericordia  eius. u\. Ora pro nobis sancta Dei genitrix. R\. Ut digni efficiamur etc.

[d 1Kb] Confessio. Confiteor omnipotenti Deo et [e 1Kb] beate Marie uirgini: et Sanctis Apostolis Petro et Paulo  et omnibus Sanctis: et uobis fratres manifesto me grauiter peccasse [f 1Kb] per superbiam: in lege Dei mei: cogitatione: locutione: opere et omissione: mea culpa: mea culpa: grauissima mea culpa. Ideo precor beatissimam uirginem Mariam: et omnes Sanctos et Sanctas: et uos fratres orare pro me.

Absolutio. Misereatur uestri omnipotens Deus: et dimissis omnibus peccatis uestris: perducat uos ad uitam eternam. Amen.

Absolutio ad populum. Indulgentiam absolutionem et remissionem omnium peccatorum uestrorum cum emendatione morum et uite: per gratiam Sancti Spiritus tribuat uobis misericors Dominus. Amen. u\. Deus tu conuersus uiuificabis nos. R\. Et plebs tua letabitur in te: u\. Ostende nobis Domine misericordiam  tuam. R\. Et salutare tuum da nobis. u\. Sacerdotes tui induantur iusticiam. R\. Et Sancti tui exultent. u\. Domine exaudi. R\. Et clamor. u\. Dominus uobiscum. R\. Et.

Oremus. Oratio. [g 1Kb] Aufer a nobis quesumus Domine: cunctas iniquitates nostras: et spiritum superbie et elationis cui resistis: et reple nos spiritu timoris: et da nobis cor contritum et humiliatum: quod non spernis: ut ad Sancta Sanctorum puris mereamur mentibus introire. Per Dominum nostrum 219 Iesum Christum filium tuum: qui tecum uiuit et regnat in unitate eiusdem Spiritus Sancti Deus: per omnia secula seculorum. Amen.

Et statim accedat ad altare: et faciat crucem super  aram dicendo. In nomine Pa + tris et Filii et Spiritus Sancti. Amen.

Et osculetur aram: et osculanao eam dicat Ant. [h 1Kb] Salue crux preciosa que in corpore Christi dedicata  es: et ex membris eius tanquam margaritis ornata: salua presentem cateruam in tuis laudibus iugiter congregatam. u\. Adoramus te Christe et benedicimus tibi. R\. Quia per sanctam crucem tuam redemisti mundum.

Oremus. Oratio. Exaudi nos Deus salutaris noster: et per triumphum sancte crucis: a cunctis nos defende periculis. Per Christum.

Oratio. Per uirtutem sancte Crucis: et per intercessionem beate Marie uirginis: et beati Petri Apostolorum Principis: et omnium Sanctorum: absolue quesumus Domine nostrorum uincula delictorum: et quicquid pro eis meremur: propiciatus auerte: et ad beneficia recolenda quibus nos instaurare dignatus es: tribue uenire gaudentes. Per Christum.

 Alia. Conscientias nostras.

Alia Oratio. Adsit nobis Domine.

[a 1Kb] Ad extendendum corporalia dicat Sacerdos. In tuo conspectu quesumus Domine hec nostra munera tibi placita sint: ut nos tibi placere ualeamus: attollite portas principes uestras: et eleuamini porte eternales: et introibit Rex glorie. Quis est iste Rex glorie? Dominus fortis et potens in prelio: Dominus uirtutum ipse est Rex glorie.

[b 1Kb] Mundando calicem dicat. Dignare Domine mundare [c 1Kb] uas istud: in quo sumere preciosum [d 1Kb] sanctum corpus tuum ualeam. Qui cum Patre et Spiritu Sancto uiuis et regnas Deus per omnia secula seculorum.

 Quando ponit uinum. Misce quesumus Domine in calice isto quod manauit ex latere tuo: ut fiat in remissionem peccatorum nostrorum. Amen.

Benedictio aque. Iube Domne benedicere

Dicat minister. Ab illo benedicatur: cuius Spiritus super aquas ferebatur. In nomine Patris et Filii et Spiritus Sancti. Amen

Oratio. [e 1Kb] Ex latere Domini nostri Iesu Christi sanguis et aqua exiisse perhibentur: [f 1Kb] hec ideo nos pariter commiscemus: ut misericors Deus utrumque ad medelam animarum nostrarum sanctificare dignetur. Per eumdem Christum Dominum nostrum. Amen.

Quando ponit hostiam in patena dicat. Benedictio Dei Pa + tris omnipotentis et Filii et Spiritus Sancti:  descendat super hanc hostiam tibi Deo Patri offerendam. Amen.

 Ante Euangelium dicat Sacerdos. Oratio. Conforta me Rex Sanctorum summum tenens principatum: da sermonem rectum et bene sonantem in os meum: ut placeam tibi et omnibus circumstantibus.

Inclinet se in medium altaris: et dicat. Iube Domne benedicere. Dominus sit in corde meo et in ore meo et in labiis meis: ad pronunciandum sanctum Euangelium diuinum.

Diachonus uero dicat. Munda cor meum corpusque ac labia mea: omnipotens et misericors Deus: qui labie Esaye prophete calculo mundasti ignito. Ita et me tua gratissima miseratione mundare digneris: ut sanctum Euangelium ualeam nunciare. Per Christum Dominum nostrum. Amen.

Quando petit benedictionem a Sacerdote. Iube domine  benedicere

Dicat Sacerdos. [g 1Kb] Corroboret Dominus sensum tuum ac labia tua: ut recte pronuncies nobis eloquia sancta sua.

Quando osculatur Euangelium. Dicat Presb. Aue uerbum diuinum: reformatio uirtutum: restitutio sanitatum.

Ad hostiam offerendam. Oratio. Acceptabilis sit maiestati tue omnipotens Deus: hec nostra oblatio quam tibi offerimus: pro reatibus et facinoribus nostris: et pro stabilitate sancte Catholice et Apostolice Ecclesie. Per Christum Dominum nostrum. Amen.

Ad offerendum Calicem. Oratio. Offerimus tibi Domine:  Iesu Christi filii tui calicem: humiliter implorantes clementiam tuam: ut ante conspectum Diuine maiestatis tue: cum odore suauitatis ascendat. Per eundem Christum Dominum nostrum. Amen.

Ad ponendam filiolam. Oratio. Hanc 220 oblationem quesumus omnipotens Deus placatus accipe: et omnium offerentium: et eorum pro quibus tibi offertur peccata indulge. Per Christum.

Inclinet se iunctis manibus et dicat hanc orationem. Domine Deus omnipotens Pater: bene + dic et sanctifica hoc sacrificium laudis: quod tibi oblatum est ad honorem et gloriam nominis tui: et parce peccatis populi tui: et exaudi orationem meam: et dimitte mihi omnia peccata mea. Per Christum Dominum nostrum.  Amen.

 [a 54Kb] Benedictio incensi. Iube Domine benedicere. Ab illo benedicatur: in cuius honore cremabitur. In nomine Patris et Filii et Spiritus sancti. Amen.

Incensando dicat Sacerdos. Oratio. Placare Domine per hoc incensum mihi et populo tuo: parcens peccatis nostris: et quiescat ira et furor tuus: presta propicius: ut bonus odor simus tibi in uitam eternam. Amen.

Ad offertorium populi dicat Sacerdos offerenti. Centuplum accipias: et uitam eternam possideas in regno Dei. Amen.

Benedictio panis. u\. Adiutorium nostrum in nomine Domini. R\. Qui fecit. R\. Sit nomen Domini. R\. Ex hoc.

Oratio. Bene + dic Domine creaturam istam panis:  sicut benedixisti quinque panes in deserto: ut omnes gustantes ex eo recipiant sanitatem tam anime quam corporis. Per Christum. Bene + dictio Dei Patris omnipotentis: et Filii: et Spiritus Sancti: descendat super hunc panem: et super omnes ex eo comedentes.

Ad lauandum manus. Lauabo inter innocentes manus meas: circumdabo altare tuum Domine: ut audiam uocem laudis tue: et enarrem uniuersa mirabilia tua. Ne perdas cum impiis Deus animam meam: et cum uiris sanguinum uitam meam.

In fine Misse dicitur Antifona in laudem gloriose uirginis Marie. Ant. Salue regina misericordie. uita dulcedo et spes nostra salue. Ad te clamamus exules filii Eue. Ad te suspiramus gementes et flentes in  hac lachrymarum ualle. Eya ergo aduocata nostra: illos tuos misericordes oculos ad nos conuerte. Et Iesum benedictum fructum uentris tui nobis post hoc exilium ostende. O clemens. O pia. O dulcis uirgo semper Maria. u\. Post partum.



[b 1Kb] OMNIUM OFFERENTIUM.


Dicat Presb. ante Altare antequam faciat confessionem in omnibus Festis precipuis.
[Figure: [Music] 11Kb]

Per gloriam nominis tui Christe fili Dei uiui et per intercessionem sancte Marie uirginis et beati Iacobi et omnium Sanctorum  tuorum auxiliare et miserere indignis seruis tuis et esto in medio nostri Deus noster qui uiuis et regnas in secula seculorum. Deo gratias.


Ad Missam [c 1Kb] Officium.

 Hec dicit Dominus: ego tuli te et fui tecum: alleluia. Et interfeci omnes inimicos tuos alleluia. Fecique tibi nomen grande: alleluia: alleluia. u\. Beatus uir qui timet Dominum: in mandatis eius cupit nimis. P. Feci. u\. Gloria et honor.
 [Figure: [Music] 3Kb]

[a 3Kb] Per omnia semper secula seculorum. Gloria.


221 Et prosequatur a choro usque in fin. per totum annum preter in aduentu Domini in Quadrag. et in diebus feriis.

In excelsis Deo. Et in terra pax hominibus bone uoluntatis. Laudamus te. Benedicimus te. Adoramus te. Glorificamus te. Gratias agimus tibi propter magnam gloriam tuam. Domine Deus Rex celestis: Deus Pater omnipotens. Domine Fili unigenite Iesu Christe. Domine Deus agnus Dei Filius Patris. Qui  tollis peccata mundi: miserere nobis. Qui tollis peccata mundi: suscipe deprecationem nostram. Qui sedes ad dexteram Patris: miserere nobis. Quoniam tu solus Sanctus. Tu solus Dominus. Tu solus altissimus Iesu Christe. Cum Sancto Spiritu in gloria Dei Patris. Amen.

Dicat iterum. Per omnia semper secula etc.

Oratio. Christe cuius uirtus atque potentia tantum in Apostolo tuo Iacobo emicuit: ut in nomine tuo [b 1Kb] emissis se demoniorum cateruis: potentialiter meruerit imperare: tu Ecclesiam tuam ab aduersantium impugnatione defende: uirtute Spiritus exuperando aduersa: ut illius doctrine opere compleat: cuius hodie exempla pie passionis honorat. R\. Amen.

In Aduentu Domini.

Oratio. Deus qui per Angelicos choros aduentum  filii tui Domini nostri Iesu Christi annunciare uoluisti: qui per Angelorum preconia gloriam in excelsis Deo et in terra pacem hominibus bone uoluntatis adclamantibus demonstrasti: concede ut in huius Dominice Resurrectionis festiuitate: pax terris reddita conualescat: et fraterne dilectionis caritate innouata permaneat. R\. Amen.

In solemnitatibus et in Dominicis quando festiuitates Martyrum celebrantur.

 Oratio. Gloria nostra Deus.

Quere in festo Sancti Clementis fol. XX.

In Sancte Marie et in Circumcisione.

Oratio. Tibi semper Domine gloriam omnipotens Iesu Christe: cuius in celo et in terra laudes: confessio permanet: dum tibi gloria in excelsis decantatur: et in terra pax hominibus nunciatur. Bonam quesumus uoluntatem nobis famulis tuis et populis supplicantibus tribue: ut ab omnibus nos mundes peccatis: et pacem tuam perpetuam nobis propicius et omni populo largiaris. R\. Amen.

De Natale Domini.

Oratio. Hodie nobis thesaurus natus est: hodie nobis [c 1Kb] lux ex utero uirginis: quam spiritus igniuit uerum lumen apparuit. Hodie cecorum medicus lumen  natus est. Hodie paraliticorum sanitas. Hodie debilium firmamentum: infirmantium uirtus. Hodie resurrectio uiuorum Saluator aduenit. Hodie nobis inter noctem nubes ignita lucis apparuit. Hodie Saluator noster aduenit: quem prophete ante promiserant: ex Maria uirgine nascitur. Hodie nobis in presepio positus [d 1Kb] perpetue Christianis ostenditur Christus: qui dixit: ego sum panis uerus Dei qui de celo descendi. Siquis autem de pane isto manducauerit: non esuriet in eternum. R\. Amen.

In solemnitatibus et in Dominicis quando festiuitates Martyrum celebrantur.

Oratio. Laudamus te Domine cum Angelis: benedicimus te cum uirtutibus sanctis. Glorificamus cum potestatibus supernis. Et qui te opifice martyres nos  subsistere non desinimus: recte honore tui nominis per officium creature creatrici tue potentie non negamus: pro qua re tibi nos facito bone uoluntatis tue placere seruicium. Et uel in celis cum Angelis: et uel in terris cum hominibus pacifice aglutinari in tua glorificatione adscensum. R\. Amen.


In Illaria Pasche post gloria in excelsis.

Oratio. Tibi gloriam concinimus Domine Deus noster: tuamque potentiam postulamus: ut sicut pro  nobis peccatoribus dignatus es mori: et [a 1Kb] clarificatus secundo post tertium diem apparuisti in gloria Resurrectionis: ita per te absoluti in te mereamur habere perpetuum gaudium: ita ut nobis processit uere Resurrectionis exemplum. R\. Amen.

222 Dicat Presb. in medium altaris. [b 1Kb] Per misericordiam tuam Deus noster qui es benedictus: et uiuis et omnia regis in secula seculorum. u\. Dominus sit semper uobiscum. R\. Et cum spiritu tuo.


Lectio libri Sapientie Salomonis .

R\. Deo gratias.

Iustus si morte preoccupatus fuerit: anima eius in refrigerio erit. Senectus enim uenerabilis est: non diuturna neque annorum numero computata. Cani  sunt autem sensus hominis: et etas senectutis: uita immaculata. Placens Deo factus dilectus: et uiuens inter peccatores translatus est. Raptus est: ne malicia mutaret intellectum eius: aut [d 1Kb] afflictio deciperet animam illius. Fascinatio enim nugacitatis obscurat bona: et instantia concupiscentie transuertit sensum [e 1Kb] sicut malicia: consumatus in breui expleuit tempora multa. Placita enim erat Deo anima illius: propter hoc properauit educere illum de medio iniquitatum. Populi autem uidentes: et non intelligentes: nec ponentes in precordiis suis talia. Quoniam misericordia Dei et gratia in sancto illius: et respectus in electo ipsius. R\. Amen.

Iterum dicat. Dominus sit semper uobiscum. R\. Et.
 [Figure: [Music] 2Kb]

[f 1Kb] Hymnus trium puerorum.

Angelus Domini similiter descendit cum Anania et sociis eius in fornacem. Et excussit flammam ignis de fornace: et fecit medium fornacis: tanquam spiritus roris flantem. Et non tetigit eos omnino ignis: nec contristauit: nec quicquam moleste eis intulit. Tunc illi tres quasi ex uno ore laudabant: et magnificabant: et benedicebant Dominum de fornace dicentes. Domine Deus patrum nostrorum et laudabilis es et superexaltatus in secula. Amen.
[Figure: [Music] 2Kb]

Benedictus es.  Benedicite omnia opera Domini Domino hymnum dicite et super exaltate eum  in secula. Amen. Benedicite Anania. Azaria. Misel Dominum. Hymnus. Quia eripuit nos Deus ab inferis: et de manu mortis saluauit nos: et eripuit nos de medio camino ardentis: flamen in medio ignis eduxit nos.

Dicat Presb. Confitemini Domino quoniam bonus quoniam in seculum misericordia eius. R\. Amen. u\. Dominus sit semper uobiscum. R\. Et. Tunc cantent. [g 1Kb] Psallendo. Posuisti Domine super caput eius: coronam de lapide pretioso. u\. Super salutare tuum Domine exultabit uehementer: desiderium anime eius tribuisti ei: et uoluntate labiorum eius non fraudasti eum. P. Coronam.

Dicat diaconus. Silentium facite. Hic 223 ponat uinum in calice dum dicitur epistola.


 Lectio Actuum Apostolorum .

Deo gratias.

In illis autem diebus: superuenerunt ab Hierosolymis prophete Antiochiam. Et surgens unus ex eis nomine Agabus: significabat per spiritum famem futuram magnam in uniuerso orbe terrarum: que facta est sub Claudio. Discipuli autem prout quisque habebat: proposuerunt singuli in [i 1Kb] monasterium mittere habitantibus in Iudea fratribus. Quod et fecerunt: mittentes ad seniores per manus Barnabe et Sauli. Eodem autem tempore: misit Herodes Rex manus: ut affligeret quosdam de Ecclesia. Occidit autem Iacobum fratrem Iohannis gladio. uidens autem quia placeret Iudeis: apposuit apprehendere et Petrum. Erant autem dies azimorum. Quem cum  apprehendisset: misit eum in carcerem: tradens quatuor quaternionibus militum ad custodiendum: uolens post pascha producere eum populo. R\. Amen.

Dicat Presbiter. Dominus sit semper uobiscum. R\. Et cum.


Lectio sancti Euangelii secundum Marcum .

In illis diebus. Assumens iterum iehsu duodecim: cepit illis dicere: que essent ei uentura. Quia ecce ascendimus Hierosolymam: et filius hominis tradetur in manus principibus Sacerdotum et scribis et senioribus. Et condemnabunt eum morte: et tradent eum gentibus: et illudent ei. Et conspuent eum: et flagellabunt eum: et interficient eum: et tertia die resurget. Et accedunt ad eum Iacobus et Iohannes filii Zebedei dicentes. Magister uolumus:  ut quodcumque petierimus: facias nobis. At ille dixit eis: quid uultis ut faciam uobis? Et dixerunt. Da nobis ut unus ad dexteram tuam et alius ad sinistram: sedeamus in gloria tua. iehsu autem dixit eis. Nescitis quid petatis. Potestis bibere calicem quem ego bibiturus sum? Aut baptismo quo ego baptizor baptizari? At illi dixerunt. Possumus. Calicem quem ego bibo bibetis: et baptismo quo ego baptizor baptizabimini. Sedere autem ad dextram meam uel sinistram: non est meum dare uobis: sed quibus paratum est. Et audientes decem: indignati sunt de Iacobo et Iohanne. iehsu autem uocans eos: ait illis. Scitis quia hi qui uidentur principari gentibus: dominantur eis: et principes eorum potestatem habent ipsorum. Non ita est in uobis. Quicumque uoluerit fieri maior erit  minor: et quicumque uoluerit in uobis primus esse erit omnium seruus. Nam et filius hominis non uenit ut ministraretur ei: sed ut ministraret: et daret animam suam redemptionem pro multis. R\. Amen.

 Dicat Presb. Dominus sit semper uobiscum. R\. Et cum.

[b 3Kb] Tunc offerat Sacerdos hostiam.

[c 1Kb] Lauda. Alleluia. u\. Ecce seruus meus suscipiam eum: electus meus complacuit sibi in illo anima mea.

Postea dicat.
[Figure: [Music] 2Kb]

[d 1Kb] Deo gratias.

Sacrificium. Fulgebit iustus sicut splendor firmamenti: et sicut stelle celi dantes claritatem lucis: ita et iustus splendebit. u\. In perpetua eternitate.

Et dum cantatur sacrificium: offerat hostiam in calicem cum orationibus que sequuntur.

Oratio. Acceptabilis sit maiestati tue omnipotens  eterne Deus hec oblatio: quam tibi offerimus pro reatibus et facinoribus nostris: et pro stabilitate sancte Catholice et Apostolice fidei cultoribus. Per Christum etc. In nomine Pa + tris et Filii et Spiritus Sancti. Amen.

Dimittendo patenam super corporales. Deinde accipiat calicem sanctificando sic. In nomine Pa + tris et Filii et Spiritus Sancti Amen.

Oratio. Offerimus tibi Domine calicem: ad benedicendum sanguinem Christi Filii tui: deprecamur quesumus clementiam tuam: ut ante conspectum diuine Maiestatis tue cum odore suauitatis ascendat. Per eundem.

Ponat calicem super aram et accipiat filiolam sine  sanctificatione et ponat super calicem dicendo. Oratio. Hanc oblationem quesumus Domine placatus admitte: et omnium offerentium eorum pro quibus tibi offertur peccata indulge. Per Christum.

 Hic dicat. In spiritu humilitatis. [a 6Kb] Postea offerat populus: posito incenso dicat Presb.
[Figure: [Music] 3Kb]

Adiuuate me fratres in orationibus uestris et orate pro me ad Deum.

 224 [b 3Kb] Hic accipiat aquam in manibus: et dicat silentio super oblationem cum tribus digitis. In nomine Patris + et Filii et Spiritus Sancti regnas Deus in secula seculorum.

R\. Amen.

Inclinet se Sacerdos ante altare et dicat silentio istam orationem.

Oratio. Accedam ad te in humilitate spiritus mei:  loquar ad te quia multam spem [a 2Kb] in fortitudine dedisti me. Tu ergo fili Dauid qui reuelato mysterio ad nos in carne uenisti: claue crucis tue: secreta cordis mei aperi: mittens unum de Seraphin: qui candenti carbone illo: qui de altari tuo sublatus est: sordentia labia mea emundet: mentem enubilet: docendique materiam subministret: ut lingua que proximorum utilitati per caritatem seruit: nec erroris insonet casum: sed ueritatis resultet sine fine preconium. Per te Deus meus: qui uiuis et regnas in secula seculorum. Amen.


[b 1Kb] Incipit Missa.
[Figure: [Music] 2Kb]

Dominus sit semper uobiscum.


 Sequens oratio non dicatur equaliter.

[c 1Kb] Oratio. Christe cuius uirtus atque potentia tantum in Apostolo tuo Iacobo emicuit: ut in nomine tuo emissis a se demoniorum cateruis: potentialiter meruerit imperare. Tu Ecclesiam tuam ab aduersantium impugnatione defende: ut uirtute spiritus exuperando aduersa: illius doctrina opere compleatur: cuius hodie exemplum pie passionis honorat. R\. Amen.

Dicat Presb.
[Figure: [Music] 3Kb]

Per misericordiam tuam Deus noster qui  es benedictus et uiuis et omnia regis in  secula seculorum. R\. Amen.

Dicat Sacerdos eleuando manus.
[Figure: [Music] 3Kb]

Oremus.

[d 9Kb] Agyos. Agyos. Agyos. Domine Deus Rex eterne tibi laudes et gratias.
[Figure: [Music] 9Kb]

[e 1Kb] Ecclesiam sanctam Catholicam in orationibus in mente habeamus ut eam Dominus  fide et spe et caritate propicius ampliare dignetur. Omnes lapsos captiuos infirmos atque peregrinos in mente habeamus ut eos Dominus propicius respicere redimere sanare et confortare dignetur.

225 Respondeat Chorus. [f 1Kb] Presta eterne omnipotens Deus. Postea dicat Presb.

 Oratio. [g 1Kb] uocantem nos ad se Iesum fratres dilectissimi  agnoscentes: qui beatissimum Iacobum Apostolum suum retia componentem in naui: ad se uocans: eiusdem nos postmodum spiritualibus doctrinis admonet atque docet: ut postulantes in fide nichil hesitemus: omni mentis deuotione cum lachrymis eumdem Dominum flagitemus. Ut postulatio nostra apud eum ea nobis obtineat adimplere: que in ipso Apostolo docente cognouimus. R\. Amen.

Dicat Presb.
[Figure: [Music] 5Kb]

Per [a 4Kb] misericordiam tuam Deus noster in cuius conspectu Sanctorum Apostolorum et  Martyrum [b 10Kb] Confessorum atque uirginum  nomina recitantur. Amen. Offerunt Deo Domino oblationem [c 1Kb] Sacerdotes nostri [d 1Kb] Papa Romensis [e 1Kb] et reliqui pro se et pro omni Clero et plebibus Ecclesie sibimet consignatis [f 1Kb] uel pro uniuersa  fraternitate [g 1Kb] Item offerunt uniuersi  Presbyteri Diachoni Clerici [a 2Kb] ac populi circumadstantes. In honorem Sanctorum pro se et suis.

R\. Chorus.
[Figure: [Music] 4Kb]

Offerunt pro se et pro uniuersa fraternitate.

Dicat Sacerdos.
[Figure: [Music] 7Kb]

Facientes commemorationem beatissimorum  Apostolorum et Martyrum gloriose Sancte Marie uirginis. Zacarie. Ioannis. Infantium. Petri. Pauli. Iohannis. Iacobi. Andree.  Philippi. Thome. Bartholomei. Matthei. Iacobi. Symonis. et Iude. Mathie. Marci. et Luce

226 R\. Chorus. Et omnium [b 1Kb] Martyrum. Dicat Sacerdos.
[Figure: [Music] 11Kb]

Item pro spiritibus [c 1Kb] pausantium. Ilarii.  [d 4Kb] Athanasii Martini. Ambrosii. Augustini. Fulgentii. Leandri. Isidori. Dauid. Iuliani. Item Iuliani. Petri. Item Petri. Iohannis Serui Dei. uisitani. uiuenti. Felici.  Cipriani. uincentii. Gerontii. Zacarie. Cenapoli. Dominici. Iusti. Saturnini. Saluati. Item Saluati. Bernardi. Reymundi. Iohannis. Celebruni. Gundisalui. Martini. Roderici. Iohannis. Guterri. Sancii. Item Sancii.  Dominici. Iuliani. Iuliani. Philippi. Stephani. Iohannis. Item Iohannis. Felicis.

R\. Chorus.
[Figure: [Music] 10Kb]

Et omnium Pausantium.

Dicat Presb.

Post nomina. Oratio. [a 1Kb] uiuant in nobis Iesu Domine Apostoli tui Iacobi predicamenta doctrine: quibus docemur illum beatum esse: qui inlatus tentationis ualuerit equanimiter supportare: quo dum presentia mala patientissime tolerauerimus: in pace et caritate nunc: et in eternum tecum sine fine uiuamus.

R\. Amen.
 [Figure: [Music] 4Kb]

Quia tu es uita uiuorum: sanitas infirmorum: ac requies omnium fidelium defunctorum. In eterna secula seculorum. R\ Amen.

Postea dicat [b 1Kb] ad pacem. Oratio. Suscipe Iesu bone: in hoc natali Iacobi Apostoli tui offerentium uota:  et refrigerium presta spiritibus defunctorum: ut eo apud te intercedente: et uiuentibus et defunctis tue pietatis gratia impendatur: cuius doctrina duodecim tribuum commemorantium edocetur. R\. Amen.

227 Postea dicat Sacerdos.
[Figure: [Music] 5Kb]

Quia [c 3Kb] tu es uera pax nostra et caritas indisrupta: uiuis tecum: et regnas cum Spiritu Sancto unus Deus in secula seculorum. R\. Amen.

 Dicat Presb. eleuando manus.
[Figure: [Music] 5Kb]

Gratia Dei Patris omnipotentis pax ac dilectio Domini nostri Iesu Christi: et communicatio Spiritus Sancti sit semper cum omnibus nobis.

R\. Chorus. Et cum hominibus bone uoluntatis.

Dicat Presb.
 [Figure: [Music] 2Kb]

Quomodo astatis pacem facite.

R\. Chorus. Pacem meam do uobis: pacem meam commendo uobis: non sicut mundus dat pacem: do uobis. u\: Nouum mandatum do uobis: ut diligatis inuicem. Reiteretur. Pacem meam do uobis. u\. Gloria et honor Patri. P. Pacem. Interim quod Chorus dicit. Pacem meam. accipiat Sacerdos pacem de patena dicendo sic. Habete osculum dilectionis et pacis:  ut apti sitis sacrosanctis mysteriis Dei. Et statim det pacem Diachono uel puero: et puer populo. Postea inclinet se Sacerdos iunctis manibus et dicat.
[Figure: [Music] 2Kb]

[a 2Kb] Introibo ad altare Dei mei.

R\. Chorus. Ad Deum qui letificat iuuentutem meam. et ponat Presb. manus super Calicem et dicat.
[Figure: [Music] 2Kb]

Aures ad Dominum.

R\. Chorus. Habemus ad Dominum.

Dicat Presb.
[Figure: [Music] 2Kb]

Sursum corda.

 R\. Chorus. Leuemus ad Dominum.

Dicat Presb. iunctis manibus inclinando se in medium altaris.
[Figure: [Music] 5Kb]

Deo ac Domino nostro Iesu Christo Filio Dei: qui est in celis dignas laudes dignasque gratias referamus.

228 Et dicendo Gratias referamus, eleuet Sacerdos  manus in altum. Et Chorus respondeat. Dignum et iustum est. Et postea cantet Presb. [b 1Kb] Inlatio.
[Figure: [Music] 7Kb]

Dignum et iustum est nos tibi semper gratias agere Domine sancte Pater eterne omnipotens Deus: per Iesum Christum Filium tuum Dominum nostrum  In cuius nomine electus  Iacobus cum ad passionem traheretur [c 1Kb] paraliticum ad se clamantem curauit: atque hoc miraculo cor illudentis sibi ita [d 1Kb] compulsit: ut eum sacramentis instinctum fidei faceret ad gloriam  peruenire martyrii. Sic ipse post in confessionem Filii tui capite deiecto interemptus occubuit. Perueniens ad eum in pace pro quo hanc sustinuit passionem. Ipse est enim  unigenitus tuus Filius: qui dedit animam suam redemptionem pro multis. Per quem nostris tu Deus Pater iubeas parcere iam delictis. Cui merito exercitus militie celestis non cessant clamare ita  dicentes.

 229. Respondeat [a 7Kb] Chorus. Sanctus. Sanctus. Sanctus. Dominus Deus Sabbaoth: Pleni sunt celi et terra gloria maiestatis tue. Osanna filio Dauid. Benedictus qui uenit in nomine Domini. Osanna in excelsis. Agyos. Agyos. Agyos. Kyrie. O theos.

Postea dicat Presbyter.
[Figure: [Music] 10Kb]

[b 1Kb] uere Sanctus; uere benedictus Dominus noster iehsu Christus Filius tuus. Quem Iacobus relicto Zebedeo patre ita secutus est: ut eum obnixe diligendo fieret electus in uita: muudus in conscientia: probabilis in doctrina. Postremo [c 1Kb] ita scientiam commendans ex opere: ut pro  eo truncato interierit capite. Quem pro se uel pro omnibus nouerat animam posuisse Christum Dominum. [d 1Kb] Cui est honor et gloria in secula seculorum. Amen.

Deinde dicat Sacerdos in silentio iunctis manibus inclinando se ante Altare. Oratio. Inclinet se Presbyter ante Altare.

[e 3Kb] Adesto adesto Iesu bone Pontifex in medio nostri:  sicut fuisti in medio discipulorum tuorum: et sancti + fica hanc oblationem + ut sanctificata + sumamus per manus sancti Angeli tui sancte Domine et redemptor eterne. Dominus noster iehsu Christus in qua nocte tradebatur accepit panem 230 et gratias agens bene + dixit ac fregit: deditque discipulis suis dicens. Accipite et manducate.

[f 133Kb] Hoc. est. corpus. meum. quod. pro. uobis. tradetur [g 1Kb] .

 Hic eleuetur Corpus. Quotiescumque manducaueritis: hoc facite in meam + commemorationem. [a 101Kb] Similiter et calicem postquam cenauit dicens.

Super calicem. Hic. + est. calix. noui. testamenti. in meo. sanguine. qui. pro. uobis. et. pro. multis. effundetur. in. remissionem. peccatorum.

 [b 29Kb] Hic eleuetur calix coopertus cum filiola. Quotiescumque biberitis: hoc facite in meam + commemorationem. Et cum peruentum fuerit ubi dicitur. In meam commemorationem. dicat Presb. alta uoce omnibus diebus preter festiuis. Pari modo ubi dicit. In claritatem de celis. [c 3Kb] Et qualibet uice respondeat Chorus.  Amen. Quotiescumque manducaueritis panem hunc et calicem istum biberitis: mortem Domini annunciabitis: donec ueniat. [a 1Kb] In claritatem + de celis. R\. Amen.

Oratio [b 1Kb] post pridie. Subiuga Deus nostras tuo leue iugo ceruices: ut onus tuum: quod amantibus est: ita optabili deuotione feramus: sicut Iacobus Apostolus tuus: innexo collo suo fune ad passionem tractus  est letabundus: ut sanctificans hec que tibi offerimus nos ipsos benedicas perceptione hostie huius. Amen.

Oratio. [c 3Kb] Te prestante sancte Domine: quia tu hec omnia nobis indignis seruis tuis: ualde bona creas: sancti+ficas uiuificas + bene + dicis ac prestas nobis: ut sit benedicta a te Deo nostro in secula seculorum. R\. Amen. Et [d 7Kb] tunc Presb. accipiat corpus Domini de  patena: et ponat super calicem discoopertum: et dicat alta uoce omnibus diebus uidelicet festiuis et Dominicis: preter in locis in quibus erit Antiphona propria ad confractionem panis. Postea dicat Presb. sic.
[Figure: [Music] 2Kb]

Dominus sit semper uobiscum.

 Respondeat Chorus. Et cum spiritu tuo.

Dicat Presb.
[Figure: [Music] 2Kb]

Fidem quam corde credimus ore autem dicamus.

Et eleuet Sacerdos corpus Christi ut uideatur a populo. Et [a 5Kb] dicat Chorus symbolum bini ac bini: uidelicet.

 [a 3Kb] Credimus in unum Deum Patrem omnipotentem. Factorem celi et terre. uisibilium omnium et inuisibilium conditorem. Et in unum Dominum [b 1Kb] nostrum Iesum Christum Filium Dei unigenitum. Et ex Patre natum ante omnia secula. Deum de Deo. Lumen ex lumine. Deum uerum ex Deo uero. Natum non factum. [c 1Kb] Omousion Patri hoc est eiusdem cum Patre substantie. Per quem omnia facta sunt que in celo et que in terra. Qui propter nos homines et propter nostram salutem descendit [d 1Kb] de celis. Et incarnatus est de Spiritu Sancto ex [e 1Kb] Maria uirgine et homo factus est. Passus sub Pontio Pilato. Sepultus tertia die surrexit. Ascendit ad celos: sedet ad dexteram [f 1Kb] Dei Patris omnipotentis. Inde [g 1Kb] uenturus est iudicare uiuos et mortuos. 231 Cuius regni non  erit finis. Et in Spiritum Sanctum Dominum uiuificatorem et ex Patre et Filio procedentem. Cum Patre et Filio adorandum et [h 1Kb] conglorificandum. Qui locutus est per Prophetas: et unam sanctam Catholicam et Apostolicam Ecclesiam. [i 1Kb] Confiteor unum baptisma in remissionem peccatorum. Expectamus resurrectionem mortuorum et uitam [i 1Kb] uenturi seculi. Amen.
 [Figure: [Figura] 6Kb]

 [k 2Kb] Post hec frangat Presb. Eucaristiam in medium: et ponat mediam partem in patena: et de alia parte faciat quinque particulas et ponat in patena: et accipiat aliam partem et faciat quatuor particulas et ponat in patena similiter per ordinem factas per perscriptas rotas. Et statim purget bene digitos. Et cooperto calice faciat Memento pro uiuis. Et perfecto Simbolo dicat Presb. ad orationem Dominicam equaliter.

 [a 3Kb] Oratio. Oremus. Apostolo tuo Iacobo Domine edocente premonemur: ut si quis nostrum indiget sapientia: postulet a te: quia das omnibus affluenter: et non improperas. Sed quia ad te peruenire cupimus per Christum: qui est uirtus tua et sapientia: id agere preoptamus. Poscentes clementiam tuam: per eum qui apud te aduocatus factus est noster. Ut peruenire nos ad te facias: et oratione quam ipso Domino instruente didicimus: ad te introire permittas: proclamantes e terris.
[Figure: [Music] 11Kb]

[b 1Kb] Pater noster qui es in celis. R\. Amen. Sanctificetur nomen tuum. R\. Amen. Adueniat regnum  tuum. R\. Amen. Fiat uoluntas tua sicut in celo et in terra. R\. Amen. Panem nostrum quotidianum da nobis hodie. Quia Deus es. Et dimitte nobis debita nostra sicut et nos dimittimus debitoribus nostris. R\. Amen. Et ne nos inducas in  tentationem. R\. Sed libera nos a malo.

Postea dicat Sacerdos.
[Figure: [Music] 3Kb]

Liberati a malo: confirmati semper in bono: tibi seruire mereamur Deo ac Domino nostro:  pone Domine finem.

Hic percutiat Sacerdos pectus.
[Figure: [Music] 16Kb]

Peccatis nostris da gaudium tribulatis: prebe redemptionem captiuis: sanitatem infirmis: requiemque defunctis concede pacem et securitatem in omnibus diebus nostris frange audaciam  inimicorum nostrorum et exaudi Deus orationes seruorum tuorum omnium fidelium christianorum in hac die et in omni tempore. Per Dominum nostrum Iesum Christum Filium tu um qui tecum uiuit et regnat  in unitate Spiritus Sancti Deus per omnia semper secula seculorum. R\ Amen.

232 Accipiat modo primam particulam de patena: et ponat super calicem dicendo. [c 1Kb] uicit leo. quere fol. 198. et dicat istam orationem inter se submissa  uoce. [a 24Kb] Sancta sanctis et [b 23Kb] coniunctio corporis Domini nostri Iesu Christi: sit sumentibus et potantibus  nobis ad ueniam: et defunctis fidelibus prestetur ad requiem. Et mittat particulam in calicem: et  cooperiat calicem: et dicat alta uoce sic: si ibi non fuerit Diachonus.
[Figure: [Music] 3Kb]

[a 1Kb] Humiliate uos ad benedictionem. Dominus sit semper uobiscum.

Benedictio. Christus Deus Dei Patris Filius: quem Iacobum relicto Patre in naui tota secutus est intentione cordis: indesinenter uos faciat suis inherere  uestigiis. Amen. Quique per hunc Apostolum suum cultores demonum conuertit ad fidem: concedat uobis uana huius seculi respuendo se in ueritate diligere. R\. Amen. Ut eius remuneremini presidiis: cuius hodie triumphum excolitis passionis. R\. Amen. Quod ipse prestare dignetur: per misericordiam tuam Deus noster qui es benedictus: et uiuis et omnia regis in secula seculorum.

R\. Amen. Postea statim dicat. Dominus sit semper uobiscum. R\. Et cum.

Quo dicto cantet Chorus. [b 4Kb] Gustate et uidete quam  suauis est Dominus: alleluia: alleluia: alleluia. u\. Benedicam Dominum in omni tempore: semper laus eius in ore meo: alleluia: alleluia: alleluia. u\. Redimet Dominus animas seruorum suorum; et non relinquet omnes qui sperant in eum: alleluia: alleluia: alleluia. u\. Gloria et honor Patri: et Filio: et Spiritui Sancto in secula seculorum: amen. Alleluia: alleluia: alleluia.

[a 4Kb] Quo dicto accipiat Presbyter aliam particulam sequentem et dicat sic. Oratio. Panem celestem de mensa Domini accipiam: et nomen Domini inuocabo.

Dicat Memento pro mortuis: tenendo illam particulam  super calicem. Et perfecto Memento dicat silentio hanc orationem.

Oratio. Domine Deus meus: da mihi corpus et sanguinem filii tui Domini nostri Iesu Christi ita sumere: ut per illud remissionem omnium peccatorum merear accipere: et tuo Sancto Spiritu repleri Deus noster. Qui uiuis et regnas in secula seculorum: amen.

233 Oratio. Aue in euum sanctissima caro Christi: in perpetuum summa dulcedo.

Oratio. Aue in euum celestis potus: qui mihi ante omnia et super omnia dulcis es.

Oratio. Corpus et sanguis Domini nostri Iesu  Christi custodiat corpus et animam meam in uitam eternam. Amen.

Et sumat particulam quam in manu habet: et cooperiat calicem et ueniat ad patenam: et consumat omnes particulas per ordinem. Et deinde accipiat patenam et ponat super calicem: et purget bene cum pollice et accipiat sanguinem. Et dum Sacerdos sumpserit sanguinem dicat immediate hanc orationem.

Oratio. Domine Deus meus: Pater et Filius et Spiritus Sanctus: fac me te semper querere et diligere: et a te per hanc sanctam communionem quam sumpsit nunquam recedere: quia tu es Deus: et preter te non erit alius in secula seculorum. Amen.

Cantet chorus. Communio. Refecti Christi cor.  Quere fol. 193. Dum Sacerdos dixerit Corpus Domini nostri Iesu Christi. eat ad cornu altaris dextrum.

Oratio. Corpus Domini nostri Iesu Christi quod accepimus: et sanctus sanguis eius quem potauimus: adhereat uisceribus nostris eterne omnipotens Deus: ut non ueniat nobis ad iudicium: nec ad condennationem: sed proficiat ad salutem et ad remedium animarum nostrarum in uitam eternam. Amen. Per misericordiam. etc. Dominus sit semper uobiscum. R\. Et cum. Solennia completa sunt in nomine Domini nostri Iesu Christi: uotum nostrum sit acceptum cum pace. R\. Deo gratias.

[a 1Kb] Item orationes que sequuntur dicuntur per totum  annum tam diebus Dominicis quam in festis post Eucaristiam. Refecti Christi corpore et sanguine pariter: quia sanctificati Deo Patri omnipotenti gratias referamus: ut nos in eadem refectione et sanctificatione habentes: hic et in futuro seculo gloriam percipiamus. R\. Amen.

Oratio. Gustantes Domine suauitatis dulcedinis plenitudinem quesumus: ut sit nobis hoc ad remissionem peccatorum et sanitatem mentium. Amen.

Oratio. Christi Domini nostri gratia satiati gratias agimus perpetue Trinitati: cuius sanguine sumus precio magno redempti. Petimus itaque sacramentorum tuorum meritis: ut de hoc seculo eripiamur inlesi.

 R\. Amen.

Oratio. Gratias tibi agimus Domine Deus: et te Deum benedicimus de die in diem: qui nos in hanc diem sancte solennitatis tue perducere dignatus es. Fac ut diem istum Natiuitatis tue: Conceptionis: Circumcisionis: Apparitionis: Resurrectionis: Ascensionis per multa curricula annorum in pace et tranquillitate suscipere mereamur cum fideli populo tuo. R\. Amen.

Post communionem in XL. Repletum est gaudio os nostrum: et lingua nostra in exultatione.

 Oratio. Reple Domine cor nostrum leticia: qui nobis dare dignatus es sacri corporis tui Eucaristiam. Ut quia escarum perceptione reficimur: spiritualibus beneficiis adimpleri feliciter mereamur. Amen.
[Figure: [Music] 3Kb]

ui cit leo de tribu Iuda radix Dauid alleluya.

[b 1Kb] Nota quod non dicitur uicit leo. nisi in tempore Resurrectionis.

 Oratio. Domine Deus omnipotens qui es uita et salus fidelium: quem uenturum iudicem credimus uerum: esto nobis propicius. Et qui hanc oblationem pro nostra nostrorumque salute: uel pro expiatione nostrorum peccatorum in honorem Sancti tui N. Sanctorum tuorum. N. Sancteque uirginis tue. N. Sancti Confessoris tui. N. tibi obtulimus misericordie tue opem in nos diffundi sentiamus: ut qui iam refecti sumus ad mense tue conuiuium: dono tui muneris consequi mereamur premium 234 sempiternum. Concedente diuinitate tua Deus noster: qui es uita uiuorum et corona Sanctorum in eterna secula seculorum. R\. Amen.

Oratio. Passionis dominice calicem delibantes: et  sacrosancti corporis suauitatem gustantes: gratias et laudes ei referamus: in domo eius leti et hilares ambulantes. R\. Amen.

Oratio. Deus sempiterne salus beatorum: beatitudo inestimabilis: concede queso: ut ineffabili munere tuo sancta ac beata qui sumpserunt: sancti ac beati esse mereantur. R\. Amen. Per ineffabilem tue diuinitatis potentiam Deus: qui es benedictus in secula seculorum. R\. Amen.


In Assumptione Sancte Marie.

Oratio. Omnes qui huic tante Assumptionis solemnitati conuenistis: et sacrosancta communione mortalia corpora uiuificastis: mereamini per interuentum sancte et gloriose genitricis Dei: et hic ab  omnibus malis eripi: et in futuro cum Christo sine fine iocundari. R\. Amen.


In Illaria Pasche.

Oratio. Expletis Domine in hac sancta solennitate nostre seruitutis officiis: gratias tibi laudesque referimus dono tue miserationis adiuti. Precantes te Deus: ut a peccatis nos abluas: et in tuis laudibus exultare concedas. R\. Amen.


De Sancta Barbara.

Oratio. Deus cuius dilectionem beata Barbara uirgo  et martyr omni terreno anteposuit: presta quesumus: ut cuius martyrii triumphum recolimus: eius suffragiis ad celestia regna peruenire possimus. R\. Amen.


[a 3Kb] In Octaua Pasche ad Missam. [b 1Kb] Officium.

Dicite in nationibus alleluia: Dominus regnauit a ligno alleluia: Et correxit orbem terre alleluia alleluia. u\. Cantate Domino canticum nouum: cantate Domino omnis terra. P. Et Corre. u\. Gloria et honor. P. Et corre.

Oratio. Tibi gloriam concinimus Domine Deus noster: tuamque potentiam postulamus: ut sicut pro nobis peccatoribus dignatus es mori: et clarificatus secundo: post tertium diem: apparuisti in gloria  resurrectionis: ita per te absoluti in te mereamur habere perpetuum gaudium: ita ut nobis precessit uere resurrectionis exemplum. R\. Amen. Per misericordiam tuam Deus noster etc.


Apocalipsis Iohannis apostoli .

R\ Deo gratias.

Ego Iohannes fui in spiritu: et uidi in dextera sedentis supra thronum librum scriptum intus et foris: signatum sigillis septem. Et uidi Angelum fortem predicantem uoce magna. Quis est dignus aperire librum: et soluere signacula eius? Et nemo poterat in celo neque in terra neque subtus terram aperire librum: neque aspicere illum. Et ego flebam multum: quoniam nemo dignus inuentus est aperire  librum: nec uidere eum. Et unus de senioribus dixit mihi. Ne fleueris. Ecce uicit Leo de tribu Iuda radix Dauid: aperire librum: et soluere septem signacula eius. Et uidi: et ecce in medio throni et quatuor animalium: et in medio seniorum agnum stantem tanquam occisum: habentem cornua septem: et oculos septem: qui sunt septem spiritus Dei missi in omnem terram. Et uenit: et accepit de dextera sedentis in throno librum. Et cum aperuisset librum:  quatuor animalia et uiginti quatuor seniores: ceciderunt coram agno: habentes singuli cytharas et fialas aureas plenas odoramentorum: que sunt orationes Sanctorum. Et cantabant nouum canticum dicentes. Dignus es accipere librum: et aperire signacula eius: quoniam occisus es: et redemisti nos Deo in sanguine tuo: ex omni tribu et lingua et natione et populo: et fecisti nos Deo nostro regnum et Sacerdotes: et regnabimus super terram. Et uidi et audiui uocem Angelorum multorum in circuitu throni et animalium et seniorum. Erat numerus eorum millia millium dicentium uoce magna. Dignus est agnus qui occisus est accipere uirtutem: et diuinitatem: et sapientiam: et fortitudinem: et honorem: et gloriam: et benedictionem. Et omnem creaturam que  in celo et super terram et sub terra et que sunt in mari. Omnes audiui dicentes sedenti in throno et agno: benedictio: et honor: et gloria: et potestas Deo nostro: in secula seculorum. R\. Amen.

Dicat Presbiter. Dominus sit semper uobiscum. R\. Et.

[d 1Kb] Psallendo. Domine Dominus noster quam admirabile est nomen tuum in uniuersa terra. 235 u\. Quoniam eleuata est magnificentia tua supra celos. Ex ore infantium et lactentium perfecisti laudem. P. In uniuersa terra.

Dicat Presbiter. Silentium facite.


Lectio libri Actuum Apostolorum .

In illis diebus: ait Paulus ad plebem. uiri fratres  filii generis Abraham: et qui in uobis timent Deum: uobis uerbum salutis huius missum est. Qui enim habitant in Hierusalem et principes eius hunc ignorantes: et uoces prophetarum que per omne sabbatum leguntur: iudicantes impleuerunt. Et nullam causam mortis inuenientes [f 1Kb] in eum petierunt Pilato: ut interficerent eum. Cumque consummassent omnia que de eo scripta erant deponentes eum de ligno: posuerunt eum in monumento. Deus uero  suscitauit eum [a 1Kb] a mortuis: qui uisus est per dies multos: his qui simul ascenderant cum eo de Galilea in Hierusalem: qui usque nunc sunt testes eius ad plebem. Et nos uobis annunciamus eam que [b 1Kb] de patribus nostris repromissio facta est. Quoniam hanc Deus adimpleuit filiis [c 1Kb] uestris: suscitans Iesum sicut et in psalmo scriptum est. Filius meus es tu: ego hodie genui te. Quod autem suscitauerit eum a mortuis: amplius non reuersum in corruptionem: ita dixit. Quia dabo uobis sancta Dauid fidelia. Ideoque et alias dicit. Non dabis sanctum tuum uidere corruptionem. Dauid autem [d 1Kb] sua generatione cum administrasset uoluntati Dei: dormiuit et adpositus est ad patres suos: et uidit corruptionem. Quem uero Deus suscitauit a mortuis: non uidit corruptionem. Notum  igitur sit uobis uiri fratres: quia per hunc Iesum uobis remissio peccatorum adnunciatur [e 1Kb] ab omnibus: quibus non potuistis in lege Moysi iustificari. In hoc enim omnis qui credit iustificabitur.

R\. Amen.


Lectio sancti Euangelii secundum Iohannem .

Illo in tempore: una sabbatorum cum fores essent clause ubi erant discipuli propter metum Iudeorum: uenit iehsu et stetit in medio et dixit eis. Pax uobis. Ex cum hoc dixisset: ostendit eis manus et latus. Gauisi sunt ergo discipuli: uiso Domino. Dixit ergo eis iterum. Pax uobis. Sicut misit me pater: et ego mitto uos. Hoc cum dixisset: insufflauit et dixit eis: Accipite Spiritum Sanctum. Quorum remiseritis peccata:  remittuntur eis. Et quorum retinueritis: retenta erunt. Thomas autem unus ex duodecim: qui dicitur Didimus: non erat cum eis quando uenit iehsu. Dixerunt ergo ei alii discipuli. uidimus Dominum. Ille autem dixit eis. Nisi uidero in manibus eius fixuras clauorum: et mittam digitum meum in locum clauorum: et mittam manum meam in latus eius: non credam. Et post dies octo: iterum erant discipuli eius intus: et Thomas cum eis. uenit iehsu ianuis clausis: et stetit in medio eorum: et dixit. Pax uobis. Deinde dicit Thome. Infer digitum tuum huc et uide manus meas: et affer manum tuam et mitte in latus meum: et noli esse incredulus: sed fidelis. Respondit Thomas: et dixit. Dominus meus et Deus meus. Dicit ei iehsu. Quia uidisti me Thoma:  credidisti. Beati qui non uiderunt: et crediderunt.  Multa quidem et alia signa fecit iehsu in conspectu discipulorum: que non sunt scripta in libro hoc. Hec autem scripta sunt: ut credatis quia iehsu est Christus filius Dei. Et ut credentes uitam habeatis in nomine eius. R\. Amen.

Dicat Presbiter. Dominus sit semper uobiscum. R\. Et cum.

[g 1Kb] Lauda. Alleluia. u\. Apparuit Dominus iehsu discipulis suis dicens pax uobis: ego sum qui resurrexi: nolite timere. P. Alleluia.

[h 1Kb] Sacrificium. Alleluia. Celebrauit Dauid pascha et offerebat holocausta Domino: et constituit Sacerdotes in opere domus Domini alleluia alleluia. u\. Alleluia: congregati sunt omnes filii Isrel in loco sanctificationis: ibi enim benedixerunt Dominum:  propterea uocauerunt nomen loci huius Conualle benedictionis in opere domus Domini: alleluia: alleluia.

Missa. [i 1Kb] Completo dilectissimi sacre solennitatis salutarium dierum numero: potius quam peracto: multisque Deo presule lustratorum cursibus celebrando compotes obsequele [i 1Kb] gerimus de perfectis: spei titulum capiamus de futuris. Oremus ergo ut sic apud clementissimum Patrem uota nostra hec legatio presentium festorum insinuet: quo diutinum plebi sue huius uite commercium annue litationis rediuiua gaudia subministrent. R\. Amen.

236 Alia Oratio. Ingeniti genitoris [k 1Kb] genite fili: qui in eo nobis diei huius octaui renouas cultum: in  quo te discipulorum aspectibus hodie prebuisti palpandum. Nam licet hic dies sit prior pre ceteris conditus: octauus post septem efficitur reuolutus. Quo ipse sicut ammirabiliter e sepulchro surrexisti a mortuis: ita ad discipulos inestimabiliter intrasti ianuis obseratis. Initium uidelicet pasche: ac finem exornans congruis sacramentis: cum et Resurrectio tua custodibus terrorem incuteret: et manifestatio discipulorum corda dubia confortaret. Quesumus ergo ut nos his sacramentis imbutos: fides qua te credimus: post istud seculum tibi representet inlesos. Nullum nobis de te scrupulum dubitationis: errorisque: aut [l 1Kb] ocium pariat: [m 1Kb] aut quesitio incauta enutriat. Serua in nomine tuo: quos redemisti sanguine precioso. Contemplandum te nostris sensibus  prebe: nostrumque cor dignatus ingredere. Esto  semper in medio nostri: qui hodie pacem nuncians discipulorum in medio astitisti. Quique in eis insufflasti spiritum uite: nobis largire eiusdem spiritus consolationem. [a 1Kb] Quod sacrum pascha quod euolutis septem dierum cursibus immolauimus huius octauo diei curriculo presenti sacrificio consummemus. Ut in hoc die a quo Resurrectionis tue cepimus excolere mysterium: presentis pasche peragamus legitimum sacramentum. R\. Amen.

Post nomina. Oratio. Dies istos Domine quos in leticia celebramus Christi tui Resurrectio gloriosa depinxit: nobisque in generatione perpetua celebrandos [b 1Kb] doctrina Apostolica dereliquit. Astantes ergo ante tuam maiestatem clementissime Pater pascha legitimum frequentamus: et ut nobiscum sit  sponsus eternus iugi obsecratione deposcimus. Eripe itaque nos et familiam tuam ab iniquitatibus cunctis: ab scandalo et diebus malignis. Prepara nobis mensam uenerandi altaris: quam circumdemus uelut soboles magni Regis. Ut offerentes propiciatorium libamen pro nobis et famulis tuis exaudiri apud te mereamur: tam pro uiuentibus: quam pro defunctis fidelibus.

R\. Amen.

Aa pacem. Oratio. Christe Dei filius: qui obseratis seris ad discipulos intras: eterna eos pace confirmas: prebe in his solennitatibus obsequenti caterue: et simultatis uicium fugare: et caritatis uere concordiam ueraciter retinere. Quo tui discipuli per dilectionem  effecti: illis peracta pasche solennia sacrificiis honoremus: quibus ipsi purificari a nostris criminibus mereamur. R\. Amen.

Inlatio. Dignum et iustum est nos tibi gratias agere: Domine Sancte Pater eterne omnipotens Deus: per Iesum Christum filium tuum Dominum nostrum. Omnium magistrum et formam doctrine prebentem in humilitate: et maiestatem Deitatis ostendentem in diuina uirtute. Qui per infirmitatem carnis mori dignatus est: et resurrexit per diuinam Spiritus Sancti uirtutem. Qui pluribus modis et multis argumentis se discipulis suis uiuum exhibuit: ut uideri: tangi: tractarique potuisset: ne crederetur assumpti hominis carnem in inferis reliquisse. Qui octauo die resurrectionis sue: pro metu Iudeorum  discipulis domi ianuis clausis apparuit: et omnem diffidentiam ad nostre credulitatis exempla destruxit. Hic cum improuisus in medio circumsedentium appareret: putabant omnes se spiritum cernere: qui possit clausis ianuis introire. Quorum cum corda turbata preuideret: illum superflua priori sollicitudine pernegantem affari dignatus est. Ut latus perfossum lancea: manibus attrectaret: et fixuras clauorum  in suis palmis aspiceret. Ut non perniciosa incredulitate tabesceret: sed celeri confessione gauderet. Isto proinde: qui cum uideret credidit: beatiores illos qui non uidissent credidissent: difinita sententia declarauit. uere fidelis Dominus in uerbis suis: et sanctus in omnibus operibus suis. Pati et resurgere se promisit: et docuit: et legis 237 oracula non soluit: sed potius adimpleuit. Quis enim hec sufficienter poterit enarrare miracula? qualiter homo uerus corpore solidatus clausis claustris intrauerit: aut tremula moliaque aquarum orbita sicca planta discurrerit? Cui cum ianuam introiret non obfuit corporis [c 1Kb] pondus: et cum maria sicco pede transcurreret: carnis non obstitit pondus. Ut uere summus in suis mirabilibus Deus: et qui in utero  uirginali ingredi egredique potuit: claustris pudicicie permanentibus: ipse inferos penetrauit inlesus: et resurrexit sine ulla carnis corruptione securus. Cui merito omnes Angeli et Archangeli non cessant clamare quotidie una uoce dicentes. R\. Sanctus. Sanctus. Sanctus.

Post Sanctus. uere sanctus: uere benedictus Dominus noster iehsu Christus filius tuus. Qui clausa ostia dum discipulos uisitaret: introiuit ut Deus: ut [d 1Kb] cum de ueritate corporis sui dubitantibus peteret panem et manducaret: homo esset uerus inuentus. Illud faciens mirabiliter: hoc misericorditer. Illud ad glorificandam potentiam diuinitatis: hoc ad asserendam substantiam carnis: oportebat quippe  eos illum in utraque natura conspicere: quem mediatorem iubebantur Dei atque hominum predicare. Qui fauum mellis simpliciter offerentes: fidem suam locuti sunt: donis mysticis nos docentes. Sic est enim ex duabus rebus simplex faui confecta materia: sic [e 1Kb] in naturis duabus una Christi creditur extitisse persona. Ipse Dominus ac redemptor eternus.

Post pridie. Oratio. Facimus Domine commemorationem Domini nostri Iesu Christi filii tui: qui nos morte sua redemit: et Resurrectione erexit. Quique hodie ad discipulos ianuis clausis intrauit: et uni eorum hesitanti: corporea attrectatione se palpandum exhibuit. Unde per ipsum te Deus Pater exposcimus: ut illo spiritu hec oblata sanctifices: quo olim in discipulos insufflasti credentes. Sicque nos participatione  hostie huius percipiamus meritum sanctitatis: sicut illi te insufflante adepti sunt uerbum predicationis. R\. Amen.

Ad Orationem Dominicam.

Omnis conuentus Dominice plebis: qui ad peragenda paschalis leticie solemnia conuenistis: pace illa qua hodie dudum ianuis clausis intrante Domino discipulorum corda firmata sunt: uestrorum etiam  abdita pectorum roborentur: quo in peragendis paschalium sacramentorum officiis pacificati per sanguinem crucis proclamemus e terris. Pater noster.

Dicat Presbyter. uicit Leo.

Tribus uicibus. Ut in die Resurrectionis. Quere fol. 198

Humiliate uos benedictioni. Dominus sit semper uobiscum.

R\. Et cum.

Benedictio. Christus Dominus qui octauo post resurrectionem die obseratis ostiis: suis se demonstrauit discipulis: ignorantie obicibus abdicatis: contemplandum se prebeat sensibus uestris. R\. Amen. Quique illis hodie insufflando Spiritum contulit  Sanctum: in uos respiciendo celestis gratie conferat donum. R\. Amen. Quo celebritatem paschalem pia consummantes deuotione: et fide probabiles: et opere inueniamini apud Deum indesinenter felices. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Ad accedentes. Gaudete populi.

Com. Refecti Christi corpore. Quere in uigilia Resurrectionis. Fol. 198.



[a 1Kb] IN TERTIO DOMINICO POST PASCHA.


Ad Missam. Officium.

Dicite in nationibus. Oratio. Tibi gloriam concinimus.  Require in Octaua Pasche. fol. 234.


Lectio libri Apocalipsis Iohannis Apostoli .

R\. Deo gratias.

Angelo Philadelphie Ecclesie scribe. Hec dicit sanctus et uerus qui habet claues Dauid. Qui aperit et nemo claudit: et claudit: et nemo aperit. Scio opera tua: ecce dedi coram te ostium apertum: quod nemo potest claudere: quia modicam habes uirtutem: et seruasti uerbum meum: et non negasti nomen meum. [c 1Kb] Ecce dedi te Synagogam Sathane: qui dicunt se Iudeos esse et non sunt: sed mentiuntur. Ecce faciam illos: [d 1Kb] et ueniant: et 238 adorent ante pedes tuos: et sciant quia ego dilexi te: quoniam seruasti uerbum patientie mee. [e 1Kb] Ego seruabo ab hora tentationis que uentura est  in orbem uniuersum tentare habitantes in terram. [f 1Kb] uenio cito: tene quod habes: ut nemo accipiat coronam tuam. Qui uicerit faciam illum columnam in templo Dei mei: et foras non egredietur amplius.  Et scribam super illum nomen Dei mei: et nomen ciuitatis Dei mei noue Hierusalem: que descendit de celo a Deo meo: et nomen meum nouum. Qui habet aurem audiendi audiat: quid spiritus dicat ecclesiis.

R\. Amen.

Dicat Presbiter. Dominus sit semper uobiscum. R\. Et cum.

[g 1Kb] Psallendo. Psallite Deo nostro. Psallite Regi nostro: psallite. u\. Quoniam Rex omnis terre Dominus: psallite sapienter. P. Psallite. Dicat Presbiter. Silentium facite.


Lectio libri Actuum Apostolorum .

 R\. Deo gratias.

In illis diebus. Factum est cum congregarentur principes Sacerdotum et seniores et scribe in Hierusalem: et Annas princeps Sacerdotum et Cayphas: et Ionathas et Alexander: [i 1Kb] eo quod erant de genere sacerdotali. Et statuentes eos in medio: interrogabant in qua uirtute: et in quo nomine fecistis hoc uos? Tunc Petrus repletus Spiritu Sancto: dixit ad eos. Principes populi et seniores Isrel audite. Si nos hodie diiudicamur in benefacto hominis infirmi: in quo iste saluus factus est: notum sit hominibus et omni plebi Isrel: quia in nomine Iesu Christi Nazareni: quem uos crucifixistis: quem Deus suscitauit a mortuis: in hoc iste stat coram uobis sanus hodie: [i 1Kb] in alio autem nullo. Hic est lapis qui reprobatus  est a uobis edificantibus: qui factus est in caput anguli. Et non est in alio salus: nec enim nomen aliud est sub celo datum hominibus: in quo oporteat nos saluos fieri.

R\. Amen.


Lectio sancti Euangelii secundum Iohannem .

Illo in tempore. Erat dies festus Iudeorum: et ascendit iehsu Hierosolymam. Est autem Hierosolymis probatica piscina: que cognominatur hebrayce Bethsayda quinque porticus habens. In his iacebat multitudo languentium: cecorum: [l 1Kb] claudorum expectantium aque motum. Angelus autem secundum tempus descendebat in piscinam: et mouebatur aqua: et qui prior descendisset in piscinam post motionem aque: sanus fiebat a quacunque detinebatur  infirmitate [m 1Kb] sua. Hunc cum uidisset iehsu iacentem: et cognouisset quia iam multum tempus haberet: dicit ei. uis sanus fieri? Respondit ei languidus. Domine: hominem non habeo: ut cum turbata fuerit  aqua: mittat me in piscinam. Dum uenio enim ego: alius ante me descendit. Dicit ei iehsu. Surge: tolle grabatum tuum et ambula. Et statim sanus factus est homo: et sustulit grabatum suum et ambulabat. Erat autem sabbatum in illo die. Dicebant Iudei illi qui sanus fuerat factus. Sabbatum est: non licet tibi tollere grabatum tuum. Respondit eis. Qui me fecit sanum: ille mihi dixit: tolle grabatum tuum et ambula. Interrogauerunt ergo eum. Quis est ille qui dixit tibi: tolle grabatum tuum et ambula? Is autem qui sanus fuerat affectus: nesciebat quis esset qui dixit ei: tolle grabatum tuum et ambula. iehsu autem declinauit a turba constituta in loco. Postea inuenit eum iehsu in templo: et dixit illi. Ecce sanus factus es: iam noli peccare: ne deterius  tibi aliquid contingat. Abiit ille homo et nunciauit Iudeis quia iehsu est: qui fecit eum sanum. Propterea persequebantur eum Iudei: quoniam hec faciebat in sabbato. iehsu autem respondit eis. Pater meus usque modo operatur: et ego operor. Propterea magis querebant eum Iudei interficere: quia non solum soluebat sabbatum: sed et patrem suum dicebat Deum: equalem se faciens Deo. R\. Amen.

Dicat Presbyter. Dominus sit semper uobiscum.

R\. Et cum.

[a 1Kb] Lauda. Alleluia. u\. Iubilate Domino omnis terra: seruite Domino in leticia. P. Alleluia.

[b 1Kb] Sacrificium. Alleluia. Temporibus illis postquam resurrexit Dominus iehsu: exierunt mulieres cito de  monumento. Cum timore et gaudio magno. Nunciare discipulis eius dicentes alleluia. u\. Alleluia: ecce iehsu occurrit illis dicens auete: illi autem accesserunt et tenuerunt pedes eius: et adorauerunt eum. P. Cum timore. u\. Alleluia: tunc ait illis Dominus dicens: 239 nolite timere: ite nunciate fratribus meis: ut eant in Galileam ibi me uidebunt: quia sic oportebat Christum pati et resurgere a mortuis die tertia: et sedere in gloria sua: egresse de monumento currebant. P. Nunciare discipulis.

Missa. Deum Dei filium qui amore hominis [c 1Kb] in hominem non solum nasci dignatus est: uerum etiam crucifigi fratres karissimi deprecemur: ut nos a passione carnalium uiciorum euictis etiam nequiciarum  spiritualium mundi principibus: ipse munere suo nos eripiat: et uiuere in crucis sue uoluntaria crucifixione nos faciat. Eamque nobis: que sibi placeat seruitutem attribuat: quam nec oppressio tribulationis impediat: nec iners securitas in torporem introducat. R\. Amen.

Alia Oratio. Domine Iesu Christe qui [d 1Kb] uiuificaturus occideris: qui resurrecturus sepeliris. Dum morte mortuos soluis: dum penam superas crucifixus.  Tu ad preces nostras illa qua totum pateris pietate conuertere: et nostris iam calamitatibus finem pone. Sicque reddita nobis indulgentia miserere. Et qui aduersum te grauium culparum impressione nos egisse sentimus: iterum ad te nos misericordia parcente conuersi: redeunte quietis statu [e 1Kb] et melioribus in rerum commodis potiamur. R\. Amen.

Post nomina. Inluminatorem diei huius te Dominum Iesum Christum qui nos ad sacra Resurrectionis tue festa perduxisti. Per ipsa sacrorum solennium suffragia deprecamur: ut sacrificia hec que tibi ob sacramenta diuini corporis offeruntur: tam acceptabilia tibi nostra facias [f 1Kb] obsequia: quam sunt diuino instituta mysterio. Simulque uniuersam  ecclesiam tuam sanctificatione perfundens: et offerentibus remunerationem: et [g 1Kb] sanctificantibus ueniam: et sumpturis salutem perpetuam largiaris.

R\. Amen.

Ad pacem. Oratio. Quesumus unigenite Dei filius: ut quos redemisti sanguine sacro: pacis et caritatis munifices sacramento. Sicque omnes qui te ueraciter resurrexisse fatemur: resurgere post mortem non ad penam: sed ad gloriam mereamur.

R\. Amen.

Inlatio. Dignum et iustum est uere equum et salutare est: nos tibi gratias agere: Domine sancte Pater eterne omnipotens Deus per Iesum Christum  filium tuum Dominum nostrum: Regem sempiternum tecumque regnantem: qui tanta ac talia pro salute nostra dignatus est supportare. Iudicatus a Iudeis: qui iudicaturus est uiuos ac mortuos. Ante tribunal presidis stetit: cuius metuenda tribunalia uniuersi sunt celi. Sputis faciem suam passus est liniri: qui sputo suo paulo antea aperuit oculos ceci nati. Spinis dignatus est coronari: a quo meruerunt martyres coronis celestibus decorari. Felle et aceto permisto dignatus est potari: qui [h 1Kb] de petra durissima fecit populum melle saturari. Lancea latus suum sustinuit penetrari: cuius gladio deuicti sunt inferi. Manus et pedes clauis dignatus est infigi: cuius manus fecerunt fabricam celi. Depositus de cruce uoluit sepeliri: cuius uerbo confestim suscitati sunt  mortui. Se ipsum pro nobis iussit offerri: ne ultra iam inrationabilium pecudum sanguis sacris altaribus funderetur. Ipse Sacerdos dignatus est esse et hostia: per quem cuncti credentes uitam consequerentur eternam. Propter quod ei omnes Angeli omnesque Sancti non cessant clamare: ita dicentes. Sanctus.

Post Sanctus. uere sanctus uere benedictus unigenitus tuus Dominus noster et medicus. Qui non solum egritudinem nostram: quam paradisi exules  [a 1Kb] debebamus absoluit: uerum etiam mortem primi parentis errore contractam: pro sua pietate miseratus diuina potestate superauit. Dum nobis et formam morum uiuendo prebuit: et remissionem peccatorum moriendo concessit. Christus Dominus ac redemptor eternus.

Post pridie. Oratio. Christe qui pro nobis Deo Patri in sacrificium es oblatus: qui sanguine tuo terrena celestibus socians: resurrectione tua nos doces sperare superna: his sacrificiis propiciatus inlabere: hisque benedicturus descende. Sint hec que tibi offerimus libamina ita plenitudine benedictionis tue referta: ut resurrectionis tue festa celebrantibus optatam pariant medicinam. R\. Amen.


 240 Ad Orationem Dominicam.

Redemptor noster et conditor: cuius in sepulcro caro non uidit corruptionem: sed glorificata surrexit Dei Patris roborata uirtute: tu omnia corruptionum carnalium in nobis uulnera propiciatus interime: et gloriose castitatis cingulo nos astringe. Quo deuictis uiciorum carnalium incentiuis: ea que nos docuisti exclamemus e terris. Pater noster.

Dicat Presbyter. uicit leo. Tribus uicibus, ut in die Resurrectionis, folio 198.

Humiliate uos benedictioni. Dominus sit semper uobiscum. R\. Et cum. Benedict. Crux Domini nostri Iesu Christi: sit sublimitas uestra. R\. Amen. Sanguis eius maneat in uos redemptio uera. R\. Amen. Resurrectio ipsius: sit uobis claritas sempiterna.  R\. Amen. Ipso prestante qui uiuit cum Deo Patre et Spiritu Sancto in secula seculorum. R\. Amen. Dominus sit semper uobiscum. R\. Et cum.

Ad accedentes Gaudete populi.

Com. Refecti Christi corpore. Quere in uigilia Resur. fol. 193.

Oratio. Expletis Domine. ut supra in die Resurrectionis. fol. 198.



[b 2Kb] IN QUARTO DOMINICO PASCHE.

Officium. Dicite in nationibus. Oratio.

Tibi gloriam concinimus. Quere in Octaua Pasche. fol. 234.


 Apocalipsis Iohannis apostoli .

Ego Iohannes fui in spiritu et uidi: et ecce agnus  stabat supra montem Syon: et cum illo centum quadraginta quatuor millia: habentes nomen eius et nomen patris eius scriptum in frontibus suis. Et audiui uocem de celo tanquam uocem aquarum multarum: et tanquam uocem tonitrui magni. Et uocem quam audiui sicut citharedorum citharizantium in citharis suis. Et cantabant canticum nouum ante sedem et ante quatuor animalia et seniores. Et nemo poterat dicere canticum: nisi illa centum quadraginta quatuor millia: qui empti sunt de terra. Hi sunt qui cum mulieribus non sunt coinquinati; uirgines enim sunt: hi sequuntur agnum quocumque ierit. Hi empti sunt [d 1Kb] ex omnibus: primicie Deo et agno: et in ore ipsorum non est inuentum mendacium: sine macula enim sunt. Et uidi alterum Angelum  uolantem per medium celum: habentem euangelium eternum: ut euangelizaret sedentibus super terram: et super omnem gentem: [e 1Kb] tribum: et populum: dicens magna uoce. Timete Dominum et date illi honorem: quia uenit hora eius iudicii: et adoret eum qui fecit celum et terram: mare et fontes aquarum. R\. Amen.

Dicat Presb. Dominus sit semper uobiscum. R\. Et cum spiritu.

[f 1Kb] Psallendo. Iubilate Domino omnis terra: psalmum dicite nomini eius: date gloriam laudi eius. u\. Benedicite gentes Deum nostrum: et obaudite uoci eius. P. Date gloriam.

Dicat Presb. Silentium facite.


 Lectio libri Actuum Apostolorum .

In illis diebus. uidentes principes Sacerdotum Petri constantiam et Iohannis: comperto quia homines essent sine litteris et idiote admirabantur: et cognoscebant eos: quoniam cum Iesu fuerant. Hominem autem uidentes stantem cum eis qui curatus fuerat: nichil poterant contradicere. Iusserunt autem eos foras extra concilium sedere: et conferebant inuicem dicentes. Quid faciemus hominibus istis? Quoniam quidem notum signum factum est super eos: omnibus qui habitant iu Hierusalem manifestatum est: non possumus negare. Sed ne amplius diuulgetur in populum: comminetur eis ne ultra loquantur in nomine hoc ulli hominum. Consentientibus  autem omnibus: et uocantes eos denunciauerunt ne omnino loquerentur: neque docerent in nomine  Iesu. Petrus uero et Iohannes: respondentes dixerunt ad eos. Si iustum est in conspectu Dei: uos potius audire quam Deum iudicate. Non enim possumus nos que uidimus et audimus: non loqui. At illi comminantes dimiserunt eos: non inuenientes quomodo punirent eos propter populum: quia omnes clarificabant id quod factum fuerat: in eo quod acciderat. Annorum enim erat [a 1Kb] quadraginta homo: in quo factum est istud signum sanitatis. R\. Amen.


Lectio sancti Euangelii secundum Iohannem .

Illo in tempore: Dominus noster iehsu Christus cum uenisset in Galileam: exceperunt eum Galilei: cum omnia uidissent que fecerat Hierosolymis in die festo: et ipsi enim uenerant in diem festum. uenit  enim iterum Chanaam Galilee: 241 ubi fecit de aqua uinum. Erat quidam Regulus: cuius filius infirmabatur Capharnaum. Hic cum audisset quia iehsu ueniret a Iudea in Galileam: abiit ad eum et rogabat illum: ut descenderet et sanaret filium eius. Incipiebat enim mori. Dixit ergo iehsu ad eum. Nisi signa et prodigia uideritis: non creditis. Dicit ad eum Regulus. Domine descende priusquam moriatur filius meus. Dicit ei iehsu. uade filius tuus uiuit. Credidit ergo homo sermonem quem dixerat ei iehsu: et ibat. Iam autem eo descendente serui occurrerunt ei: et annunciauerunt dicentes: quia filius eius uiueret. Interrogabat horam ab eis in qua melius habuerat. Et dixerunt ei. Quia heri hora septima reliquit eum febris. Cognouit ergo pater: quia illa hora  erat in qua dixerat ei iehsu: filius tuus uiuit. Et credidit ipse: et domus eius tota. Hoc iterum secundum signum fecit iehsu cum uenisset a Iudea [c 1Kb] in Chanaam Galilee.

Dicat Presbiter. Dominus sit semper uobiscum. R\. Et cum.

[d 1Kb] Lauda. Alleluia. u\. Quis Deus magnus sicut Deus noster. Tu es Deus qui facis mirabilia. P. Alleluia.

[e 1Kb] Sacrificium. Hec dicit Dominus qui erat: et qui est: et qui uenturus est omnipotens: primus et nouissimus qui mortuus est et resurrexit: et ecce uiuens est. Lauit nos supra lignum sanguine suo. Ipsi gloria in secula seculorum alleluia. u\. Audiui uoces  Angelorum multorum dicentium ante agnum: qui est primogenitus mortuorum: et princeps regum terre: salus Deo nostro sedenti supra thronum: et omnes Angeli in circuitu stabant et seniores prostrauerunt se: et adorauerunt Dominum sedentem supra celos clamantes uoce magna. P. Ipsi gloria.

Missa. Offeramus dilectissimi fratres panes propositionis: qui desideramus accedere ad mensam Dei omnipotentis. Nec de morte Christi coram populis  erubescere: sed de gloriosa cupiamus resurrectione gaudere. Nulla nobis desperationis caligo nascatur: sed lucernam fidei mens serenior contempletur. Ut per uiam uite simpliciter ambulantes: quandocumque Christus uisitauerit: non inueniat dubitantes: nec arguat infideles. Demus potius hospitalitati competens studium: recepturi in celestibus premium. Mundi quoque eidem Christo cordis hospitium preparemus: et in nobis mansionem sapientie fabricemus. Ut in fractione panis ab omnibus cognoscendus: resurrectionem suam manifestare dignetur: in eterna Dei Patris gloria simpliciter adorandus. Dies enim leta tunc transibit si solennitati deuotio gloriosa concordet.

R\. Amen

 Alia Oratio. Benedicte Deus et Pater uniuersitatis: et substantie omnis creator concedens unicuique nature demutabilem legem: et ipse liber a lege nature mortem perimens: diabolum infirmans: sanctificationem tribuens: et immortalitatem. Perficiens et infirmitatem: atque immensitatem tuam capacem fidelium tibi animarum accomodans sanctitati. Qui ad repellendos mundi huius errores: et omnem maligne potentie naturam coarguendam: uerbum et uirtutem et sapientiam tuam: Deum ac Dominum nostrum Iesum Christum filium tuum: consortem caduce carnis nostre esse uoluisti. Per quem tibi gratias agimus: ob hunc uerum et consummatum et ad salutem generis humani preciosa sua passione  perfectum pasche diem. In quo inferos adiit: mortem uicit: diabolum coarguit: et leges tartari soluit in homine suo: a quo mortis conditione discesserat cexitaturus uniuerse carnis: que in se esset generanda naturam. Ob quod facito nos omnipotens Pater: ut hunc sanctum in progenies et memorabilem in generationem diem confitentes: non in amaritudine ueterum azimorum: neque in anterioris malicie fermento: sed in noua et sincera renate innocentie conspersione celebremus. Liberati: regenerati: sanctificati: et coronati. R\. Amen.

Post nomina Oratio. Deus qui in electis tuis extinxisti funditus mortem: qui mortem te inferni pronuntians esse: [f 1Kb] illos solum ex auerni claustris eruesti: quos tuos in fide et actibus recognoueris.  242 Da presenti populi Christiani conuentui resurrectionis tue solennitate ouanti legis tue preceptis inuiolabiliter inherere: et indesinenter estu tue dulcedinis anhelare. Ut semper nos tuos operarios esse cognoscas: et eternis penis solutos secunde resurrectionis felicitate sustollas. Quo presenti sacrificio et Resurrectionis tue gaudia celebrantibus se nobis maiestas tua inuisa: uisibilem prebeat: et defunctorum spiritibus ad requiem adesse ostendat. R\. Amen.

 Ad pacem. Oratio. Christe Deus qui inter iniquos suspendi passus es: crucis sustinendo iniuriam: dato nobis perfecte uite tolerantiam. Ut caritate illa qua ipse mundum diligens: pro eodem mortem subiisti: inueniamur ipsi te opitulante perfecti. Sicque passionis tue exemplo inlata toleremus scandala: ut sanguine crucis tue omnia pacificante: capitis nostri mereamur effici membra. R\. Amen.

Inlatio. Dignum et iustum est nos tibi gratias laudesque referre: qui cum Spiritu Sancto regnando manes in Patre. Quique magno pietatis tue ammirandoque mysterio manifestatus in carne: iustificatus in spiritu: ostensus in Angelis: predicatus in gentibus: creditus in hoc mundo: assumptus in gloria: de inferni nos periculis liberasti. Chrismatis et  carismatis tui dona disperciens: ad sacerdotales infulas: et ad regie nobilitatis insignia. [a 1Kb] Tanquam electum genus et populos adquisitionis inuitans: sociam humani generis: consortemque naturam carnis assumptione dignatus: iustus pro iniustis: pius pro impiis: nullius reatus forte suspensus reconciliasti nos Deo. Humilitate tua nos erigens: contumeliis honorans: uulneribus sanans: morte uiuificans. Quicquid in nobis mors habebat iuris euacuans: oblitterato quod aduersus nos est deletoque chirographo in celestis gratie beatitudinem spem nostre libertatis extendis. uictorie tue: Resurrectionisque primiciis: ad dona nos eterne beatitudinis prouocasti: uolens redemptos in celestibus conlocare: ad Deum Patrem uocationum nostrarum precursor ascendis. Ut Redemptor  in terris: propitiator in celis additos: passione absoluas: captiuos aduocatione defendas. Insuper ad communionem corporis ac sanguinis tui non solum accipiendi: sed etiam consecrandi per gratiam [b 1Kb] indulte sanctificationis admittas. Ut panis istius uinique institutas a te: tibi ac Deo. Patri hostias offeramus: [c 2Kb] que etsi non habeant ueram creature diuersitate materiam: accipiant tamen debitam spirituali benedictione potentiam. Per quam originem quamdam euangelice imitationis adepti: celestium secretorum sacramenta discentes: laudes quas tibi  in gloria Patris cum Sancto Spiritu permanenti Angeli et Archangli canunt: nos quoque imitati celestium beatitudinem persoluamus cum Seraphin ita dicentes. R\. Sanctus. Sanctus. Sanctus.

Post Sanctus. uere sanctus uere benedictus Dominus noster iehsu Christus filius tuus. Qui moriens seua auerni claustra destruxit: et resurgens: ianuas nobis celestis regni aperuit. Ipse Dominus ac Redemptor eternus.

Post pridie. Oratio. Commemoramus Domine passionem Iesu Christi Domini nostri: qui se tibi per crucis destinam in uerum sacrificium offerens: confractis auerni obicibus cum glorificata carne tertia die rediens a mortuis: uiuus suis postmodum apparuit  discipulis gloriosus. Et ideo per eius te mortem poscimus et rogamus: ut his sacrificiis ita propiciatus inlabi iubeas. Quo omnes pro quibus offeruntur: et fermento malicie careant: et nouitate spiritus paschalium gaudiorum mereantur peragere sacramenta. R\. Amen.

Ad Orationem Dominicam.

Omnipotens eterne Deus: qui filium tuum pro nostra redemptione misisti uerbo editum: uirginali utero procreatum. Ut carnem [d 1Kb] induceret: [e 1Kb] et nos de peccatorum uinculis liberaret: et penas crucis pertulit: diuersa tormenta sustinuit: et nos sua passione saluauit: simulque Resurrectione 243 redemit. Miserere igitur nostri: ut orationem quam nos ipse docere dignatus es: sic dicere mereamur.  Pater noster.

Dicat Presb. uicit leo. Tribus uicibus, sicut in die Resurrectionis, folio 198.

Dicat Presbiter: Humiliate uos benedictioni. Dominus sit semper uobiscum. R\. Et cum.

Benedictio. Omnipotens Deus qui eterna dispensat: in isto gloriose Resurrectionis sue die uos uberius benedicat. R\. Amen. Claritatis sue uos splendore perfundat: et mentes uestras paschali leticia repleat. R\. Amen. Inrigentur pectora uestra dono Spiritus  Sancti: ac sicut terra sitiens satientur imbre celesti. R\. Amen. Ut conscientie purgati maculis: paschalibus uos dignos efficiat sacramentis. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Ad accedentes. Gaudete populi. Communio. Refecti Christi corpore. Quere in uigilia Resurrectionis. fol. 193.

Oratio. Expletis Domine. Require in omnium Offerentium. fol. 198.



IN QUINTO DOMINICO PASCHE.


Ad Missam. Officium.

Dicite in nationibus. Oratio. Tibi gloriam concinimus. Quere in Dominico octauo Pasche. folio 194.


 Apocalipsis Ioannis Apostoli .

R\. Deo gratias.

Ego Ioannes fui in spiritu: et uidi celum apertum. Et ecce equus albus: et qui sedebat super eum uocabatur fidelis et uerax: et iusticiam iudicat et puniet. Oculi autem eius sicut flamma ignis: et in capite eius diademata multa habens: et nomen scriptum quod nemo nouit nisi ipse. Et uestitus erat uestem adspersam sanguine: et uocatur nomen eius uerbum Dei. Et exercitus qui sunt in celo: sequebantur eum in equis albis uestiti bissinum album mundum et de ore ipsius procedebat [b 1Kb] gladius acutus: et in ipso percutit gentes: et ipse reget eos in uirga ferrea. Et ipse calcat torcular uini furoris ire Dei omnipotentis: et habet in uestimento et in femore suo  scriptum: Rex Regum et Dominus dominantium. R\. Amen.

Dicat Presbiter. Dominus sit semper uobiscum. R\. Et cum.

Psallendo. Psallite Deo nostro. Require in III. Dominico Pasche fol. 238.

Dicat Presbiter. Silentium facite.


Lectio Actuum Apostolorum .

R\. Deo gratias.

In illis diebus. Dimissi Apostoli uenerunt ad suos: et adnunciauerunt eis quanta ad eos principes sacerdotum et seniores dixissent. Qui cum audissent: unanimiter leuauerunt uocem suam ad Dominum et dixerunt. Domine qui fecisti celum et terram mare: et omnia que in eis sunt: qui per Spiritum Sanctum  per os patris nostri Dauid pueri tui dixisti. Quare fremuerunt gentes: et populi meditati sunt inania. Adstiterunt reges terre: et principes conuenerunt in unum aduersus Dominum et aduersus Christum eius. Conuenerunt uere in ciuitate ista aduersus sanctum puerum tuum Iesum: quem unxisti: Herodes et Pontius Pilatus cum gentibus et populis Isrel facere que manus tua et consilium decreuerunt fieri. Et nunc Domine Deus respice in minas eorum: et da  seruis tuis cum fiducia loqui uerbum tuum in eo: cum manum tuam extendas sanitates et signa et prodigia fieri per nomen sancti filii tui Iesu Christi. Et cum orassent motus est locus: in quo erant congregati. Et repleti sunt omnes Spiritu Sancto: et loquebantur uerbum Dei cum fiducia [d 1Kb] omni uolenti credere. R\. Amen.


Lectio sancti Euangelii secundum Lucam .

Illo in tempore. Dominus noster iehsu Christus cum descendisset de naui: excepit illum turba: et erant omnes expectantes eum. Et ecce uenit uir cui nomen Iairus: et ipse princeps Sinagoge erat. Et cecidit ad pedes Iesu rogans eum: ut intraret domum eius: quia filia unica erat illi fere annorum duodecim: et ecce moriebatur. Et contigit dum iret a  turbis comprimebatur. Et mulier quedam erat in profluxu sanguinis ab annis duodecim: que in Medicos erogauerat omnem substantiam suam nec ab ullo potuit curari. Accessit retro: et tetigit fimbriam uestimenti eius. Et ait iehsu. Quis est qui me tetigit? Negantibus autem omnibus dixit Petrus: et qui cum illo erant. Preceptor 244 turbe te comprimunt: et affligunt: et tu dicis quis me tetigit? Et dixit iehsu. Tetigit me aliquis? Nam ego noui uirtutem a me exisse. uidens autem mulier quia non latuit: tremens uenit et cecidit ante pedes eius: et ob quam causam tetigerit eum: nunciauit coram omni populo: et quemadmodum sanata sit. At ipse dixit illi: filia fides tua te saluam fecit: uade in pace. Adhuc illo loquente: uenit quidam ad principem sinagoge dicens  ei: quia mortua est filia tua: noli uexare eum. iehsu autem audito hoc uerbo respondit patri puelle. Noli timere: crede tantum: et salua erit. Et cum uenisset ad domum non permisit intrare secum quemquam: nisi Petrum et Iohannem et Iacobum et patrem et matrem puelle. Flebant autem omnes: et plangebant illam. At ille dixit. Nolite flere non est mortua: sed dormit: et deridebant eum scientes quia mortua esset. Ipse autem tenens manum eius: clamauit dicens. Puella surge: et reuersus est spiritus eius: et surrexit continuo: et iussit illi dare manducare. Et stupuerunt parentes eius. Quibus precepit: ne alicui dicerent quod factum erat. Conuocatis autem duodecim Apostolis dedit illis uirtutem super omnia demonia eiicere: et ut languores curarent.  Et misit illos predicare Euangelium Dei et sanare infirmos. R\. Amen.

Dicat Presbiter. Dominus sit semper uobicum. R\. Et cum.

[f 1Kb] Lauda. Alleluia. u\. Memento nostri Domine in beneplacito populi tui: uisita nos Deus in salute tua. P. Alleluia.

[g 1Kb] Sacrificium. Stetit Angelus ante aram Dei habens thuribulum aureum: et date sunt ei supplicationes  multe ut daret de orationibus sanctorum ad altare Domini: quod est ante thronum. Et ascendit fumus supplicationum de manu Angeli. In conspectu Dei: alleluia: alleluia: alleluia. u\. uidi librum in dextera Dei sedentis supra thronum: scriptum intus et retro: signatum signis septem: et audiui Angelum fortem predicantem uoce magna: quis dignus est aperire librum et uidere signa eius? Nec quisquam poterat: neque in celo neque in terra neque subtus terram aperire librum aut prospicere illum: et ego flebam multum quod nemo dignus inuentus esset: qui aperiret librum aut uideret illum: et dixit mihi unus ex senioribus: ne fleueris: ecce uicit Leo de tribu Iuda: radix Dauid aperire librum: et septem signa eius. P. In conspectu Dei

 Missa. [a 1Kb] Hic est dies quem fecit Dominus: exultemus et letemur in eo. Hic est dies: quem tenebre comprehendere nequiuerunt. Hic est dies: quem alia non precessit: nec nox ulla conclusit. Hic est dies: in quo qui ambulat: non offendit. Hic est dies: quem nulla unquam deleuit obliuio: nec seculorum uetustas obducit. Qui cum maneat semper in Patre: nobis tamen hodie rediens ab inferis immortali refulsit ex lumine. Ipsum igitur possideamus in mente. Exultemus in uoce. Adoremus in spiritu. Glorificemus et portemus in corpore. Intentaque prece rogemus: ne nos secunde patiatur mortis interitu comprehendi: quos ereptos a prime mortis imperio: per crucis et carnis sue passionem reddidit libertati.

 R\. Chorus. Amen.

Alia oratio. Resuscita nos Domine a concupiscentiarum nostrarum sepulcris: qui deuicto diabolo resurrexisti triumphator a mortuis. Non in nobis patiaris perire bonorum tuorum noticiam: quam dedisti qui in salutem perditos excitasti. Constitue inter nos: et inconuertibilem diabolum odium perfectum: non quo nobis nocere te propiciante preualeat: sed quo agnitione tue ueritatis inluminatos supplantare ulterius non preualeat. Eumque ita malorum eius crescente fastigio relinquamus: ne unquam ad uomitum nostrarum sordium redeamus. Illoque uirtutis tue uigore expulso ineradicabilem mentibus nostris dilectionis tue infunde dulcedinem:  donec ad sacietatem plenitudinis ueniamus beate.

R\. Chorus. Amen.

Post nomina. Oratio. Facito nos omnipotens Deus: ut carnali deuicta concupiscentia: ueraciter 245 gloriemur in cruce tua. Per illam et uiuentium probra: et defunctorum abdicentur exitia. Per eam acceptentur oblationes fidelium: per eam confusa ad Christum redeat infidelitas perfidorum. Quo qui te resurrexisse fideliter credimus: ita ex nostris tibi actibus placeamus: ut per hoc sacrificium: placabilem te nobis ostendas et uiuentibus pacem et sepultis optatam conferas mansionem.

Respondeat Chorus. Amen.

Ad pacem. Oratio. Super corpus beneuoli redemptoris spiritales aquile uolantes et resurgentis Domini  claritatem radiante fidei obtutu cernentes: debitas tibi offerimus clementissime grates. Et ideo deprecamur ut ad huius delectabilis mense celestis epulas inuitati: dono pacis eterne in hoc paschali mereamur conuiuio recreari.

R\. Chorus. Amen.

Inlatio. Dignum et iustum est: uere pulcrum atque sublime est: nos confessione pectoris: uocis organo: oris officio: innumerabilium tuorum Deus munerum dona proferre: et amaritudinem nostrarum faucium beati eloquii sapore condire. Sed angustum est ad tam immensa preconia pectus hominis: et quo te quisque interius aspexerit: maior semper adcrescis: quia semper nouus: semper antiquus es. Misisti in hunc mundum filium tuum lege nascendi: qui  priusquam nasceretur in utero uirginali: tecum ante secula cuncta formauit. uiderunt eum elementa nascentem: quem cum disponerentur: uiderant ordinantem. Teneram eius populi [b 1Kb] mereantur etatem: quorum patres antiquam iam intellexerunt uirtutem. Quodsi grande est pulcrumque mysterium: res illa cum nascitur: quanto maioris miraculi est res illa: cum moritur. Capta enim mors est corporis fraude: et dum carne contectum Deum non agnouit interius latentem sub esca fauce hamum suscepit: et in cruce clauis fixa contremuit. O quam preclara habilitatem draconis antiqui arte [c 1Kb] lusisti: ut dum ei ostenderes corporis predam: ipse configeretur in ligno: [d 7Kb] et spolians carne uerbum: liber ad inferos pergis: confractisque portarum claustris: uinctos laxas e uinculis:  et inter mortuos liber tenebras noua luce perfundis. Non subiacebat maiestas tua Domine huic necessitati: ut ista patereris: sed nos eramus necessitas tua. Perierat enim Domine uita nostra: nisi filii tui morte fuisset inuenta. Misisti super nostrorum criminum captionem: sanguinem unigeniti filii tui: et delesti eam iure uictoris. uulneribus eius sanasti uulnera nostra: ut nos redimeres per filium tuum absque diuinitatis iniuria: ipsudque precium hominis idem factum est. Quid ergo faciemus nunc tam magno talique redempti precio? que nostra opera compensauit hoc precium? qualiter seruiemus tali Domino: a quo nobis est promissa libertas: et offertur hereditas? Operare in nobis Domine: quod tibi placeat: ut te possidere possimus: ipse nos posside.  Non discedemus a te: uiuificabis nos: et nomen tuum inuocabimus. Nomen illud est super omne nomen: quod conlaudant Angeli et Archangeli una uoce proclamantes: atque ita dicentes. R\. Sanctus. Sanctus. Sanctus.

Post Sanctus. uere Sanctus uere benedictus Dominus  noster iehsu Christus filius tuus. Qui solus uerbo uirtutis cuncta moderans: et omnia crucis destina portans: uectes ferreos comminuit: portarumque erearum claustra perfregit: tartari profunda descendit: sedentibus in umbra mortis ignote lucis claritas resplenduit: et Sol iustitie de tumulo corpore suscitato procedens: radiis suis tenebras nostras mirabiliter inlustrauit. Ipse Dominus ac Redemptor eternus

Post pridie. Oratio. Confitemur Domine confitemur: et credimus pro nostro scelere te corporaliter mortis subiisse supplicium: et pro omnium salute prostrato mortis interitu triumphantibus Angelis celestem Patris: ex qua ueneras: ad mansionem reuersum.  Pro quo te Deus omnipotens rogamus et 246 petimus: ut oblata in conspectu tuo nostre seruitutis libamina: ipse tibi acceptabilia facias: et accepta discurrente sancto Angelo tuo nobis sanctificata distribuas: ut dum corda nostra corporis et sanguinis filii tui Domini nostri commixtione purificas:  petitiones nostras in odorem suauitatis accipias.

R\. Amen.

[a 5Kb] Ad Orationem Dominicam.

Inestimabilem tue magnificentie bonitatem in huius Resurrectionis filii tui solennitate: cum ueneratione deposcimus Domine sancte Pater eterne omnipotens Deus: cuius bonitatatis imago est Christus: per quem nobis tale munus condonare dignatus es: ut nos eius passione ac Resurrectione ex seruis filios adoptares. Per ipsum te Domine  supplices exoramus: ut nos ab omni infestatione aduersarii tutos atque defensos custodias: ut nunquam tuum contristemus Spiritum Sanctum: sed ipsum semper habeamus aduocatum. Ut officiis misericordie et humilitatis insistentes: diuitias celestes ab eo in futuro percipere mereamur: proclamantes. Pater noster qui es in celis. Hic dicat Presb. uicit leo. tribus uicibus. ut in die Resurrectionis. folio 198. Postea dicat. [b 4Kb] Humiliate uos benedictioni. Dominus sit semper uobiscum. R\. Et cum.

 Benedictio. Christus Dominus qui uos redemit sanguine crucis sue mortificet in uobis concupiscentias carnis uestre. R\. Amen. Et qui moriens triumphauit ex inferis: uictores uos efficiat criminis. R\. Amen. Quo sicut ille gloriosam resurgens assumpti hominis carnem reportauit in celo: ita uos in die Resurrectionis assistatis ante oculos eius gloriosi: absque ullo peccato. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Ad accedentes. Gaudete populi. Communio. Refecti Christi corpore. Require retro in uigilia Resurrectionis. fol. 193. Oratio. Expletis Domine. Quere in fine omnium Offerentium. fol. 198.



IN SEXTO DOMINICO PASCHE.


 Ad Missam. Officium.

Dicite in natio. fol. 199. Oratio. Tibi gloriam concinimus. Quere in Octaua Pasche. folio 194.


Apocalipsis Ioannis Apostoli .

R\. Deo gratias.

Ego Ioannes fui in spiritu: et ostendit mihi Dominus flumen [b 1Kb] aque uiue splendidum: tanquam christallum procedentem de sede Dei et agni. In medio [c 1Kb] plante eius: et ex utraque parte fluminis lignum uite afferens fructus duodecim: per menses singulos [d 1Kb] reddentia fructum suum. Et folia ligni ad sanitatem gentium: et omne maledictum non erit amplius: et sedes Dei et agni in illa erunt: et serui eius seruient illi. Et uidebunt faciem eius: et nomen eius in  frontibus eorum. Et nox ultra non erit: et [e 1Kb] non negabit lumen lucerne: neque lumen Solis. Quoniam Dominus Deus Isrel inluminat illos: et regnabunt in seculum seculi. R\. Amen.

Dicat Presb. Dominus sit semper uobiscum. R\. Et cum.

Psallendo. Iubilate Deo omnis. Quere in. Iu. Dominico Pasche. fol. 240.

Dicat Presbiter. Silentium facite.


Lectio libri Actuum Apostolorum .

R\. Deo gratias.

In illis diebus. Per manus Apostolorum fiebant signa et prodigia multa in plebe. Erant unanimiter omnes in porticu Salomonis. Ceterorum autem nemo audebat coniungere se illis: sed magnificabat illos  populus. Magis autem augebator credentium in Domino multitudo uirorum ac mulierum: ita ut in plateis eiicerent infirmos: et ponerint in lectulis et grabatis: ut ueniente Petro saltim umbra illius obumbraret quemquam eorum: [g 1Kb] et liberarentur ab infirmitatibus suis. Concurrebat autem multitudo uicinorum  ciuitatum Hierusalem afferentes egrotos et uexatos ab spiritibus immundis: qui curabantur omnes. Exsurgens autem princeps Sacerdotum et omnes qui cum illo erant: que est hereses Saduceorum. Repleti sunt zelo: et iniecerunt manus in Apostolos: et pesuerunt eos in custodiam publicam. Angelus autem Domini per noctem aperiens ianuas carceris educens eos dixit. Ite et 247 stantes in templum loquimini plebi omnia uerba [h 1Kb] uite. Qui cum audissent: intrauerunt diluculo in templum: et docebant. [i 1Kb] Audiens autem princeps Sacerdotum et qui cum eo erant: conuocauerunt concilium et omnes seniores Isrel et miserunt ad carcerem: ut adducerent eos. Cum aduenissent autem ministri: et aperto carcere non inuenissent illos: renunciauerunt dicentes. Carcerem  quidem inuenimus clausum cum omni diligentia et custodes ad ianuam carceris stantes. Aperientes autem neminem intus inuenimus. [i 1Kb] Audierunt autem hostros sermones [k 16Kb] seniores templi: et principes Sacerdotum ambigebant de illis: quidnam esset istud. Adueniens autem quidam nunciauit eis: quia ecce uiri quos posuistis in carcerem: in templo sunt stantes et docentes populum. Tunc abiit magistratus cum ministris: et adduxit illos sine ui. Timebant enim populum: ne lapidarentur. Et cum adduxissent eos: statuerunt in concilio. Et interrogauit eos princeps Sacerdotum dicens. Precipiendo precepimus uobis: ne doceretis in nomine isto? Et ecce replestis Hierusalem doctrina uestra: et uultis inducere super nos sanguinem hominis istius? Respondens  autem Petrus: et Apostoli dixerunt. Obedire oportet Deo magis: quam hominibus. Deus Patrum nostrorum suscitauit Iesum: quem uos interemistis suspendentes in ligno. Hunc Deus principem et Saluatorem nostrum exaltauit dextera sua: ad dandam penitentiam Isrel in remissionem peccatorum. Et nos sumus testes horum uerborum: et Spiritus Sanctus quem dedit Deus omnibus obedientibus sibi.

R\. Amen.


Lectio sancti Euangelii secundum Marcum .

Illo in tempore. Egressus iehsu ad mare: omnisque turba ueniebat ad eum: et docebat eos. Et cum preteriret: uidit Leui Alphei sedentem ad telonium et ait illi. Sequere me. Et surgens secutus est eum.  Et factum est: cum adcumberet in domum illius multi publicani et peccatores simul discumbebant cum Iesu et discipulis eius. Erant enim multi qui sequebantur eum. Et scribe et pharisei uidentes: quia manducaret cum publicanis et peccatoribus: dicebant discipulis eius. Quare cum publicanis et  peccatoribus [a 1Kb] manducat magister uester? Hoc audito iehsu ait illis: Non necesse habent sani medicum: sed qui male habent. Non enim ueni uocare iustos: sed peccatores: et erant discipuli Iohannis et pharisei ieiunantes et ueniunt: et dicunt illi. Cur discipuli Iohannis et pharisei ieiunant: tui autem non ieiunant? Et ait illis iehsu. Numquid possunt filii nuptiarum: quandiu sponsus cum illis est ieiunare? quanto tempore habent secum sponsum non possunt ieiunare. uenient autem dies cum auferetur ab eis sponsus: et tunc ieiunabunt in illis diebus. Nemo absumentum panni rudis adsuit uestimento ueteri. Alioquin aufert supplementum nouum a ueteri: et maior scissura fit Et nemo mittit uinum nouellum in utres ueteres.  Alioquin disrumpet uinum utres: et uinum effunditur et utres pereunt. Sed uinum nouum in utres nouos mitti debet. Qui habet aurem audiendi audiat.

R\. Amen.

Dicat Presbiter. Dominus sit semper uobiscum. R\. Et cum.

[b 1Kb] Lauda. Alleluia. u\. Laudate Dominum quia benignus Dominus: psallite nomini eius quoniam suaue est. P. Alleluia.

[c 1Kb] Sacrificium. Aspexi et uidi animas interemptorum propter uerbum Dei: omnes ueste alba induti ante tribunal agni: et obtulerunt memoriam sanctorum in conspectu Domini: alleluia: alleluia. u\. uidi in medio seniorum tribunal candidum: et  agnum quasi occisum: ante cuius conspectum fuit celum dicens mihi: hec est Resurrectio prima: et quatuor animalia: et seniores adorauerunt Deum. P. Et obtule.

Missa. Semper quidem dilectissimi fratres pia ad Deum gratulatione: et solicita ad Deum suum respicere debet affectio. Sed nunc precipue mens ardentior: spes promptior: mysterii recordatione uegetatior: celesti et religioso gaudio et modesta debet exultare leticia: et usque ad presentiam Domini affectum pii cordis extendere. Ut quicunque desidia aut inertia 248 iacuit: in hac die saltim ab actu et humilitate terrena Dominum suum imitaturus exurgat. Hic est dies quem fecit Dominus: rerum glorie: elementorumque principium: uite ac salutis  exordium. Creatorem suum mundus hac die factus agnoscat: et redemptum se homo eadem die liberatus intelligat. Letentur celi et exultet terra: discant inferi mortuos non tenere: discant uiui uiam mortis euadere. Lux splendidior incipiat esse: Sol clarior. Et ipse etiam Resurrectionis tempus inlustret: qua hora refugerat passionis. Sit pro Ecclesiis  cunctis ac mysteriis: omnibusque Ecclesie membris fidelis oratio absque dubitatione confidens interpellatio: quo in hoc presenti mysterio inuocata pietatis miseratio: sit futura presentior. R\. Amen.

Alia Oratio. Cum tibi omnipotens Pater omne quod in nobis uel creatoris ope uel munere redemptionis rationale potest esse: et uiuidum iugi inseruire famulatu rerum magnitudine prouocetur: hodierno presertim uel die uel tempore: ut affectuosius aliquid cum nichil egeas tue bonitati, uotis ac studiis offerre possimus: fenerare dignare: quod conueniat reddidisse. Quia maioris multo est gratie reformasse perditum: quam fecisse futurum. Ut enim crearemur uel non crearemur: non precesserat culpa iudicem: non preuenerat materia creatorem.  At uero ut offensus postmodum ad misericordiam ueritatis: et uas peccatorum precipitatione confractum: tuis denuo manibus redderetur solidatum. Quid nisi infinitus pietate: immensus misericordia: inenarrabilis bonitate in omni progenie et generatione predicandus es et colendus? Unde precamur ut quibus conditionis atque redemptionis prerogasti beneficia: tribuas indulgentiam criminum manifestam. R\. Amen.

Post nomina. Oratio. Christe qui moriens peremisti imperium mortis: et resurgens spem Resurrectionis prebuisti indignis. Presta nobis ut hec oblatio offerentium: et mortificationem nostrorum operetur facinorum: et a criminibus resurgendi nobis preparet comeatum. Sit huius litatione gaudium in  celis: securitas in terris: indulgentia uiuis: requies defunctis. Ut hoc die quo ipse uictor rediisti ab inferis: plenissimum amorem crucis impertias populis Christianis. R\. Amen.

Ad pacem. Oratio. Conserua Domine in pace tua quos redemisti effusi sanguinis unda. Libera ab scandalo: pro quibus pependisti in ligno. Efficito caritatis opere dignos: quos tibi preeunte gratia, adoptasti in filios. Ut quotquot Resurrectionis tue uictorias celebramus: ultimo iudicii tempore resurgentes coronandi a dextris tuis cum ouibus collocemur. R\. Amen.

[d 1Kb] Inlatio. Dignum et iustum est nos [e 1Kb] Dominice potestatis preferre uirtutem: et in filio [f 1Kb] paterne plenitudinis agnoscere maiestatem. Per quem cuncta  restituis: et uniuersa restauras. [g 1Kb] Quem in hominis effigie misisti in seculo: ut amares in nobis quod diligebas in filio. [h 1Kb] Impleta sunt que propheticis uocibus antea mandaueras. Perfecta sunt cuncta que de aduentu eius ipse predixeras. [i 1Kb] Hic namque est leo de tribu Iuda fortis in prelio. Hic catulus leonis uictor resurgens a mortuis. Hic agnus immaculatus  diu questus ad uictimam. Hic lapis ab edificantibus spretus: postmodum ammirabilis factus: et in Ecclesie capite constitutus. [a 1Kb] Hic dux militie celestis et princeps. Hic Ecclesie Sponsus et Dominus. Hic in Ne non solum arche: sed Ecclesie gubernator. In Abraam fidelissimum patriarchalis priuilegii fastigium: in Isaac gloriose hostie sacramentum. In Iacob summum patientie documentum. [b 1Kb] In Sanctis omnibus totius iusticie plenitudo: quem conlaudant omnes Angeli et Archangeli ita dicentes. R\. Sanctus. Sanctus. Sanctus.

Post Sanctus. uere sanctus uere benedictus Dominus noster iehsu Christus filius tuus. In quo crucifixo uera fuit infirmitas carnis: et in quo uiuente uirtus uera latuit 249 Deitatis. Quod humanum est  habens homo in ueritate humane nature: et quod diuinum est habens Deus in ueritate diuine substantie. Hic comprehensibilis in uulnere: hic impartibilis in uirtute. Immortalis predicatur in morte: qui sic potuit moriendo mortem uincere: ut mortem sentiret: sed patiendo et a mortuis resurgendo: uitam fidelibus condonaret. Christus Dominus ac redemptor eternus.

Post pridie. Oratio. Hec est pia et salutaris hostia Deus Pater: qua tibi reconciliatus est mundus. Hoc est corpus illud: quod pependit in cruce. Hic etiam sanguis: qui sacro profluxit ex latere. Pietati tue proinde gratias agentes: ex hoc quod nos filii tui morte redemeris: et Resurrectione saluaueris: accliues mente te Dominum pietatis oramus: ut hec libamina:  Spiritus tui sancti benedictione [c 1Kb] respergens: sumentium uisceribus sanctificationem accommodes. Quo purificati a criminum labe plenissime iocundemur in hoc Resurrectionis Dominice die. R\. Amen.

 Ad Orationem Dominicam.

Erige nos ante conspectum tuum omnipotens Deus: in quo uiuimus. Cui solenne sumus. Cuius beneficium nostra salus est. Cuius donum nostra festiuitas. Cuius munus uita credentium. Cuius redemptio resurrectio mortuorum. Adesto sacrificiis: que docuisti. Adesto gaudiis: que dedisti: qui spem resurrectionis ac redemptionis nostre: filii tui Resurrectione signasti. Conserua in nobis inter omnia hoc munus tuum: ut hunc Resurrectionis Dominice diem dignis concinentes carminibus: ad te e terris sic dicere mereamur. Pater noster.

Dicat Presb. uicit leo. tribus uicibus. Quere in die Resurrectionis. fol. 198.

Deinde dicat. Humiliate uos benedictioni. Dominus  sit semper uobiscum. R\. Et cum spiritu.

Benedictio. Christus Dominus qui exaltandus pependit in ligno. Coronaturus uos humilitatis adtollat triumpho. R\. Amen. Cuiusque in sepulcro caro non uidit corruptionem: procul a uobis efficiat omnes libitus carnis uestre. R\. Amen. Ut cum eo sine fine uiuatis: quem resurrexisse fideliter creditis. R\. Amen. Per misericordiam ipsius Dei nostri etc. Dominus sit semper uobiscum.

R\. Et cum.

Ad accedentes. Gaudete populi.

Com. Refecti Christi corpore.

Quere in uigilia Resur. fol. 193.

Oratio. Expletis Domine. ut id die Resur. fol. 198.



[d 48Kb] IN ASCENSIONE DOMINI.


Ad Missam [e 1Kb] Officium.

uidi sedem magnam alleluia: et qui sedebat super eam: ipse uocatur testis fidelis: et uox de throno exiuit  dicens. P. Adorate et conlaudate Dominum omnes serui eius. Alleluia. u\. Accedite ad eum et inluminamini: et facies uestre non erubescent. P. Adorate. u\. Gloria et honor Patri et Filio et Spiritui Sancto in secula seculorum. Amen. P. Adorate etc.

Oratio. Saluator noster et Domine qui ascendens in celos intuentium clarificatus apparere dignatus es oculis: dum ita de quo ascenderas te uenturum ad iudicium polliceris: fac nos hodierne Ascensionis tue festum pura cordium deuotione suscipere: ut ita in te semper ad melius uita nostra ascendendo proficiat: qualiter te ad iudicium ueniente inconfusibili contuitu te semper uisionis aspiciat. R\. Amen. Per misecordiam tuam Deus noster etc. Dominus sit semper uobiscum.

 R\. Et cum.


Apocalipsis Iohannis Apostoli .

R\. Deo gratias.

Ego Iohannes fui in spiritu et uidi: et ecce ostium apertum in celo. Et uox prima quam audiui tanquam tube loquentis mecum dicens. Ascende huc: et ostendam tibi que oportet fieri post hec. Statim fui in spiritu: et ecce sedes posita erat in celo. Et supra sedem sedens. Et qui sedebat similis erat aspectui lapidis iaspidis et sardinis. Et iris erat in circuitu sedis similis uisionis smaragdine. Et in circuitu sedis sedilia uiginti quatuor. Et supra thronos uiginti quatuor seniores sedentes circumamicti uestimentis albis: et in capitibus eorum corone auree. Et de throno procedunt  fulgura et uoces et tonitrua et septem 250 lampades ante thronum: qui sunt septem spiritus Dei. Et in conspectu sedis tanquam mare uitreum simile cristallo. Et in medio sedis: et in circuitu sedis quatuor animalia plena oculis ante et retro. Et animal primum simile leoni. Et secundum animal simile uitulo. Et tertium animal habens faciem quasi hominis. Et quartum animal simile aquile uolanti. Et quatuor animalia singula eorum habebant alas senas. Et in circuitu plena sunt oculis: et requiem [b 1Kb] non habent die et nocte dicentes. Sanctus. Sanctus. Sanctus. Dominus Deus omnipotens: qui est: et qui erat: et qui uenturus est. Et cum darent illa animalia gloriam et honorem et benedictionem sedenti supra  thronum: uiuenti in secula seculorum. Procidebant  uiginti quatuor seniores ante sedem in throno: et adorabant uiuentem in secula seculorum. Et mittentes coronas suas ante thronum dicentes. Dignus es Domine Deus noster accipere gloriam et honorem et uirtutem: quia tu creasti omnia: et propter uoluntatem tuam erant et creata sunt.

R\. Amen.

Dicat Presbiter. Dominus sit semper uobiscum.

R\. Et cum.

[c 1Kb] Psallendo. Ascendens in altum cepit captiuitatem: [d 1Kb] dona dedit hominibus. [e 1Kb] u\. uisi sunt ingressus tui Deus: ingressus Dei mei Regis: qui est in Sancto ipsius.

Dicat Presbiter. Silentium facite.


 Principium libri [f 1Kb] Actuum Apostolorum.

R\. Deo gratias.

Primum quidem sermonem feci de omnibus: o Theophile: de quibus cepit iehsu facere et docere usque in diem: qua precipiens Apostolis per Spiritum Sanctum: quos elegit [g 1Kb] et precepit predicare euangelium: quibus et prebuit se ipsum uiuum post passionem suam in multis argumentis: per dies quadraginta apparens eis: et loquens de regno Dei. Et cum [h 16Kb] conuersaretur cum illis: precepit eis ab Hierosolymis ne discederent: sed expectarent promissionem Patris: quam audistis per os meum. Quia Iohannes quidem baptizauit aqua: uos autem baptizabimini Spiritu Sancto: quem accepturi estis non post multos hos dies. Igitur qui conuenerant: interrogabant eum  dicentes. Domine si in tempore hoc restitues regnum Isrel? Dixit autem eis. Non est uestrum nosse tempora uel momenta que Pater posuit in sua potestate. Sed accipietis uirtutem superuenientis Spiritus Sancti in uos: et eritis mihi testes in Hierusalem: et in omni Iudea et Samaria et usque ad ultimum terre. Et cum hec dixisset uidentibus illis eleuatus est: et nubes suscepit eum ab oculis eorum. Cumque intuerentur in celum euntem illum: ecce duo uiri adstiterunt iuxta illos in uestibus albis: qui et dixerunt eis. uiri Galilei quid statis aspicientes in celum? Hic iehsu qui adsumptus est a uobis in celum: sic ueniet quemadmodum uidistis eum euntem in celum.

 R\. Amen.


 Lectio sancti Euangelii secundum Iohannem .

Illo in tempore. Dominus noster iehsu Christus loquebatur discipulis suis dicens. uado ad eum qui misit me: et nemo ex uobis interrogat me quo uadis. Sed quia hec locutus sum uobis: tristicia impleuit cor uestrum. Sed ego ueritatem dico uobis: expedit uobis ut ego uadam. Si enim non abiero: Paraclitus non ueniet ad uos. Si autem abiero: mittam eum ad uos. Et cum uenerit ille: arguet mundum de peccato: et de iusticia: et de iudicio. De peccato quidem: quia non crediderunt in me: de iusticia uero: quia uado ad Patrem: et iam non uidebitis me. De iudicio autem: quia princeps huius mundi iudicatus est. Adhuc multa habeo uobis dicere: sed non potestis  portare modo. Cum autem uenerit ille Spiritus ueritatis: docebit uos omnem ueritatem. Non enim loquetur a semetipso: sed quecunque audiet loquetur: et que uentura sunt adnunciabit uobis. Ille me clarificabit: quia de meo accipiet: et adnunciabit uobis. Omnia quecunque habet Pater mea sunt: propterea dixi: quia de meo accipiet et adnunciabit uobis. Modicum et iam non uidebitis me: et iterum modicum et uidebitis me: quia uado ad Patrem. Dixerunt ergo discipuli eius ad inuicem. Quid est hoc quod dicit nobis: 251 modicum et non uidebitis me: et iterum modicum: et uidebitis me: quia uado ad Patrem? Dicebant ergo. Quid est quod dicit modicum? Nescimus quid loquitur. Cognouit autem iehsu: quia uolebant eum interrogare: et dixit eis. De hoc queritis  inter uos: quia dixi uobis: modicum et non uidebitis me: et iterum modicum et uidebitis me: quia uado ad Patrem. Amen amen dico uobis: quia plorabitis et flebitis uos: mundus autem gaudebit. uos autem contristabimini: sed tristicia uestra uertetur in gaudium. Mulier cum parit tristiciam habet: quia uenit hora eius. Cum autem peperit puerum: iam non meminit pressure propter gaudium: quia natus est homo in mundum. Et uos igitur nunc quidem tristiciam habetis: iterum autem uidebo uos: et gaudebit cor uestrum. Et gaudium uestrum nemo tollet a uobis. R\. Amen.

Hic dicat Presbiter. Dominus sit semper uobiscum.

R\. Et cum spiritu.

[b 1Kb] Lauda. Alleluia. u\. Ascendit Deus in iubilatione:  Dominus in uoce tube. P. Alleluia.

[c 1Kb] Sacrificium. uidi in celo turbam quam dinumerare nemo poterat: et clamabant uoce magna: salus Deo nostro ascendenti in thronum. Et adorabant Deum dicentes: honor gloria et sapientia uirtus et potestas data est Deo nostro in eternum: alleluia. u\. Audiui tanquam tubam loquentem mecum et dicentem: ascende huc: et ostendam tibi que oportet fieri post hec: et ecce sedes posita erat in celo: et  supra sedem sedens similis aspectui lapidis iaspidis: et supra sedem sedentes seniores amicti ueste alba. P. Et adorabant.

Missa. Placeat dilectissimi fratres secularium cogitationum fasce deposito erectis in sublime mentibus subuolare: et impositam etheris fastigio assumpti hominis communionem sequacibus cordis oculis contueri. Ad incomparabilem nobis claritatem attonitus uocandus aspectus: est iehsu Dominus: noster humilitatem nobis terrarum celorum dignitate commutat: acutus necesse est uisus esse: respicere quo sequimur. Hodie Saluator noster post assumptionem carnis: sedem repetit Deitatis. Hodie hominem suum intulit Patri: quem obtulit passioni. Hunc exaltans in celis: quem humiliauerat in infernis.  Hic uisurus gloriam: qui uiderat sepulturam. Et qui aduersus mortem mortis sue dedit beneficium: ad spem uite donauit Resurrectionis exemplum. Hodie rediit ad Patrem: cum tamen sine Patris: qui sibi equalis est: potestate non uenerit. Hodie ascendit in celum: qui obsequia celestium cum descenderet: non amisit. Ita in Patris natura unitate consistens: ut cum homo celum nouus intraret: nouum tamen Deus hominem non haberet. Petamus igitur ab omnipotentia Patris per nomen Filii Saluatoris: gratie spiritalis ingressum: eterne beatitudinis donum: beate mansionis ascensum: catholice credulitatis augmentum: heretice infidelitatis excidium. Audiet profecto in confessione: quos in perditione quesiuit. Adstitit suis: qui non destitit alienis.  Aderit agnitus: qui non defluit agnoscendus. Non patietur orphanos esse deuotos qui filios facere dignatus est inimicos. Dabit effectum supplicationis: qui promisit Spiritum sanctitatis. R\. Chorus. Amen.

Alia Oratio. Domine Deus uirtutum: qui transgressus occasum transcendisti super celos celorum ad orientem: captiua spolia de captiuitate duxisti: ut genus humanum quod tua morte redemeras: tuaque Resurrectione uiuificaueras: tua Ascensione glorificares: et promissione ditares: dona Ecclesie tue et ad te perueniendi iter prosperum: et quotidianum de die in diem profectum. Ut magnificentie tue reddat: quod tantam uirtutem concesseris. Ut obtineat deuicto hoste: et libertatem de tuo auxilio: et gloriam de triumpho. R\. Chorus. Amen.

 252 Post nomina. Oratio. Domine Rex glorie qui patefactis: et adimpletis prophetarum oraculis: tanquam eleuatis eternalibus portis paternam repetis sedem. Quo dum tua Deitas eo quo nunquam discessit regreditur: humano generi celorum aditus aperiatur. Dona ut illic extendatur nostra intensio: quo processit nostra redemptio. Nec inhereamus captiua delectatione terrenis: qui te regnantem confitemur in celis. Quo prece humilitatis nostre placatus: ex  illa maiestatis tue qua resides sede: et uiuentes repleas donis: et pausantium spiritus consoleris.

R\. Chorus. Amen.

Ad pacem. Oratio. Deus qui assumptum hominem euecturus ad celos: inter precipua mandatorum tuorum mysteria concordissimam pacem tuis Sanctis reliquisti Apostolis: suscipe inlata sacro altario munera in hostiam pacificam: largiente tua gratia reputanda. Nobisque tuis famulis tribue sectari per exterioris hominis osculum: interioris hominis indisruptum pacis et gratie sacramentum.

R\. Chorus. Amen.

Inlatio. Dignum et iustum est: omnipotens Pater: nos tibi agere gratias per Iesum Christum Filium tuum. Qui post [a 1Kb] secunde natiuitatis uerissimum  sacramentum: post humane passionis gloriosum triumphum: post dignabilem suscepte mortis ad inferna descensum: post uiuificantem reassumpte Resurrectionis ad superna regressum: post manifestatam mirabilium uirtute potentiam: post immensam infirmantium medicinam: post celebratam in Apostolorum communione doctrinam: ad illam equalem sibi maiestatis tue sedem ereptam: de inimici faucibus predam reportans: captiuum diabolum: suum socium hospitem fecit. Dignum celi habitatione constituit: qui perfrui paradisi iocunditate non potuit. Opus tuum: onus suum est. Cum nec illa labori: nec ista sint ponderi. Qui inter profunda tenebrarum: debitum aliene corruptionis exsoluit: inter excelsa nubium premium seruande  incorruptionis indulsit. Tantis ergo nos beneficiis sua pietate crescentibus: ut parum putaret hominem terram recepisse: quam perdidit: nisi et celum quod non habuerat recepisset. Multiplicatoque fenore interceptum usum beatius compensaret augmentum. Non sufficit abundantissime bonitati: quod ad cruciandam spoliati hostis inuidiam: faciendis uirtutibus potestate permissa: uenire ad te super aquas discipulo cupienti famulantia contra naturam elementa subiecit: dum grauem gradientis corporei ponderis molem nequaquam [b 1Kb] credentium undarum dorsa portarent: cum ad imperantis obsequium fieret itineris soliditas non liquoris. Et equor iussione libratum non mutaret cursum: et mutaret officium. Atque ad uocantis edictum euntes uie  currerent: et progredientis uestigia freta insignia sorberent: immersumque pelagus ascendentis limitem inuiolata equalitate nesciret: et figentis pedem plenitudine in se manente non mergeret. Non in aliquam cratem materia gelu stricta concreuerat: nec fluminum more superiecta fluentis frigore tegumenta pendebant. Cum natabilis illa mobilitas peruia: et uelis pateret: et plantis. Inestimataque profunditas simul: et uiatorem ferret: et remigem. Maiori miraculo hominem pati iussa: quam nauem. Uberiori Dei laude gressibus adita: quam ratibus.  Ac nisi fides paululum pauefacta nutasset: reuersa in ipsum ad legem suam natura equoris non fuisset. Qua credulitatis constantia recedente: diffidentiam dubitantis nimis appropinquantis periculi castigaret: et circa presumpte spei defectum uerberantium pelago fluctuum quasi mensura distringeret. Domini tamen auxilium metu discriminis inuocantem tangeret tempestas magistra: non tegeret. 253 Fuerint licet magna ista uel grandia: cedant tamen his beneficiis illa miracula: quod inuisibili Deo: homo uisibilis corporatus ereum iter non gradu superat sed uolatu: et Deus in carne manens per creaturam suam uentorum pennis euehitur: non membrorum. Nullus eundem conatus fatigat: cui aura pro uia est. Quem tamen non fert leuitas: sed potestas. Deficit  nisus: et currit ascensus. Ille cepit huius altitudinis gloriam: qui crucis portauit iniuriam. Ille intrauit in regno: qui pependit in ligno. Ille conscendit ad dexteram Patris: qui causa nobis factus est pacis. Ipse illos ascendenti secum homini celos aperuit: quos ut propter hominem descenderet inclinauit. Quem laudant benedicunt adorant atque glorificant Throni Potestates ac Dominationes. Cui merito omnes Angeli: et Archangeli non cessant clamare quotidie una uoce dicentes. Respondeat Chorus. Sanctus. Sanctus. Sanctus. Dominus Deus Sabbaoth etc.

Post Sanctus. uere sanctus: et benedictus iehsu Christus filius tuus Dominus noster. Qui sub hodierne expectatione uirtutis redeunti ad se homini  uiam prestitit: ipse dum uia est. Qui indemutabilitate diuinitatis sue in se manente substantia: peracto Incarnationis Natiuitatis Circumcisionis Passionis: Resurrectionis Ascensionis atque admisso Spiritus Sancti Paracliti officio: eum in celis regnaturus [c 1Kb] imponit: quem infernis liberaturus imponit. Nihil dubitationis uolens relinquere: nichil erroris: si cum eo uisibiliter ascenderet: pro quo inuisibiliter descendisset. Ut incredula ac dura ceruice corda plebis Iudaice multitudinis essent confusa: dum reuerteretur: que non fuerat confessa: dum nasceretur. Et qui non meruit confiteri dum uenisset: posset erubescere dum rediret. Ut uideret in Deum hominem: quomodo Deum in homine non uidisset. Non quod peniteret dum ostenditur: sed ut erubesceret  dum miraretur. Christum Dominum ac Redemptorem eternum.

Post pridie. Oratio. Indicauimus plane: nec unquam tacebimus passum te Christe pro redemptione miserorum: resurrexisse pro salute fidelium: celos ascendisse pro uirtute meritorum: uenturum te esse Iudicem mortuorum atque uiuentium. Quod scientes Domine: ut nobis dies illa terribilis aliquantulum ex tua propitiatione mitior adueniat: hec munera offerimus. Que ut nobis in salutem percepta contingant: uisitet ea Spiritus tuus Sanctus qui in similitudinem  flamme [a 1Kb] manus dona suscepit. uisitet et uiuificet ea Spiritus tuus Sanctus: qui per uaporem incendii Helie prophete holocaustum adsumpsit. uisitet et uiuificet ea Spiritus tuus Sanctus: qui ignearum diuisione linguarum in Apostolorum tuorum cordibus commeauit. Ut recepta in uisceribus nostris: et presentem nobis: et eternam prestent salutem.

R\. Chorus. Amen.

Ad Orationem Dominicam.

Quis loquetur potentias tuas Domine: aut quis enarrare poterit omnes laudes tuas? Ad humana descendisti: celestia non relinquens. Ad superna regressus: humana non deserens. Ubique totus. Ubique mirabilis. Non interceptus carne: ut non esses in Patre. Non ereptus Ascensione: ut non esses  in homine. Respice ad orationem plebis tue sancte Domine misericors Deus: ut in hac die Ascensionis tue sicut data est tibi gloria in excelsis: ita nobis gratia prestetur in terris. Pater noster qui es in celis.

Hic dicat Presbiter: uicit leo.

Tribus uicibus. Ut in die Resurrectionis Domini. Folio 198.

Postea dicat. Humiliate uos benedictioni. Dominus sit semper uobiscum. R\. Et cum spiritu.

Benedictio. iehsu Christus Dominus pacem quam ad celos remeans discipulis suis tradidit: integram in uobis inlibatamque 254 conseruet. R\. Chorus. Amen. [b 1Kb] Angelos quoque Sanctos quos suo elegit obsequio: uobis deputet in presidium. R\. Chorus.  Amen. Ut ipso auctore illic erigamini fide: quo uos adsumendos speratis in requiem. R\. Chorus. Amen. Per misericordiam ipsius Dei nostri etc. Dominus sit semper uobiscum. R\. Et cum.

Ad accedentes. Gaudete populi.

Communio. Refecti Christi corpore.

Require retro in uigilia Resurrectionis. Folio 193.

Oratio. Gratias tibi agimus Domine Deus: et te Deum benedicimus de die in diem: qui nos in hanc diem sancte solennitatis tue perducere dignatus es: fac nos diem istum Ascensionis tue per multa curricula annorum in pace et tranquillitate suscipere cum fideli populo tuo. R\. Chorus. Amen. Per misericordiam tuam Deus noster etc. Dominus sit semper uobiscum.  R\. Et cum spiritu. Solennia completa sunt in nomine Domini nostri Iesu Christi. uotum nostrum sit acceptum cum pace. R\. Deo gratias.



IN DOMINICO POST ASCENSIONEM DOMINI.


Ad Missam. Officium.

Dicite in nationibus. Quere folio. 198. Oratio. Tibi gloriam concinimus. Require retro in Octaua Pasche. Folio 194.


 Apocalipsis Ioannis Apostoli .

R\. Deo gratias.

Ego Iohannes fui in spiritu: et uidi turbam magnam quam dinumerare nemo poterat ex omnibus gentibus et tribubus et populis et linguis stantes ante thronum in conspectu agni: amicti stollis albis: et palme in manibus eorum: et clamabant uoce magna dicentes. Salus Deo nostro: qui sedet super thronum: et agno. Et omnes Angeli stabant in circuitu throni et seniorum: et quatuor animalia ceciderunt in conspectu throni in facies suas: et adorauerunt Deum dicentes: amen. Benedictio et claritas et sapientia et gratiarum actio et honor: et uirtus: et fortitudo Deo nostro in secula seculorum: amen.

R\. Chorus. Amen.

 Hic dicat Presbiter. Dominus sit semper uobiscum. R\. Et cum.

[d 1Kb] Psallendo. Quis dabit mihi pennas sicut columbe: et uolabo: ut requiescam. u\. Timor et tremor uenerunt super me: et contexerunt me tenebre: et dixi. P. uolabo.

Dicat Presbiter. Silentium facite.


Lectio Actuum Apostolorum .

R\. Deo gratias.

In illis diebus. Paulus et Barnabas commorabantur Listris. Et quidam uir in Listris infirmis pedibus sedebat claudus ex utero matris sue: qui nunquam ambulauerat. Hic audiuit Paulum loquentem: qui intuitus eum et uidit quia haberet fidem: ut saluus fieret: dixit magna uoce. Tibi dico surge super pedes  tuos rectos. Et exiliuit: et ambulauit. Turbe autem cum uidissent quod fecerat Paulus: leuauerunt uocem suam Lycaonie dicentes. Dii similes facti hominibus descenderunt ad nos. Et uocabant Barnabam Iouem: Paulum uero Mercurium: quoniam ipse erat dux uerbi. Sacerdos uero Iouis qui erat ante ciuitatem: tauros: et coronas ante ianuam afferens cum populo: uolebat sacrificare. Quod ubi audierunt Apostoli Barnabas et Paulus conscissis tunicis suis exilierunt in turbas: clamantes et dicentes. uiri quid hec facitis? Et nos mortales sumus: similes uobis homines: adnunciantes uobis ab his uanis conuerti ad Deum uiuum: qui fecit celum et terram mare et omnia que in eis sunt. Qui preteritis generationibus dimisit omnes gentes  ingredi in uias suas. Et quidem non sine testimonio semetipsum reliquit benefaciens: de celo dans pluuias et tempora fructifera: implens cibo: et leticia corda uestra. R\. Chorus. Amen.


Lectio sancti Euangelii secundum Marcum .

In diebus illis. Dominus noster iehsu Christus ueniens ad discipulos suos: uidit turbam magnam circa eos et scribas conquirentes cum illis. Et confestim  omnis populus uidens eum: stupefactus est et expauerunt. Et occurrentes salutabant eum. 255 Et interrogauit eos quod inter uos conquiritis? Et respondens unus de turba dixit. Magister attuli filium meum ad te habentem spiritum immundum. Qui ubicunque eum apprehenderit allidit eum et spumat et stridet dentibus et arescit. Et dixi discipulis tuis: ut eiicerent illum: et non potuerunt. Qui respondens eis dicens. O generatio incredula: quandiu apud uos ero: quandiu uos patiar. Afferte illum ad me. Et tulerunt illum. Et cum uidisset eum statim spiritus conturbauit eum: et elisus in terram uoluptabatur spumans. Et interrogauit patrem eius quantum temporis est ex quo ei hoc accidit. At ille ait. Ab infantia. Et frequenter eum et in ignem et in aquam  misit: ut eum perderet. Sed siquid potes adiuua nos misertus nostri. iehsu autem ait illi. Si potes credere omnia possibilia sunt credenti. Et continuo exclamans pater pueri cum lachrimis aiebat. Credo Domine: adiuua incredulitatem meam. Et cum uideret iehsu concurrentem turbam comminatus est spiritui immundo dicens illi. Surde et immunde spiritus ego tibi precipio exi ab eo: et ne amplius intreas in eum. Et clamans et multum discerpens: exiit ab eo et factus est sicut mortuus: ita ut multi dicerent: quia mortuus est. iehsu autem tenens manum eius eleuauit et surrexit. Et cum introisset in domum: discipuli eius secreto interrogabant eum. Quare nos non potuimus eiicere eum? Et dixit illis. Hoc genus in nullo potest exire: nisi in orationem et ieiunio:  R\. Amen.

Dicat Presb. Dominus sit semper uobiscum. R\. Et cum.

[a 1Kb] Lauda. Alleluia. u\. Misit ex alto et accepit me: assumpsit me Deus Pater: et conlocauit ad dexteram suam. P. Alleluia.

[b 1Kb] Sacrificium. Tollite hostias: et introite in atria Domini: alleluia: alleluia. u\. Afferte Domino gloriam et honorem: afferte Domino gloriam nomini eius. P. Et introite.

Missa. Mysterio Resurrectionis impleto: et corporibus fratres karissimi cuncti exultemus et cordibus. Nec iam cum sepulchri custodibus sacri corporis defleamus excubias: sed cum Angelis qui rediuiuum  nunciant Saluatorem nostra gaudia misceamus. Etenim deinceps curam sibi funeris excusat impendi: qui rediens ad Patrem uacuate mortis excubias uult priuari. Simus sane de spei nostre consummatione securi: nam qui in altum remeans captiuitatem duxit: dabit dona hominibus que promisit. R\. Amen.

Alia Oratio. Christe Deus qui ascendendo in celos presentiam corporalem tuis subtraxisti discipulis: permitte nos ut te spiritu diligamus quem in carne nunc uidere nequimus: et tamen ad iudicium fideliter  expectamus. Crea in nobis cor nouum et spiritum rectum. Ut qui iam Ascensionis tue celebrauimus festum: promissum a te mereamur suscipere Spiritum Sanctum. R\. Amen.

Post nomina. Oratio. Ascendisse te in celos ad Patrem Dei Filium creatura tua letatur. Et ideo suppliciter cordis contritione exposcimus: ut et in nobis pollicitationem tui spiritus impleas: et defunctis donum eterne quietis impertias. R\. Amen.

Ad pacem. Oratio. Deus qui ascendisti in altum: captiuam ducens captiuitatem: da dona hominibus pacis eterne. Ut qui te humanis obtutibus ad celos ascendens corporaliter subtraxisti: in nostris cordibus digneris propiciatus infundi. R\. Amen.

Inlatio. Dignum et iustum est: nos tibi semper  gratias agere Domine sancte Pater eterne omnipotens Deus per Iesum Christum Filium tuum Dominum nostrum. Qui nobis ideo presentiam subtraxit natiuitatis corpore: ut eum spiritaliter disceremus amare. Quique discipulis intra [c 1Kb] suarum mentium claustra tandiu presidere precepit: quousque superuenientis firmarentur presentia Spiritus Sancti. Cui cum Patre et Filio uni Deo iugiter in sempiternum regnanti omnes Angeli famulantes una uoce proclamant ita dicentes. R\. Sanctus. Sanctus. Sanctus

Post Sanctus. uere Sanctus et uere benedictus Dominus noster iehsu Christus Filius tuus. Qui Angelorum euectus [d 1Kb] ulnis: ascendit 256 in celos: et nunc sedet ad dexteram Dei Patris. Ipse Dominus ac redemptor eternus.

 Post pridie. Oratio. Contueri tuam Christe cupientes presentiam: qui humana non deserens: appetisti superna: petimus et rogamus: ut qui pignus assumpte carnis intulisti in celos: consolationem nobis Sancti Spiritus largiaris. Cuius nunc presentia et apposita hec tibi oblata sanctifices: et nostrorum cordium arcana perlustres. R\. Amen.

Ad Orationem Dominicam.

Deus Dei Filius qui cum ad Patrem ascenderes: uenturum te iterum ad nos uoce [e 1Kb] promisisti: ueni ad nos: et apud nos facito mansionem. Manifestans te ipsum nobis: quibus precepisti sic exorare e terris. Pater noster.

Dicat Presbiter. uicit leo. tribus uicibus, ut in die  Resurrectio. fol. 198. Postea dicat.

Humiliate uos benedictioni. Dominus sit semper uobiscum. R\. Et cum.

Benedictio. Christus Dominus sit auxiliator uestri: qui adsumptus in celos: sedet nunc ad dexteram Patris. R\. Amen. Corpus quoque uestrum nullis torpentibus patiatur passionibus mancipari: qui illud glorificatum in celos adsumpsit. R\. Amen. Ut qui ascendentis uidimus gloriam: iudicantis non puniamur sententia. R\. Amen. Ipso prestante qui cum Deo Patre uiuit et regnat in unitate Spiritus  Sancti in secula seculorum. R\. Amen. Dominus sit semper uobiscum. R\. Et cum.

Ad accedentes. Gaudete populi. Communio. Refecti Christi corpore. Quere in uigilia Resurrectionis fol. 193. Oratio. Expletis Domine. ut in die Resurrectio. fol. 198.



[a 2Kb] IN uIGILIA PENTECOSTES.


[b 1Kb] Ad Nonam pro Missa.


Sapientia Salomonis.

R\. Deo gratias.

Fili. Spiritus timentium Domini queretur: et in respectus illius benedicetur. Spiritum eorum saluantem illos diligit: et oculi Domini super diligentes se. R\. Amen.

[c 1Kb] Dicat Presb. Erigite uos. Dominus sit semper  uobiscum. R\. Et cum. Postea dicat.


Lectio libri Numeri .

R\. Deo gratias.

In illis diebus. Locutus est Dominus ad Moysen dicens. Congrega mihi septuaginta uiros de senioribus Isrel: quos tu nosti: quod senes populi sint ac magistri: et duces eos [e 1Kb] ad tabernaculum federis: faciesque [f 1Kb] illos stare tecum: ut descendam et loquar tibi. Et auferam de spiritu tuo: tradamque eis: ut sustentent tecum onus populi: et non tu solus graueris. uenit igitur Moyses et narrauit populo uerba Domini: congregans septuaginta uiros de senioribus Isrel quos stare fecit circa tabernaculum. Descenditque Dominus per nubem: et locutus est ad eum. Auferens de spiritu [g 1Kb] quod erat in  Moyse: et dedit septuaginta uiris. Cumque requieuisset in eis spiritus: prophetauerunt: nec ultra cessauerunt. Remanserunt autem in castris duo uiri: quorum uocabatur unus Heldat: et alter Medat: super quos requieuit spiritus. Nam et ipsi descripti fuerant: et non exierunt ad tabernaculum. Cumque prophetarent in castris: cucurrit puer et nunciauit Moysi dicens: Heldat et Medat prophetant in castris. Statim Iosue filius Nun minister Moysis: et electus a pluribus ait. Domine mi  Moyses prohibe eos. At ille. Quid inquit [h 1Kb] agis pro me? Quis tribuat hoc: ut omnis populus prophetet: et det eis Dominus Spiritum Sanctum. R\. Amen.

Dicat Presb. Dominus sit semper uobiscum. R\. Et cum.

[i 1Kb] Psallendo. Propter gloriam nominis tui Domine libera nos: et propicius esto peccatis nostris propter nomen tuum. u\. Memento plebis tue: [i 1Kb] quam creasti ab initio: animas pauperum tuorum ne obliuiscaris in finem. P. Et propicius.

Dicat Presbiter. Silentium facite.


Lectio Actuum Apostolorum .

R\. Deo gratias.

In illis diebus. Factum est cum Apollo esset Corinthi: ut Paulus peragratis superioribus partibus:  ueniret Ephesum: et inueniret quosdam discipulos: dixitque ad eos. Si Spiritum Sanctum accepistis credentes? Aiunt illi ad eum. Sed neque si Spiritus Sanctus est: audiuimus. Ille uero ait. In quo ergo baptizati estis? Qui dixerunt: in Iohannis baptismate. Dixit autem 257 Paulus. Iohannes baptizauit baptismo penitentie populum dicens. In eum qui uenturus esset post ipsum: ut crederent: hoc est in Iesum. His auditis baptizati sunt in nomine Domini Iesu. Et cum imposuisset illis Paulus manus: uenit Spiritus Sanctus super eos: et loquebantur linguis et prophetabant. R\. Amen.


Lectio sancti Euangelii secundum Iohannem .

Illo in tempore. Erat homo ex Phariseis Nichodemus  nomine: et ipse erat princeps Iudeorum. Hic uenit ad Iesum nocte et dixit ei: Rabbi: scimus quia a Deo uenisti magister. Nemo potest hec signa facere que tu facis: nisi fuerit Dominus cum eo. Respondit iehsu et dixit ei. Amen amen dico tibi: nisi quis renatus fuerit denuo: non potest uidere regnum Dei. Dicit ad eum Nichodemus. Quomodo potest homo nasci cum senex sit? Numquid potest in uentrem matris sue iterato introire: et nasci? Respondit iehsu. Amen amen dico tibi: nisi quis  renatus fuerit ex aqua et Spiritu Sancto: non potest introire in regnum Dei. Quod natum est ex carne: caro est: et quod natum est ex spiritu: spiritus est. Non mireris quia dixi tibi: oportet uos nasci denuo. Spiritus ubi uult spirat: et uocem eius audis: sed nescis unde ueniat: et quo uadat. Sic et omnis qui natus est ex spiritu. Respondit Nichodemus: et dixit ei. Quomodo potest hoc fieri? Respondit iehsu: et dixit ei. Tu es magister in Isrel et hec ignoras? Amen amen dico tibi: quia quod scimus: loquimur: et quod uidimus: testamur: et testimonium nostrum non accipitis. Si terrena dixi uobis et non creditis: quomodo si dixero uobis celestia: credetis? Et nemo ascendit in celum: nisi qui descendit de celo: filius hominis  qui est in celo. Et sicut Moyses exaltauit serpentem in deserto: ita exaltari oportet filium hominis: ut omnis qui credit in ipso non pereat: sed habeat uitam eternam. R\. Amen.

Dicat Presbiter. Dominus sit semper uobiscum. R\. Et cum.

[a 1Kb] Lauda. Alleluia. u\. Laudate Dominum de celis; laudate eum in excelsis. P. Alleluia.

Sacrificium. Tollite hostias. Quere in Dominico post Ascensionem Domini fol. 255.

Missa. Semper quidem dilectissimi fratres crebre orationes esse debent unanimitatis: caritatis: et simplex fraterne dilectionis affectio. Sed nunc precipue omnis de nostris exhaurienda pectoribus est odiorum amaritudo cum Sancti Spiritus expectatur  infusio: et aduenienti Domino nitens est paranda possessio. Et quia patres doctoresque nostri in quorum corda uel uiscera omnipotens Deus hoc donum promisse remunerationis infudit: ut reminiscamur diem magnum: unanimitate connexi: diuinam expectare Sancti Spiritus uisitationem: qui Deo obtulerant caritatem.

R\. Amen.

Alia Oratio. Imple nos Deus Spiritu Sancto: in quo signati sumus: et a quo [b 1Kb] tangimur ut saluemur. Ut hodie nos idem Spiritus preueniens in miseratione a delictis emundet: et cras in muneris conlatione glorificet. Hodie [c 1Kb] maculas abluat: cras dona distribuat. Hodie linguam nostram in uoce [d 1Kb] confessionis aperiat: et cras eandem faciat predicare  magnalia tua. Quo iam hodie per ipsum tacti: ita eruamur a crimine: ut cras dignanter in nostris iubeat cordibus habitare.

R\. Amen.

Post nomina. Oratio. Emitte Domine spiritum adoptionis: in quo clamemus tibi: abba Pater. Ut confiteamur: quoniam tu es unigeniti tui uerus Pater: et cognoscamus quia nullus ei similis inter Filios Dei. Quem non tibi adoptio: sed generatio consubstantialis: neque gratia similem: sed natura  signat equalem. Per huius enim fidei inuiolabile mysterium: custodiamus spei nostre immutabile sacramentum. Ex hoc te quesumus: ut cum nostris qui iam a seculo precesserunt: qui etiam ipsius Spiritus tui Sancti dono renati sunt: quorumque ante altare tuum mentionem cum tremore facimus: simul obuiam in secundi aduentus Domini nostri claritate feliciter occurramus.

R\. Amen.

Ad pacem. Oratio. Offerentium eterne Deus susceptis oblationibus: effice nos spiritu feruentes et caritate locupletes. Quo unitatem spiritus 258 seruantes in uinculo pacis: illius dono iam impleamur in terris: cuius infusionem aduenire nobis expectamus in celis. R\. Amen.

 Inlatio. Dignum et iustum est: ut te Deum et celestia et terrena conlaudent. Qui nos spiritu tuo doces terrena respuere: celestia sectari: carnem cercere ieiuniis insolentem: corda purgare continua lamentatione. Non attolli in prosperis: non deiici in aduersis. ueritatis sperare promissum: spiritus prestolari solacium: Paracliti sustinere aduentum. Ex hoc Domine tuorum premissorum nos gaudiis preparantes rogamus: ut descendat super nos gratie tue uirtus et benedictio Sancti Spiritus. Quo innouati atque mundati eum tecum et cum Patre equali deitate regnantem laudemus: magnificemus: atque ita dicamus. R\. Sanctus. Sanctus. Sanctus.

Post Sanctus. uere Sanctus uere benedictus es  Domine Iesu Christe. Qui daturum te nobis illum Spiritum promisisti in munere: quem tibi cum Patre nouimus cequalem existere. Per te Domine ac redemptor eterne.

Post pridie. Oratio. Spiritus Sancte qui a Patre et Filio procedis: his propicius inlabere holocaustis. Quo qui a Patre es repromissus: sanctificationem [e 1Kb] humanis exhibeas presentatus: repleasque sponsionis mercede: quos te promissum inspicis expectare.

R\. Amen.

Ad Orationem Dominicam.

Descendat Domine ad nos Spiritus Sanctus: per quem et mundata pectora nostra cum eo ipse possideas: et institutam a te orationem suscipias. Ut ita  non per nos: sed per illum nostra accipias postulata: sicut per illum non per nos nostra deles facinora. Quo eo qui tecum et cum Patre regnat equalis interpellante pro nobis: per eum ad te proclamemus e terris. Pater noster.

Dicat Presb. Humiliate uos benedictioni. Dominus sit semper uobiscum. R\. Et cum.

Benedictio. Expectantes se: Spiritus efficiat immaculatos a sordibus. R\. Amen. Repleat munere: quos se inspicit sustinere. R\. Amen. Ut cum uenerit  impleamur sanctitate eius: cuius aduentum amabiliter expectamus. R\. Amen. Ipso prestante et auxiliante: qui cum Patre et Filio unus Deus uiuit et regnat in secula seculorum. R\. Amen. Dominus sit semper uobiscum. R\ Et cum spiritu tuo.

Ab hinc usque in Quadragesimam dicitur. Gustate et uidete quoniam suauis est Dominus: alleluia: alleluia: alleluia. u\. Benedicam Dominum in omni tempore: semper laus eius in ore meo. P. Alleluia: alleluia: alleluia. u\. Redimet Dominus animas seruorum suorum: et non derelinquet omnes qui sperant in eum. P. Alleluia: alleluia: alleluia. u\. Gloria et honor Patri: et Filio: et Spiritui Sancto in secula seculorum amen. P. Alleluia: alleluia: alleluia.

 Com. Refecti Christi corpore et sanguine te laudamus Domine: alleluia: alleluia: alleluia.

Oratio. Gustantes Domine suauitatis dulcedinis plenitudinem: quesumus. ut sit nobis hoc in remissionem peccatorum: et sanitatem mentium. R\. Amen. Per misericordiam tuam Deus noster etc. Dominus sit semper uobiscum. Et cum. In nomine Domini nostri Iesu Christi perficiamus cum pace. Deo gratias.



[a 1Kb] IN DIE SANCTO PENTECOSTES.


Ad Missam. [b 1Kb] Officium.

uos qui in Christo baptizati estis. P. Christum induistis: alleluia. u\. Benedicti uos a Domino: qui fecit celum et terram. P. Christum. u\. Gloria et honor Patri: et Filio: et Spiritui Sancto in secula  seculorum. Amen. P. Christum induistis.

Oratio. O [c 1Kb] Spiritus Sancte qui a Patre Filioque procedis: doce nos facere ueritatem. Ut qui de Patre Filioque accepisti [d 1Kb] promissionem: inuisibili nos his a quibus tam ineffabiliter procedis adsocies caritate. R\. Amen. Per misericordiam tuam Deus noster etc. Dominus sit semper uobiscum. R\. Et cum.


Apocalipsis Ioannis Apostoli .

R\. Deo gratias.

 Ego Iohannes fui in spiritu: et audiui uocem dicentem mihi. Hec uerba fidelissima et uera sunt. Et Dominus Deus spiritum prophetarum misit Angelum suum ostendere seruis suis: que oportet fieri cito. Et ecce uenio uelociter. Beatus qui custodit 259 uerba prophetie libri huius. Et ego Iohannes qui audiui et uidi hec: et postquam audissem et uidissem: cecidi ut adorarem ante pedes Angeli: [f 1Kb] qui nunc hec ostendebat. Et dixit mihi. uide ne feceris: Conseruus tuus sum: et fratrum tuorum: et eorum qui seruant uerba libri huius: Deum adora. Et dixit mihi. Ne signaueris uerba prophetie libri huius: tempus enim prope est. Qui nocet: noceat adhuc. Et qui in sordibus est: sordescat adhuc. Et iustus iustificetur adhuc. Ecce uenio cito: et merces  mea mecum est: reddere unicuique secundum opera sua. Ego sum primus: et ego nouissimus: principium et finis. Beati qui lauant stollas suas: ut sit potestas eorum in ligno uite: et fortes intrent in ciuitatem. Foris canes: et uenefici et impudici et homicide: et idolis seruientes: et omnis qui amat et facit mendacium. Ego iehsu misi Angelum meum testificari uobis hec in Ecclesiis. Ego sum genus et radix Dauid: stella splendida et matutina: et sponsus et sponsa dicunt: ueni. Et qui audit dicat: ueni. Et qui sitit: ueniat: et qui uult: accipiat aquam uite gratis.

R\. Amen.

Dicat Presb. Dominus sit semper uobiscum.

R\. Et cum.

 [g 1Kb] Psallendo. Emitte spiritum tuum Deus: et creabuntur. Et renouabis faciem terre. u\. Sit gloria Domini in seculum seculi: letabitur Dominus in operibus suis. P. Et renoua.

Dicat Presb. Silentium facite.


Lectio libri Actuum Apostolorum 

R\. Deo gratias.

In illis diebus. Cum complerentur dies Pentecostes: erant omnes Apostoli pariter in eodem loco. Et factus est repente de celo sonitus: tanquam  aduenientis uehementis spiritus: et impleuit omnem domum ubi erant sedentes Apostoli: et apparuerunt illis dispertite lingue tanquam ignis. Seditque supra singulos eorum. Et repleti sunt omnes Spiritu Sancto: et ceperunt loqui uariis linguis: prout Spiritus Sanctus dabat illis eloqui. Erant autem in Hierusalem habitantes Iudei [a 1Kb] religiosi ex omni natione: que sub celo est. Facta autem hac uoce: conuenit multitudo: et mente confusa est: quoniam audiebat unusquisque lingua sua illos loquentes. Stupebant autem omnes et mirabantur dicentes. Nonne ecce omnes isti qui loquuntur Galilei sunt? Et quomodo nos audiuimus unusquisque linguam nostram in qua nati sumus? Parthi: et Medi: et Elamite: et qui habitant Mesopotamiam: et Iudeam: et Cappadociam:  Pontum: et Asiam: Phrygiam: et Pamphyliam: Egyptum: et partes Lybie: que est circa Cyrenen: et aduene Romani: Iudei quoque et Proseliti: Cretes: et Arabes: audiuimus loquentes eos nostris linguis magnalia Dei. Stupebant autem omnes et mirabantur ad inuicem dicentes. Quidnam uult hoc esse? Alii autem irridentes dicebant: quia musto pleni sunt isti. Stans uero Petrus cum undecim discipulis: leuauit uocem suam: et locutus est eis. uiri Iudei: et [b 1Kb] qui habitant Hierusalem uniuersi hoc uobis notum sit: et auribus percipite uerba mea. Non enim sicut uos estimatis hi ebrii sunt cum sit hora diei tertia. Sed hoc est quod dictum est per Prophetam Iel. Et erit in nouissimis diebus dicit Dominus effundam de spiritu meo super omnem  carnem: et prophetabunt filii uestri: et filie uestre: iuuenes uestri uisiones uidebunt: et senes uestri somnia somniabunt. Equidem super seruos meos: et super ancillas meas in diebus illis effundam de spiritu meo: et prophetabunt et dabo prodigia in celo sursum: et signa in terra deorsum: sanguinem: et ignem: et uaporem fumi. Sol conuertetur in tenebras: et Luna in sanguinem: antequam ueniat dies Domini magnus et terribilis. Et omnis quicumque inuocauerit nomen Domini: saluus erit.

R\. Chorus. Amen.


Lectio sancti Euangelii secundum Iohannem .

In illis diebus Dominus noster iehsu Christus loquebatur  discipulis suis dicens. Si diligitis me mandata mea seruate 260 et ego rogabo Patrem: et alium Paraclitum dabit uobis: ut maneat uobiscum in eternum. Spiritum ueritatis quem mundus non potest accipere quia non uidet eum nec scit eum. uos autem cognouistis eum: quia apud uos manet et in uobis est. Non reliquam uos orphanos: ueniam ad  uos. Adhuc modicum et mundus me iam non uidet: uos autem uidetis me: quia ego uiuo: et uos uiuetis. In illo die uos cognoscetis me: quia ego in Patre meo: et uos in me: et ego in uobis. Qui habet mandata mea et seruat ea: ille est qui diligit me. Qui autem diligit me: diligitur a Patre meo: et eo diligam eum: et manifestabo ei me ipsum. Dicit ei Iudas non ille Scariothes: Domine: quid factum est quia nobis manifestaturus es te ipsum: et non mundo? Respondit iehsu et dixit ei. Si quis diligit me: sermonem meum seruat: et Pater meus diliget eum: et ad eum ueniemus et mansionem apud eum faciemus. Qui non diligit me: sermones meos non obseruat. Et sermonem quem audistis: non est meus: sed eius qui misit me Patris. Hec locutus sum uobis apud uos  manens. Paraclitus autem Spiritus Sanctus quem mittet Pater in nomine meo: ille uos docebit omnia: et suggeret uobis omnia quecumque dixero uobis. Pacem meam relinquo uobis: pacem meam do uobis. Non quomodo mundus dat: ego do uobis. Non turbetur cor uestrum: neque formidet. R\. Chorus. Amen.

Hic dicat Presbiter. Dominus sit semper uobiscum.

R\. Et cum.

[d 1Kb] Lauda. Alleluia. u\. Da nobis Domine leticiam salutaris tui: et spiritu principali confirma nos. P. Alleluia.

[e 1Kb] Sacrificium. Completur hodie Pentecostes in quo descendit Spiritus Sanctus: et Apostolis infusus  apparuit: loquentibus uariis linguis magnalia Domini: alleluia. u\. Factus est repente de celo sonus: tanquam aduenientis spiritus uehementis: et impleuit omnem domum ubi erant sedentes Apostoli: et loquebantur magnalia Domini: alleluia.

Incipit Missa. Quanta possumus fratres karissimi fide: intentione: uirtute: gaudio: exultatione. preconio. deuotione: obsequio: puritate: promissa nobis per filium Dei: Sancti Spiritus munera hodie transmissa predicemus. Reseretur nostrorum compago uiscerum. Purgentur corda credentium: et pateant omnes sensus: atque recessus animorum. Quia nequaquam immensi laudem atque aduentum: pectora angusta narrare sufficiunt. Ille etenim consors Patris: et Filii unius eiusdemque substantie  [f 1Kb] tertius in persona: sed unus in gloria. Quem celorum regna non capiunt: quia non eum circumscribunt neque claudunt: hodie ad angustum cordis nostri descendit hospitium. Et quis nostrum fratres dilectissimi tali se dignum hospite recognoscit? Quis condigna aduenienti exhibeat alimenta? Cum et Angelorum et Archangelorum: et omnium uirtutum  celestium ipse sit uita. Et ideo quia nos impares tali habitatore cognoscimus: ut in nobis locum habitaculi sibimet preparet supplicemus. R\. Chorus. Amen. Ipso prestante qui in Trinitate unus Deus uiuit: et regnat in secula seculorum.

R\. Chorus. Amen.

Alia Oratio. Oramus indefessis precibus omnipotentiam tuam: Deus sancte Pater omnipotens: ut repleas nos munere Unigeniti tui: gaudio inenarrabili: uisitatione: atque uiuificatione tui atque eius Spiritus Sancti. Ut quos creasti uel redemisti per Filium: perficere digneris per Spiritum Sanctum. [a 1Kb] Non quo inconiuncta uel dissimilis sit tue operatio Trinitatis: sed quo personarum existentium euidenter appareat inconfusa equalitas Deitatis. Hac igitur  te Deus omnipotens inspirationis tue confessione: manifestatum fidelibus impende propicium: demonibus exerce terrificum: prosequentibus obuium penitentibus placabilem: peccatoribus patientem. Hereticis [b 1Kb] conuictorem: custodem uirginibus: defensorem uiduis: 261 orphanis protectorem: oppressis uindicem: consolatorem mestis: dubiis ductorem. Sit nobis in eo indeficiens consolatio: in quo tibi filioque tuo est indiuisa coniunctio et immensurabilis plenitudo. Sanctisque omnibus inexpugnabilis fortitudo tanquam certa nobis sit de tua gubernatione fiducia: numquam se sentiat anima muniminis tui presidio destituta. Ita uigore tuo nostra aduersus diabolum fragilitas muniatur: ne ullatenus in certamine superetur. Sic corda tu scientia posside:  sic conscientiam rege: ut et consilio prouidi efficiamur: et opere probi: et prudentes sermone: et feruentes inextinguibili caritate.

R\. Chorus. Amen.

Post nomina. Oratio. Domine qui uirtute Spiritus tui: et eorum qui ueteris confusionis superbie turrem edificabant perturbasti auditum: et surgentis Ecclesie tue nouitate diffusis linguis multiplicasti insignibus: ut quod fuerat in condemnatione: esset in munere. Atque inde construeres fidem: unde destruxeras uanitatem. Da super hunc familie tue cetum Spiritus Sancti tui quem es pollicitus aduentum. Qui in nobis e contrario [c 1Kb] mollicionis studia aduersa dispergat: et meritum sanctificationis accumulet. Sisque munerator in promissione: qui es  promissor in munere. Quo Ecclesia tua eius igne succensa: in ipso ueram teneat fidem: a quo omnem percipit ueritatem. Ipseque offerentium nomina celestibus scribat in paginis: ac requiem dignetur prestare defunctis: qui in unitate Deitatis tecum permanet semper equalis.

R\. Chorus. Amen.

Dicat Presbiter. Quia tu es uita uiuorum: sanitas infirmorum: ac requies omnium fidelium defunctorum in eterna secula seculorum.

 R\. Chorus. Amen.

Dicat Presbiter Orationem ad Pacem. Mirabilium tuorum Domine ouantes insignia predicamus: et ideo inlapsu illo Sancti Spiritus repleri nos credimus: qui bis a te olim fuit in discipulos distributus. Cum et ante Ascensionem tuam in eorum cordibus indeptus proximi dilectionem: et post e celis emissus: tenendam in illis tuam impressit caritatem. Ex hoc te clementissime Deus oramus: ut hoc quod his sacramentis figuratum fore cognoscitur: in nostris cordibus impleatur. Quo spiritu feruentes et spiritualia locupletantes: et proximis connectamur in pace: et tua ubertim ferueamus dulcedine. Ut in caritate illa que per Spiritum Sanctum nostris est diffusa in cordibus firmissime radicati: consolationem  promerentes Paracliti: coronari mereamur in aduentu iudicii tui.

R\. Chorus. Amen.

Inlatio. Dignum et iustum est omnipotens Deus: pro possibilitate carnali munerum tuorum beneficia confiteri: et indultum hodierno die donum salutis eterne anniuersaria semper commemoratione celebrare. Etenim pro aduentu Spiritus tui Sancti tacere quis audeat: cum omnis per Apostolos tuos: etiam gentium barbararum lingua non taceat. Quis enim enarrare ualet huius hodierno die ignis inlapsum: sic distributa discipulis genera uniuersa linguarum: ut nec Latinus Hebreo nec Grecus Egyptio: nec Scitha Indo propria dum quisque et peregrina audiens [d 1Kb] loquitur lingua: detrimentum uel alienigeni  fecerit. uel sui senserit intellectus? Quaque uirtute sit actum: quod dicentis ueritatis preconibus per spacia immensa terrarum unius atque indiuisibilis donum doctrine celestis pro potestate uoluntaria partiretur? Nihil agens unitati fidei dissonum: quamuis multiplicis scientie distributione pulcherrimum: et multimoda mirificum extiterit uarietate sermonum. Ostendens quod confessioni Dominice [e 1Kb] non impedit diuersitas lingue: nec interest quod uario quis sermone fateatur: 262 dummodo unus sit ille qui creditur. Obsecramus igitur Domine: ut hec nostra confessio de cordibus filiorum promissionis emissa: tibi Pater glorie semper accepta sit: et ad speranda ac promerenda ea que tuis fidelibus promisisti: sensus nostros diuini Spiritus infusione  benedicas atque sanctifices. Effusa etenim ad nostram indulgentiam tue glorie largitate inter innumera dona atque opera Sancti Spiritus: nichil sublimius Ecclesie exordiis conlatum fuisse cognoscimus: quam ut preconium euangelii tui ora linguis uniuersarum gentium loquerentur. Et hoc non nisi Sancti Spiritus tui gratia reuelante: qui nobis post Resurrectionis filii tui gloriam transactis septem hebdomadibus uenit: ostendens quod etsi septiformis est: tamen in uno gradu omnium concordantium sibi  uirtutum summa consistit. Ac sicut septem unum in numeris est: sic septem inueniuntur in singulis. Hi sunt sine dubio septem gradus templi tui: per quos ad celorum regna conscenditur. [a 1Kb] Hic est quinquagesimus remissionis annus olim in legis tropologiis predicatus. Hic est fructus messis noue: qui hodie mandatur offerri. Qui licet ante omnia secula semper eternus sit: tamen nobis: cum innotuit: tunc nouus effectus est. Nec illud sine mysterio esse significans: quod post Ascensionem filii tui decima nobis die hoc munus infunditur: ostendens quod cultoribus uinee hic esset a patre familias denarius repromissus. Magnum autem et pre omnibus necessarium fuit hoc tibi diuini muneris signum: quod cum super capita discipulorum ignea conscendisset  forma linguarum: de cordibus credentium nec dissonum aliquid faceret prodire nec tepidum. Sed predicatores uerbi tui: et intelligentia essent unanimes: et caritate feruentes. O ignis exurendo fecundans: Hunc igitur omnipotentem esse Dominum omnis intellectualis creatura uiuificatione fatetur: cuius etiam Cherubin et Seraphin feruentes copiosius igne: speciali eius uocabulo sanctitatis diuine magnificantes equalitatem atque omnipotentiam Trinitatis: requiem non habentes: nec tali unquam officio lassescentes celestium exercituum precinentibus choris: perenni iubilatione decantant: adorant: atque magnificant: ita dicentes. R\. Chorus. Sanctus. Sanctus. Sanctus.

Post Sanctus. uere sanctus Deus Pater. Sanctus  unigenitus Filius: sanctus quoque unus utriusque Spiritus. Huius ecce uirtute inestimabili discurrit Euangeliorum toto orbe ardentium quadriga rotarum: radiorumque flammigerantium rutilans fulgoribus axis gestatur animalium circumquaque corporibus oculatis. Cuius in rotarum auriga ipse uite spiritus manens: proprie potestatis imperio cunctum subiecit Christi pedibus mundum: diuinis scilicet perhibens testimonium uirtutibus Patris unigenito uerbo: quod caro factum est: et habitauit in nobis. Hoc est illud paterni pignoris sibi simile munus: quod se filium pollicitus fuerat transmissurum: dum suos ad Patrem rediens orphanos diceret nullatenus relinquendos. In eius scilicet presentia suam  Patrisque docens consistere maiestatem. Hoc illud [b 1Kb] ungentum est quo pre consortibus unctus est Christus a Patre. Cuiusque uetus illud crisma pretendebat figuris transeuntibus ueritatem: quo delibuti quoque  Sacerdotes: et Prophete constituebantur et Reges: unius ueri Regis et Sacerdotis et prophete imaginem preseruantes Christi Domini Redemptoris eterni.

Post pride. Oratio. [c 1Kb] Suscipe quesumus Spiritus Sancte omnipotens Deus sacrificia te auctore instituente decreta: qui inlibate uirginis in utero quondam membra: [d 1Kb] in qua uerbum caro fieret: quibus hoc rite sacrificium competeret immaculata formasti. [e 1Kb] In cuius hec similitudinem corporis et sanguinis munera ingerimus: et ut plenitudinem debite sanctificationis te deificante obtineant supplicamus. Quia tu uere ille ignis es: qui patrum nostrorum acceptans sacrificia diuinitus consumpsisti. Quemadmodum Helie quoque uictimam aquis circumfluentibus natitatem cum lapidibus et lignis exurens:  etiam madefacti pulueris riuulos 263 calore inconsummabili arefactos inextimabiliter absumendo finisti. Simili nunc quesumus has hostias dignatione suscipias: diuinitatis tue igne saluifico omnium pectorum nostrorum affectionem exurens: atque ad percipiendam celestis cibi potusque substantiam uiuificans corda mortalium: et in custodiam nostri deputans sanctorum multitudinem Angelorum: nunquam nos eorum priuari consortio patiaris. R\. Amen.

Ad confractionem panis. Antiph. Terra dedit fructum suum: benedicat nos Deus Deus noster: benedicat nos Deus: alleluia.

Ad Orationem Dominicam. Paraclite Spiritus: qui cum Patre et Filio unus in Trinitate permanes Deus:  nostris hodie inlabere sensibus: ut te postulante pro nobis: cum magna fiducia proclamemus e terris. Pater noster.

Dicat Presbiter. Humiliate uos benedictioni. Dominus sit semper uobiscum. R\ Et cum.

Benedictio. Spiritus Sanctus qui olim in hoc die super Apostolos igneis apparuit linguis: cor uestrum cunctis emaculet uitiis. R\. Amen. Et quo insidentes cunctarum gentium uerbis edocti sunt: uerborum spiritualium uobis detur instructio: et mystice intelligentie omnimoda plenitudo. R\. Amen. Quique fuit Apostolis doctrine celestis instructor: culparum omnium uobis efficiatur indultor. R\. Amen. Ipso prestante et auxiliante qui cum Patre  et Filio unus Deus uiuit et regnat in secula seculorum. R\. Amen. Dominus sit semper uobiscum. R\. Et cum.

Dicat Chorus. Gustate et uidete.

 Com. Refecti Christi Corpore.

Et omnia alia que sequuntur: require retro in uigilia Pentecostes. Fol. 257.

Oratio. Gratias tibi agimus Domine Deus: et te Deum benedicimus de die in diem qui nos in hanc diem sancte solennitatis tue perducere dignatus es: fac nos diem istum Sancti Spiritus immissione per multa curricula annorum in pace et tranquillitate suscipere: cum fideli populo tuo. R\. Amen. Per misericordiam tuam Deus noster etc. Dominus sit semper uobiscum. R\. Et cum. Solennia completa sunt in nomine Domini nostri Iesu Christi. uotum nostrum sit acceptum cum pace. R\. Deo gratias.



[a 1Kb] IN DOMINICO PRIMO POST PENTECOSTEN.


Ad Missam. [b 1Kb] Officium.

 Dominus regnauit decorem induit: alleluia. u\. Induit Dominus fortitudinem et precinxit se. P. Alleluia. u\. Gloria et honor Patri: et Filio: et Spiritui Sancto in secula seculorum: amen. P. Alleluia.

Oratio. Te excelsa laus in altissimis decet: tibi e terris gloriam Ecclesia canit: atque huius caterue concentu ad astra hymnum emittit. Rogamus omnipotens Deus: ut sicut tuas solenniter porrigimus laudes: ita precum nostrarum iubeas efficaciter suscipere uoces. R\. Amen. Per misericordiam tuam Deus noster qui es benedictus: et uiuis et omnia regis in secula seculorum. R\. Amen. Dominus sit semper uobiscum. R\. Et cum.


Lectio Ezechielis Prophete .

 R\. Deo gratias.

Facta est super me manus Domini: et eleuauit Spiritus Domini me: et uidi et ecce uir qui indutus erat lineis: qui habebat attramentarium in dorso suo: respondit uerbo dicens. Feci sicut precepisti mihi. Et uidi et ecce in firmamento quod erat super caput Cherubin: quasi lapis Saphirus: et quasi species similitudinis Solis apparuit super eum. Et dixit ad uirum qui indutus erat lineis: et ait. Sume ignem de medio rotarum que sunt inter Cherubin. Et ingressus uidi: et ecce quatuor rote iuxta Cherubin. Rota una iuxta Cherub unum: et rota alia iuxta Cherub unum. Species autem erat rotarum quasi uisio lapidis Chrysoliti. Stantibus illis: stabant: et  cum eleuatis: eleuabantur: spiritus enim uite erat in eis. Et egressa est gloria Domini a limine templi et stetit super Cherubin. Et eleuauit me spiritus: et introduxit me ad portam domus Domini orientalem: que respicit Solis ortum. Et ascendit 264 gloria Domini de medio ciuitatis: stetitque super  montem: qui est ad orientem urbis: et gloria Dei Isrel erat super ea. R\. Amen.

Dicat Presb. Dominus sit semper uobiscum. R\. Et.

[d 1Kb] Psallendo. Redde mihi leticiam salutaris tui. Et spiritu principali confirma me. u\. Cor mundum crea in me Deus: et spiritum rectum innoua in uisceribus meis. P. Et spiritum. u\. Ne proiicias me a facie tua: et Spiritum Sanctum tuum ne auferas a me. P. Et Spiritum. Silentium facite.


Sequentia Epistole Pauli Apostoli ad Ephesios .

R\. Deo gratias.

Fratres: memoriam uestri faciens in orationibus meis: ut Deus Domini nostri Iesu Christi Pater  glorie det uobis spiritum sapientie et reuelationis in agnitionem eius: inluminatos oculos cordis uestri: ut sciatis que sit spes uocationis eius: que diuitie glorie hereditatis eius in Sanctis: et que sit supereminens magnitudo uirtutis eius: cui credidimus. Secundum operationem potentie uirtutis eius: quam operatus est in Christo. Suscitans eum a mortuis: et constituens ad dexteram suam in celestibus supra omnem principatum: et potestatem: et uirtutem: et dominationem: et omne nomen quod nominatur. Non solum in hoc seculo: sed in futuro. Omnia subiecit sub pedibus eius: et ipsum posuit caput supra omnem Ecclesiam: que est corpus ipsius plenitudo eius qui omnia in omnibus adimpletur. Et uos cum essetis mortui delictis et peccatis uestris: in  quibus aliquando ambulastis secundum seculum mundi huius: secundum principem potestatis eris huius spiritus: qui nunc operatur in filios diffidentie. In quibus et nos omnes aliquando conuersati sumus: in desideriis carnis uestre facientes uoluntatem carnis et cogitationum: et eramus natura filii ire sicut et ceteri. Deus autem qui diues est in misericordia propter nimiam caritatem suam dilexit nos. Et cum essemus mortui peccato conuiuificauit nos in Christo. Cuius gratia salui facti sumus et conresuscitauit: et consedere fecit in celestibus in Christo Iesu. Ut ostenderet in seculis superuenientibus abundantes diuitias gratie sue: in bonitate super nos in Christo Iesu. Gratia enim [f 1Kb] saluati per fidem: et hoc non ex nobis. Dei enim donum  non ex operibus est: ut ne quis glorietur. Ipsius enim sumus factura creati in Christo in operibus bonis: que preparauit Deus: ut in illis ambulemus [g 1Kb] per Spiritum Sanctum: qui datus est nobis. R\. Amen.


 Lectio sancti Euangelii secundum Lucam .

In illis diebus Dominus noster iehsu Christus perambulabat Hierico: et ecce uir nomine Zacheus: et hic erat princeps publicanorum: et ipse diues. Et querebat uidere Iesum: quis esset: et non poterat pre turba: quia statura pusillus erat. Et precurrens ascendit in arborem sycomorum: ut uideret eum: quia inde erat transiturus. Et cum uenisset ad locum suspiciens iehsu: uidit illum et dixit ad eum: Zachee festinans descende: quia hodie in domo tua oportet me [b 1Kb] prandere. Et festinans descendit: et excepit illum gaudens. Et cum uiderent omnes murmurabant dicentes: quod ad hominem peccatorem diuertisset. Stans autem Zacheus dixit ad Iesum. Domine: ecce dimidium bonorum meorum do pauperibus:  et siquid aliquem defraudaui: reddo quadruplum. Ait iehsu ad eum. Quia hodie salus domui huic facta est: eo quod et ipse filius est Abre. uenit eum filius hominis querere: et saluum facere quod perierat. R\. Amen.

Dicat Presb. Dominus sit semper uobiscum. R\. Et cum.

[c 1Kb] Lauda. Alleluia. u\. Spiritus tuus Domine deducat nos in [d 1Kb] uiam rectam. P. Alleluia.

[e 1Kb] Sacrificium. Celebrauerunt filii Isrel diem festum benedicentes Deum: qui liberauit eos: misericordie initium stillans super eos: alleluia: alleluia: alleluia. u\. Alleluia. uidi summum Sacerdotem ante altare manus [f 1Kb] procedentem et orantem pro  omni populo. u\. Misericordie.

[g 1Kb] Missa ista non est legenda hic. Sed quere eam in Dominico in ramis Palmarum. uidelicet folio 152. que incipit Catholicam Fidem. Et ista legatur in III. feria infra octauas Sancte Trinitatis.

Appropinquantes ad sacrosanctum Domini eterni Regis altarium: unanimes atque concordes fratres karissimi Deum 265 deprecemur eternum: ut delictis nostris ponat misericordie sue terminum: et preces nostras perducere dignetur ad sue maiestatis indulgentissimum regnum. R\. Amen.

Alia Oratio. Summe atque ineffabilis Deus: qui non uocis: sed cordis auditor esse dignosceris. Qui mentes probas: non etates. Qui non in labiis: sed in corde timeri optaris. Qui benigna consolatione  nos ne pereamus amplecteris: insuper et perditos sub alarum tuarum umbraculo colligis: dignare cor nostrum a uitiorum maculis emundare: ut ab omni inquinatione purgati: et a seculi uoraginibus exempti: habitaculum esse mereamur Spiritus Sancti. R\. Amen.

 Post nomina. Oratio. Offerentium pius Christ suscipe uota: Sanctorumque tuorum nobis concede suffragia: et defunctis in pace requiem largire luci fluam. R\. Amen.

Ad pacem. Oratio. Deus qui fidelium pace letaris: dona seruulis tuis pacem: omnesque eorum actus qui tibi seruire cupiunt placabili miseratione compone. R\. Amen.

Inlatio. Dignum et iustum est: equum uere et salutare est: tibi laudis hostias immolare Domine sancte Pater eterne omnipotens Deus per Iesum Christum Filium tuum Dominum nostrum. Cuius figuram Abel instituit. Agnus quoque legalis ostendit. Abraham celebrauit. Melchisedech exhibuit. Sed uerus agnus et eternus Pontifex Dominus noster iehsu  Christus impleuit. Pro quibus beneficiis Cherubin exultant: Seraphin quoque pennigera tripudatione augustius gloriantur. Sex quaternus numerus seniorum: bis bina illa animalia oculata bis ternis alis alata summoque in gaudio dilatata in celestibus regnis: egregiis uocibus unimodum carmen personant: ita dicentes. R\. Sanctus. Sanctus. Sanctus.

Post Sanctus. Te laudat Domine omnis uirtus celorum: et innumerabilis multitudo Sanctorum. Tibi omnis creatura famulatur: et sequitur beatorum exercitus Angelorum. Christe Domine ac redemptor eterne.

Post pridie. Oratio. Suscipe omnipotens Deus sacrificium huius sacre solennitatis: et imposita hec  altaribus tuis munera: benedicere nobis et sanctificare dignare. R\. Amen.

Ad Orationem Dominicam. Inclinemus Deo fratres karissimi corda nostra cum lacrimis: et confitentes peccata nostra clementissimo conditori iugi obsecratione clamemus e terris. Pater noster. Humiliate uos benedictioni. Dominus sit semper uobiscum. R\. Et cum.

Benedictio. Benedicat uobis omnipotens Deus: qui uos dignatus est psalmare de nichilo. R\. Amen. Ipse sanet languores uestros: qui uester est solus Dominus et redemptor. R\. Amen. Atque ipsi semper sit cura de uobis: in quo omnis est plenitudo uestre salutis. R\. Amen. Per misericordiam ipsius Dei nostri  qui est benedictus et uiuit et omnia regit in secula seculorum. R\. Amen. Dominus sit semper uobiscum. R\. Et cum.

Dicat chorus. Gustate et uidete. Require retro in uigilia Pentecostes. Communio. Refecti Christi corpore. fol. 257.

 Oratio. [a 1Kb] Christi Domini nostri gratia satiati: gratias agimus perpetue Trinitati: cuius sanguine sumus precio magno redempti. Petimus itaque sacramentorum tuorum meritis: ut de hoc seculo eripiamur inlesi. R\. Amen. Per misericordiam tuam Deus noster etc. Dominus sit semper uobiscum. R\. Et cum. Solennia completa sunt in nomine Domini nostri Iesu Christi: uotum nostrum sit acceptum cum pace. R\. Deo gratias.



[b 2Kb] IN FESTO CORPORIS DOMINI NOSTRI IESU CHRISTI.


Ad Missam. [c 1Kb] Officium.

Cibauit eos ex adipe frumenti; alleluia. Et de petra melle saturauit eos; alleluia: alleluia. u\. Exultate Deo adiutori nostro: iubilate Deo Iacob. P. Et  de petra. u\. Gloria et honor Patri: et Filio: et Spiritui Sancto in secula seculorum: amen. P. Et de petra. Dicat Presb. Per omnia semper secula seculorum. R\. Amen. Gloria in excelsis.

Oratio. Deus qui nobis sub sacramento mirabili passionis tue memoriam reliquisti: tribue quesumus ita nos corporis 266 et sanguinis tui sacra mysteria uenerari: ut redemptionis tue fructum in nobis iugiter sentiamus. R\. Amen. Per misericordiam tuam Deus noster etc. Dominus sit semper uobiscum. R\. Et cum.


Lectio libri Prouerbiorum Salomonis .

R\. Deo gratias.

 Beatus homo qui audit me: et qui uigilat ad fores meos quotidie: et obseruat ad postes ostii mei. Qui me inuenerit: inueniet uitam: et hauriet salutem a Domino. Qui autem in me peccauerit: ledet animam suam: et omnes qui me odorent [e 1Kb] diligant mortem. Sapientia edificauit sibi domum: excidit colunnas septem: immolauit uictimas suas: miscuit uinum: et posuit mensam suam. Misit seruos suos: ut uocarent ad arcem et menia ciuitatis: dicens. Si quis est paruulus: ueniat ad me: et insipientibus locuta est. uenite comedite panem meum et bibite uinum: quod miscui uobis. Relinquite infantiam et  uidete: et ambulate per uias prudentie. R\. Amen. Dominus sit semper uobiscum. R\. Et cum.

[f 1Kb] Psallendo. Potens est Deus parare mensam in deserto. u\. Quoniam percussit petram: et fluxerunt aque: et torrentes inundauerunt. P. In deserto. u. Precepit nubibus desuper: et porte celi aperte sunt et pluit illis manna. P. In deserto. Silentium facite.


Sequentia Epistole Pauli Apostoli ad Corinthios .

R\. Deo gratias.

Fratres. Ego enim accepi a Domino quod et tradidi uobis: quoniam Dominus iehsu in qua nocte tradebatur: accepit panem: gratias et agens fregit et dixit. Accipite et manducate. Hoc est corpus meum  quod pro uobis tradetur: hoc facite in meam commemorationem. Similiter et calicem postquam cenauit dicens. Hic est calix nouum testamentum in meo sanguine: hoc facite quotiescunque biberitis in meam commemorationem. Quotiescunque enim manducaueritis panem hunc: et calicem istum biberitis: mortem Domini adnunciabitis: donec ueniat in claritatem de celis. R\. Amen.


Lectio Sancti Euangelii secundum Iohannem .

Illo in tempore. Dominus noster iehsu Christus loquebatur discipulis suis et turbis dicens. Caro mea uerus est cibus: et sanguis meus uerus est potus. Qui manducat meam carnem: et bibit meum sanguinem:  in me manet; et ego in illo. Sicut misit me uiuens Pater: et ego uiuo propter Patrem. Et qui manducat me; et ipse uiuet propter me. Hic est panis qui de celo descendit. Non sicut manducauerunt patres uestri manna: et mortui sunt. Qui manducat hunc panem: uiuet in eternum. R\. Amen. Dominus sit semper uobiscum. R\. Et cum. [i 1Kb] Lauda. Alleluia. u\. Tu es Sacerdos in eternum secundum ordinem Melchisedech. P. Alleluia.

[i 1Kb] Sacrificium. Paratum panem de celo prestitisti filiis tuis Domine: omne delectamentum in se habentem in odorem suauitatis: alleluia: alleluia.

 Missa. Propitiare Domine cunctis iniquitatibus nostris: et redime nos et de incorruptione uitam nostram: grauia sunt enim nostra delicta: sed tu misericors a nobis debita prolonga flagella: et cum suspensa fuerit iracundia tua: corrigantur que in nos conspicis esse non recta.

Alia Oratio. Deus quem esurimus: et sitimus: tua quesumus dulcedine satiemur. Ut hoc sacrificium quod tibi cum solennitatibus Corporis Christi offerimus: et presenti uita nos a delictis mundos efficiat: et eterna post cum Sanctis omnibus felicitate sustollat. R\. Amen.

Post nomina. Oratio. Acceptum habe pie Pater sacrificium populi offerentis. Quo et uiuis gratiam: et sepultis requiem largiaris eternam. R\. Amen.

 Ad pacem. Oratio. Tuam Domine misericordiam qui das pacem assiduis preconiis immolamus. Quia tu es pax uera: qui pacificas uniuersa: et tua pace commemorantia omnia perseuerant in opera bona. R\. Amen.

[a 1Kb] Inlatio. Dignum et iustum est: nos tibi gratias agere Domine Sancte Pater eterne omnipotens Deus. Qui paras adinuentiones tuas sapienter: et disponis omnia suauiter. Qui ascendisti super occasum: Dominus nomen est tibi. Tu panis es uiuus et uerus: qui 267 descendisti de celo: ut dares [b 1Kb] esurientibus: imo ut ipse esses esca uiuentium. Qui es nobis in pane quo corda firmantur: ut in uirtute panis huius per hos dedicatos nomini tuo dies: sine impedimento carnis et sanguinis ieiunare ualeamus: te  ipsum panem habentes. Quia pauperes tuos celestibus saturas panibus. Cui merito omnes Angeli et Archangeli non cessant clamare quotidie ita dicentes. R\. Sanctus. Sanctus. Sanctus.

Post Sanctus. uere sanctus: uere benedictus Dominus iehsu Christus filius tuus: qui repudiata immundorum contagione libaminum: simplicem ritu noue functionis instituit. Docuitque discipulos suos inter sacrosancta solennia innocentia pura uiuere: et Deo soli hostiam laudis offerre. Christus Dominus ac redemptor eternus.

Post pridie. Oratio. [c 1Kb] Complentes igitur atque seruantes preceptum Unigeniti tui: precamur omnipotens Pater: ut his creaturis superpositis altario tuo spiritum sanctificationis infundas: ut per transfusionem  celestis atque inuisibilis Sacramenti panis: hic transmutatus in carnem: et calix transformatus in sanguinem: sit offerentibus gratia: sumentibus medicina. R\. Amen.

Ad confractionem panis. Ant. Tu Domine da escam nobis in tempore opportuno. Aperi manum tuam: et imple omnem animam benedictione.

Ad orationem Dominicam. Preceptum orationis  quod Christus suis commendauit Discipulis: nos quoque fratres qua gemitu cordis exclamemus e terris Pater noster.

Dicat Presb. uicit leo. tribus uicibus modo ut in die Resurrectionis folio 198.

Postea dicat. Humiliate uos benedictioni. Dominus sit semper uobiscum. R\. Et cum.

Benedictio. Fides qua creditis Christum: perducat uos ad regna celorum. R\. Amen. Spes qua speratis eterna per patientiam: uos faciat aduersa sustinere presentia. R\. Amen. Charitas indeficiens: et hic dulcedinem hominum: et post consortium uobis prelargiatur Angelorum. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

 Dicat Chorus. Gustate et uidete quam suauis est Dominus: alleluia: alleluia: alleluia. u\. Benedicam Dominum: in omni tempore semper laus eius in ore meo: alleluia: alleluia: alleluia. u\. Redimet Dominus animas seruorum suorum: et non derelinquet omnes qui sperant in eum: alleluia: alleluia: alleluia. u\. Gloria et honor Patri: et Filio: et Spiritui Sancto in secula seculorum amen alleluia: alleluia: alleluia.

Com. Refecti Christi corpore: et sanguine te laudamus Domine: alleluia: alleluia: alleluia.

Post Communio. Oratio. Corpus Domini nostri Iesu Christi: quod accepimus: et sanctus sanguis eius quem potauimus: adhereat uisceribus nostris eterne omnipotens Deus: ut non nobis ueniat ad iudicium  neque ad condemnationem: sed proficiat ad salutem: et ad remedium animarum nostrarum in uitam eternam. R\. Amen. Per misericordiam tuam Deus noster etc. Dominus sit semper uobiscum. R\. Et cum. Solennia completa sunt in nomine Domini Iesu Christi. uotum nostrum sit acceptum cum pace.

R\. Deo gratias.



DOMINICO II. POST PENTECOSTEN.


Ad Missam. Officium.

Dominus regnauit. Oratio. Te excelsa laus. Require retro in. I. Dominico post Pentecosten. folio. 242.


Lectio libri Hieremie Prophete .

 R\. Deo gratias.

uerbum quod factum est ad Hieremiam a Domino dicens. Surge descende in domum figuli: et ibi audies uerba mea. Et descendi in domum figuli: et ecce ipse faciebat opus super rotam. Et dissipatum est uas: quod ipse faciebat e luto manibus suis. Conuersusque fecit ille uas alterum sicut placuerat in oculis eius: ut faceret. Et factum est uerbum Domini ad me dicens. Numquid sicut figulus iste non potero  facere uobis domus Isrel ait Dominus? Ecce sicut lutum in manu figuli: sic uos in manu mea domus Isrel. Repente loquar aduersus gentem: et aduersus regnum: ut eradicem et destruam: et disperdam illud. Si penitentiam egerit gens illa a malo suo quod locutus sum aduersus eam: agam et ego penitentiam super malo: quod cogitaui ut facerem ei. Et subito loquar de gente et de regno: 268 ut edificem et plantem illud. Si fecerit malum in oculis meis: ut non audiat uocem meam: penitentiam agam super bono quod locutus sum: ut facerem ei. Nunc ergo dic uiro Iuda et habitatoribus Hierusalem dicens. Hec dicit Dominus. Ecce ego fingo contra uos malum: et cogito contra uos cogitationem. Reuertatur unusquisque a uia sua mala: et dirigite uias uestras:  et studia uestra et habitabo uobiscum. Ait Dominus omnipotens. R\. Amen.

Dicat Presb. Dominus sit semper uobiscum. R\. Et cum spiritu.

[a 1Kb] Psallendo. In toto corde meo Domine narrabo omnia. Mirabilia tua. u\. Letabor et exultabo in te: psallam nomini tuo altissime. P. Mirabilia.

Dicat Presb. Silentium facite.


Sequentia Epistole Pauli Apostoli ad Corinthios .

R\. Deo gratias.

Fratres. Cum [c 1Kb] conuenitis unusquisque uestrum psalmum habet. Doctrinam habet. Apocalypsim habet. Linguam habet: interpretationem habet. Omnia ad edificationem fiant. Sine lingua quis loquitur secundum  duos: aut ut multum tres et per partes: et unus interpretetur. Si autem non fuerit interpres: taceat in Ecclesia. Sibi autem loquatur: et Deo. Prophete duo aut tres dicant: et ceteri diiudicent. Quodsi alii reuelatum fuerit sedenti: prior taceat. Potestis per singulos prophetare: ut omnes discant: et omnes exhortentur: et spiritus prophetarum prophetis subiectus est. Non enim est dissensionis Deus: sed pacis: sicut in omnibus Ecclesiis Sanctorum doceo. Mulieres in Ecclesiis taceant. Non enim permittitur eis loqui: sed subditas esse sicut lex dicit. Siquid autem uolunt discere: domi uiros suos interrogent. Turpe est enim mulieri loqui in Ecclesia. An a uobis uerbum Dei processit: aut in uos solos peruenit? Siquis uidetur propheta esse aut  spiritualis: cognoscat que scribo uobis quia Domini sunt mandata. Siquis autem ignorat: ignorabitur. Itaque fratres emulamini prophetare: et loqui linguis nolite prohibere. Omnia autem honeste et secundum ordinem fiant. Respondeat Chorus. Amen.


Lectio sancti Euangelii secundum Mattheum [d 1Kb] .

Illo in tempore: Dominus noster iehsu Christus ambulans iuxta mare Galilee uidit duos fratres: Symonem qui uocatur Petrus: et Andream fratrem  eius: mittentes rete in mare: erant enim piscatores. Et ait illis. uenite post me: et faciam uos fieri piscatores hominum. At illi continuo relictis retibus: secuti sunt eum. Et procedens inde: uidit alios duos fratres Iacobum Zebedei et Iohannem fratrem eius in naui cum Zebedeo patre eorum reficientes retia sua: et uocauit eos. Illi autem statim relictis retibus et patre: secuti sunt eum. Et circuibat iehsu totam Galileam docens in sinagogis eorum: et predicans euangelium regni: et sanans omnem languorem: et omnem infirmitatem in populo. Et abiit opinio eius in totam Syriam: et obtulerunt ei omnes male habentes uariis languoribus: et tormentis comprehensos: et qui demonia habebant: et lunaticos: et paraliticos: et curauit eos. Et secute sunt eum turbe  multe de Galilea. Respondeat Chorus. Amen.

Hic dicat Presb. Dominus sit semper uobiscum. Respondeat Chorus. R\. Et cum.

[e 1Kb] Lauda. Aleluia. u\. Lauda Hierusalem Dominum et conlauda Deum tuum Syon. P. Alleluia.

[f 1Kb] Sacrificium. Alleluia. u\. Offerent Sacerdotes super altare holocausta uestra: qui pro pace facient sacrificia: et placabitur uobis Dominus Deus uester: alleluia: alleluia: alleluia. u\. Alleluia. Sacerdotes et Leuite qui custodierunt cerimonias sanctuarii mei: dum errarent Filii Isrel a me: ipsi accedent ad me ut ministrent mihi. Stabunt in conspectu meo: ut offerant mihi sacrificium. P. Et placabitur uobis.

Missa. Appropinquantes ad sacrum.

Require retro in primo Dominico post Pentecosten.  fol. 265.

Dicat Chorus. Gustate et uidete.

Com. Refecti Christi corpore.

Require retro in festo Corporis Christi. folio 267.

Oratio. Christi Domini nostri.

269 Require in I. Dominica post Pentecosten folio 262.



IN TERTIO DOMINICO POST PENTECOSTEN.


Ad Missam. Officium.

Dominus regnauit. fol. 263.

Oratio. Te excelsa laus in altissimis decet: tibi e terris gloriam Ecclesia canit: ad astra hymnum emittit. Rogamus omnipotens Deus ut sicut tuas solenniter porrigimus laudes: ita precum nostrarum  iubeas efficaciter suscipere uoces. Respondeat Chorus. Amen. Per misericordiam tuam. etc.


Lectio libri Hieremie Prophete .

R\. Deo gratias.

Hec dicit Dominus. Clama ad me: et exaudiam te: et annunciabo tibi grandia et firma: que nescis. Quia hec dicit Dominus exercituum Deus Isrel ad domos huius Urbis: et ad domos Regis Iude: que destructe sunt: et admoniciones: et gladium uenientium: ut dimicent cum Caldeis: et impleant eas  cadaueribus hominum: [a 1Kb] quas percussi in furore meo: et in indignatione mea. Abscondens faciem meam a ciuitate hac propter omnem maliciam eorum. Ecce ego obducam eis cicatricem et sanitatem: et curabo eos: et reuelabo illis deprecationem pacis et ueritatis. Et conuertam conuersionem Hierusalem: et edificabo eos sicut a principio: et mundabo illos ab omni iniquitate sua: in qua peccauerunt mihi. Et propicius ero iniquitatibus eorum: in quibus dereliquerunt me: et spreuerunt me. Et erit mihi in nomen: et in gaudium et in laudem: et in exultationem cunctis gentibus terre: que audierint omnia bona: que ego facturus sum eis: et pauebunt et turbabuntur in omnibus bonis: et in omni pace: quam ego faciam eis. Hec dicit Dominus. Adhuc audietur in loco  isto quem uos dicitis esse desertum: eo quod non sit homo nec iumentum in ciuitatibus Iuda: et foris Hierusalem: que desolate sunt absque homine: et absque habitatore: et absque pecore. uox gaudii: et uox leticie. uox sponsi: et uox sponse. uox dicentium: confitemini Domino exercituum: quoniam bonus: quoniam in seculum misericordia eius. R\. Amen.

Dicat Presb. Dominus sit semper uobiscum. R\. Et cum.

[b 1Kb] Psallendo. Factus est Dominus refugium pauperum: adiutor in oportunitatibus: in tribulatione. u\. Sperent in te qui nouerunt te: quia non derelinques querentes te Domine. P. In tribulatione.

Dicat Presbiter. Silentium facite.


 Sequentia Epistole Pauli Apostoli ad Corinthios .

R\. Deo gratias.

Fratres. Fiduciam talem habemus per Christum ad Deum. Non quod sufficientes simus cogitare aliquid a nobis quasi ex nobis: sed sufficientia nostra ex Deo est: qui et idoneos nos fecit ministros noui testamenti. Non littere: sed spiritus. Littera enim occidit: spiritus autem uiuificat. Quod si ministratio mortis litteris deformata in lapidibus fuit in gloria: ita ut non possent intendere filli Isrel in faciem Moysi: per gloriam uultus eius: que euacuatur: quomodo non magis ministratio spiritus erit in gloriam? Nam si ministratio damnationis in gloria est  multo magis abundat ministerium iusticie in gloriam. Nam nec glorificatum est: quod claruit in hac parte propter excellentem gloriam. Si enim quod euacuatur per gloriam est: multo magis quod manet in gloria est. Habentes autem talem spem: multa fiducia utimur. Et non sicut Moyses ponebat uelamen super faciem suam: ut non intenderent filii Isrel in faciem eius: quod euacuatur: sed obtusi sunt sensus eorum usque in hodiernum diem. Id ipsum uelamen in lectione ueteris testamenti manet non reuelatum: quoniam in Christo euacuatur. Sed usque in hodiernum  diem cum legitur Moyses uelamen positum est super cor eorum. Cum autem conuersus fuerit ad Deum: auferetur uelamen. Dominus autem spiritus est. Ubi autem spiritus Domini: ibi libertas. Nos autem omnes reuelata facie gloriam Domini speculantes in eandem imaginem transformamur: a claritate in claritatem tanquam a Domini spiritu. 270 Ideo habentes hanc amministrationem iuxta quod misericordiam consecuti sumus. Ideo [d 1Kb] deficimus: sed abdicamus occulta dedecoris. Non ambulantes in astutia: neque adulterantes uerbum Dei: sed in manifestatione ueritatis: commendantes nosmetipsos ad omnem conscientiam hominum coram Deo. Quodsi etiam opertum est Euangelium nostrum: in his qui pereunt est opertum: in quibus Deus huius seculi  excecauit mentes infidelium: ut non fulgeat inluminatio Euangelii glorie Christi: qui est imago Dei. Non enim nosmetipsos commendamus: sed Iesum Christum Dominum. Nos autem seruos uestros per Iesum. Quoniam Deus qui dixit de tenebris lumen splendescere: ipse inluxit in cordibus nostris ad inluminationem scientie claritatis Dei in facie Iesu Christi Domini nostri. R\. Amen.


Lectio sancti Euangelii secundum Mattheum .

Illo in tempore. Dominus noster iehsu Christus: ascendit in nauiculam: et secuti sunt eum discipuli eius. Et ecce motus magnus factus est in mare: ita ut nauicula operiretur fluctibus: ipse uero dormiebat.  Et accesserunt et suscitauerunt eum dicentes. Domine: salua nos: perimus. Et dicit eis. Quid timidi estis modice fidei? Tunc surgens imperauit uentis et mari: et facta est tranquillitas magna. Porro homines mirati sunt dicentes: Qualis est hic: quia uenti et mare obediunt ei. R\. Amen.

Dicat Presbyter. Dominus sit semper uobiscum. R\. Et cum.

[f 1Kb] Lauda. Alleluia. Aperiam in parabolis os meum: loquar propositiones ab initio seculi. P. Alleluia.

[g 1Kb] Sacrificium. In uniuersis solennitatibus domus Domini offeret Sacerdos sacrificium pro peccato: et holocausta pacifica ad placandum Dominum pro populo Isrel alleluia. u\. Mundabit Sacerdos sanctuarium Domini: et tollet de sanguine: quod est  pro peccato: et ponet in postibus domus Domini: et in quatuor angulis crepidinis altaris. P. Ad placandum Dominum.

Missa. Deum: qui Ecclesie sue fide: et utilitate letatur fratres karissimi deprecemur: ita nos in ea perenniter conseruande possideat: quod in eterna gaudia introducat. R\. Amen.

Alia Oratio. Deus qui Ecclesiam tuam inter aduersa crescere uoluisti inobedientium intra eam prosterne superbiam: et ueritatis tue subiuga propicius unitati.

 R\. Amen.

Post nomina. Oratio. Acceptum habe pie Pater sacrificium populi offerentis: quo et uiuis gratiam et sepultis requiem largiaris eternam. R\. Amen.

Ad pacem. Oratio. Tribue nobis Domine pacis tue solamen: cum quo et hic tuti ab hoste: et in eternum uiuere possimus beati.

R\. Amen.

Inlatio. Dignum et iustum est: omnipotens Pater: nos tibi gratias agere per Dominum nostrum Iesum Christum filium tuum: uerum eternumque Pontificem: et solum sine peccati macula Sacerdotem. Cuius sanguine omnium corda mundante placationis tibi hostias: non solum pro delictis populi: sed etiam pro nostris offensionibus immolamus: ut omne  peccatum quod carnis fragilitate contrahitur: summo interpellante pro nobis Antistite absoluatur. Cui merito omnes Angeli non cessant clamare ita dicentes. R\. Sanctus. Sanctus. Sanctus.

Post Sanctus. uere sanctus: uere benedictus Dominus noster iehsu Christus filius tuus. In cuius nomine etiam tibi Domine hec sacra libamus: orantes: ut que offerimus libens suscipias: et Spiritus tui Sancti infusione benedicas. Deus Dominus ac redemptor eternus.

Post pridie. Oratio. Benedic Domine huic hostie in honorem tui nominis tibi oblate: et sumentium ex ea sanctifica mentem: et purifica uoluntatem. R\. Amen.

Ad orationem Dominicam.

Malorum nostrorum fratres karissimi memores  lachrymosas preces: Domini dirigamur ad aures. Quo mundati a uitiis liberi ad eum proclamemus e terris. Pater noster qui es in celis.

Dicat Presb. Humiliate uos benedictioni. Dominus sit semper uobiscum. R\. Et cum spiritu.

271 Benedictio. Christus Dominus: qui est uita mortalium: auferat a uobis maculas delictorum. R\. Amen. Induat uos decore uirtutum: et donet uobis consortium beatorum. R\. Amen. Ut probabiles fide: et opere immaculati perueniatis ad eternam hereditatem. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Dicat Chorus. Gustate et uidete. Communio. Refecti  Christi corpore. Quere in festo Corporis Christi. fol. 267.

Oratio. Refecti Christi corpore et sanguine: pariterque sanctificati Deo Patri omnipotenti gratias referamus: ut nos in eandem refectionem et sanctificationem habentes: hic et in futuro seculo gloriam percipiamus. R\. Amen. Per misericordiam tuam Deus noster etc. Dominus sit semper uobiscum. R\. Et cum. Missa acta est in nomine Domini nostri Iesu Christi: perficiamus cum pace.

R\. Deo gratias.



IN IIII. DOMINICO POST PENTECOSTEN.


Ad Missam. Officium.

Dominus regnauit. Oratio. Te excelsa laus. Quere retro in I. Dominico post Pentecosten. fol. 263.


Lectio Esaye Prophete .

R\. Deo gratias.

Hec dicit Dominus. Qui dedit in mari uiam: et in aquis torrentibus semitam. Qui eduxit quadrigam et equum: agmen et robustum: simul obdormierunt nec resurgent. Contriti sunt quasi lignum: et extincti sunt. Ne memineritis priorum: et antiqua ne intueamini. Ecce ego [b 1Kb] faciam noua: et nunc orientur: utique cognoscetis ea. Ponam in deserto uiam: et in inuio flumina. [c 1Kb] Glorificauit me bestia agri: dracones: et [d 1Kb] structiones: quia dedi in deserto  aquas: flumina in inuio: ut darem potum populo meo electo meo. Populum istum formaui mihi: laudem meam [e 1Kb] narrauit. Non me inuocasti Iacob: nec laborasti in me Isrel. Non obtulisti mihi arietem holocausti tui: et uictimis tuis non glorificasti me. Non te seruire feci in oblatione: nec laborem tibi prebui in thure. Non emisti mihi argento calamum: et adipe uictimarum tuarum non inebriasti me. uerumtamen seruire me fecisti in peccatis tuis: prebuisti mihi laborem in iniquitatibus tuis. Ego sum: ego sum ipse qui deleo iniquitates tuas propter me: et peccatorum tuorum non recordabor amplius. R\. Amen.

Dicat Presbyter. Dominus sit semper uobiscum. R\. Et cum.

 [f 1Kb] Psallendo. Cantabo Domino qui bona tribuit mihi: psallam nomini Domini altissimi. u\. Ego autem in misericordia tua sperabo: exultabit cor meum in salutari tuo. P. Psallam.

Dicat Presbiter. Silentium facite.


Sequentia Epistole Pauli Apostoli ad Galathas .

R\. Deo gratias.

Fratres. Christus nos redemit de maledicto legis: factus pro nobis maledictum: quia scriptum est: Maledictus omnis qui pependit in ligno: ut in gentibus benedictio Abrahe fieret in Christo Iesu: ut pollicitationem spiritus accipiamus per fidem. Fratres secundum hominem dico: tamen hominis confirmatum testamentum nemo spernit: aut superordinat.  Abrahe dicte sunt promissiones et semini eius. Non dicit et seminibus: quasi in multis: sed quasi in uno: et semini tuo qui est Christus. Hoc autem dico testamentum confirmatum a Deo: que post quadringentos et triginta annos facta est lex. Non irritam fecit ad uacuandam promissionem. Nam si ex lege hereditas: iam non est ex promissione. Abrahe autem per promissionem donauit Deus. Quid igitur lex? propter transgressionem posita est: donec ueniret semen: cui promiserat ordinata per angelos  in manu mediator. [a 1Kb] Mediator autem unius non est. Deus autem unus est. Lex ergo aduersus promissa Dei? Absit. Si enim data esset lex: que posset uiuificare: uere ex lege esset iusticia. Sed conclusit scriptura omnia sub peccato: ut promissio ex fide Iesu Christi daretur credentibus. Priusquam ueniret fides: sub lege custodiebamur conclusi in eam fidem: que reuelanda erat. Itaque lex pedagogus noster fuit in Christo: ut ex fide iustificaremur. At ubi uenit fides: iam non sumus sub pedagogo. Omnes enim filii Dei estis per fidem que est in Christo Iesu Domino nostro. R\. Amen.


272 Lectio sancti Euangelii secundum Mattheum .

Illo in tempore. Dominus noster iehsu Christus  loquebatur discipulis suis dicens. Qui non est mecum: contra me est. Et qui non congregat mecum: spargit. Ideo dico uobis: omne peccatum et blasphemia remittetur hominibus. [c 1Kb] Spiritus autem blasphemie non remittetur eis. Et quicumque dixerit uerbum contra filium hominis remittetur ei. Qui autem dixerit contra Spiritum Sanctum: non remittetur ei: nec in hoc seculo nec in futuro. Aut facite arborem bonam: et fructum eius bonum: aut facite arborem malam: et fructum eius malum. Siquidem ex fructibus arbor cognoscitur. Progenies uiperarum: quomodo potestis bona loqui cum sitis mali? Ex abundantia autem cordis os loquitur. Bonus homo de bono thesauro profert bona. Et malus homo de malo thesauro profert mala. Dico autem uobis quoniam  omne uerbum otiosum: quod locuti fuerint homines: reddent rationem de eo in die iudicii. Ex uerbis enim tuis iustificaberis: et uerbis tuis condemnaberis. Tunc respondebant ei quidam de scribis et phariseis dicentes. Magister uolumus a te signum uidere. Qui respondens ait illis. Generatio mala et adultera signum querit: et signum non dabitur ei: nisi signum Ione prophete. Sicut enim fuit Ionas in uentre ceti tribus diebus et tribus noctibus: sic erit filius hominis in corde terre tribus diebus: et tribus noctibus. uiri Niniuite surgent in iudicio cum generatione ista: et condemnabunt eam: quia penitentiam egerunt in predicatione Ione: et ecce plusquam Ionas hic. Regina Austri surget in iudicio cum generatione ista: et condemnabit eam: quia uenit a  finibus terre audire sapientiam Salomonis: et ecce plusquam Salomon hic. Cum autem spiritus immundus exierit ab homine: ambulat per loca arida: querens requiem et non inuenit. Tunc dicit. Reuertar in domum meam: unde exiui. Et ueniens inuenit uacantem scopis mundatam et ornatam. Tunc uadit et adhibet septem alios spiritus secum nequiores se: et intrantes habitant ibi: et fiunt nouissima hominis  illius peiora prioribus. Sic erit generationi huic pessime. Adhuc eo loquente ad turbas: ecce mater eius: et fratres stabant foris querentes loqui ei. Dixit ei quidam. Ecce mater tua: et fratres tui forisistant querentes te. At ille respondens dicenti sibi ait. Que est mater mea: et qui sunt fratres mei? Et extendens manum in discipulos suos dixit. Ecce mater mea: et fratres mei. Quicunque enim fecerit uoluntatem Patris mei; qui in celis est: ipse meus est frater et soror et mater est.

R\. Amen.

Dicat Presbiter. Dominus sit semper uobiscum.

R\. Et cum.

[d 1Kb] Lauda. Alleluia. Aperiam in parabolis. Require retro in Dominico. III. post Pentecosten. folio  270.

[e 1Kb] Sacrificium. Sacerdotes Domini offerunt incensum Domino pro peccato: pro delicto legitimum sempiternum est in generationibus: alleluia. De sacrificiis Domini: alleluia: alleluia. u\. Alleluia: dixit Dominus ad Moysen: Sacerdos cum ad sacrosanctum accesserit: offeret oblationem in odorem suauissimum Domino: et ponet in tabernaculo testimonii. P. De sacrificiis.

Missa. Omnipotentem Deum fratres karissimi deprecemur: ut illam nobis Deus ad se orandum precem inspiret: quam ipse premio immortalitatis remuneret.

R\. Amen.

Alia Oratio. Deus qui infirmitatis nostre factus es  particeps: fac nos tui regni esse consortes. Ut quibus participari uoluisti assumendo hominem participium conferas glorie tue.

R\. Amen.

Post nomina. Oratio. Inlabere Domine oblatis tibi hostiis: et susceptis fidelium uotis requiem iube prorogari defunctis.

R\. Amen.

Ad pacem. Oratio. Multiplica nos Domine humilitatis bono et caritatis studio: ut uiuentibus in pace fructum tibi exhibeamus iusticie. R\. Amen.

Inlatio. Equum et satis iustum est omnipotens Pater: ut tibi plebs tua deferat laudem: quam unici Filii tui redemisti sanguine. Ut enim opus tuum  usquequaque non teneretur 273 captiuum: eundem unigenitum tuum dedisti [f 1Kb] uicarium: ut crucis perpessus iniuriam: perditum hominem repararet ad uitam. Propter quod Euangelice potestates non cessant laudare: ita dicentes. R\. Sanctus. Sanctus. Sanctus.

Post Sanctus. uere sanctus: uere benedictus Dominus noster iehsu Christus filius tuus. Qui solus  est uita mortalium: et immortalitas redemptorum. Christus Dominus ac redemptor eternus.

Post pridie. Sanctificetur quesumus Domine hec oblata in honorem tui nominis uictima: ut libantes ex ea hereditatem capiamus eternam. R\. Amen.

Ad orationem Dominicam. Preceptionis Diuine memores dilectissimi fratres: orationem quam Christus suos Patrem docuit semper orare discipulos: nos quoque e terris proclamemus ad celos. Pater noster qui.

Dicat Presb. Humiliate uos benedictioni. Dominus sit semper uobiscum.

R\. Et cum.

Benedictio. Fides qua creditis Christum: perducat uos ad regnum celorum. R\. Amen. Spes qua  speratis eterna: per patientiam uos faciat sustinere presentia. R\. Amen. Charitas indeficiens: et hic dulcedinem hominum: et post consortia uobis prelargiatur Sanctorum. R\. Amen. Per misericordiam ipsius Dei etc. Dominus sit semper uobiscum. R\. Et cum.

Dicat Chorus. Gustate et uidete.

Com. Refecti Christi Corpore. Quere retro in festo Corporis Christi. fol. 267.

Oratio. Refecti Christi Corpore. fol. 271.



IN QUINTO DOMINICO POST FESTUM PENTECOSTES.

Officium. Dominus regnauit.

Oratio. Te excelsa laus.

 Quere in primo Dominico post Pentecosten. fol. 263.


Lectio Libri Esaye Prophete .

R\. Deo gratias.

Hec dicit Dominus. Leuate in excelsum oculos uestros: et uidete quis creauit hec. Qui educit in numero miliciam eorum: et omnes ex nomine uocat. Pre multitudine fortitudinis et roboris uirtutisque eius: neque unum reliquum fuit. Quare dicis Iacob: et loqueris Isrel: abscondita est uia mea a Domino: et a Deo meo iudicium meum transibit? Nunquid nescis aut non audisti? Deus sempiternus Dominus qui creauit terminos terre non deficiet neque laborabit: nec est inuestigatio sapientie eius. Qui dat lasso uirtutem: et his qui non sunt: fortitudinem  et robur multiplicat. Deficient pueri et laborabunt: et iuuenes in infirmitate cadent: qui autem sperant in Domino: mutabunt fortitudinem. Assument pennas ut aquile: current et non laborabunt: ambulabunt et non deficient. R\. Amen.

Dicat Presbiter. Dominus sit semper uobiscum. R\. Et cum.

[b 1Kb] Psallendo. Ab occultis meis munda me Domine: et ab alienis parce seruo tuo. u\. Si mei non fuerint dominati tunc immaculatus ero: et mundabor a delicto magno. P. Et ab alienis.

Dicat Presbiter. Silentium facite.


 Sequentia Epistole Pauli ad Philippenses .

Fratres. Hoc sentite in uobis: quod et in Christo Iesu. Qui cum in forma Dei esset: non rapinam arbitratus est esse se equalem Deo: sed semetipsum exinaniuit: formam serui accipiens in similitudinem hominum factus: et habitu inuentus ut homo. Humiliauit semetipsum factus obediens usque ad mortem: mortem autem crucis. Propter quod et Deus illum suscitauit: et donauit illi nomen super omne nomen: ut in nomine Iesu omne genu flectatur: celestium: terrestrium: et infernorum. Et omnis lingua confiteatur: quia Dominus iehsu Christus in gloria est Dei Patris. Itaque fratres mei sicut semper obedistis: non in presentia mea tantum: sed multo magis nunc in absentia mea: cum metu et tremore uestram salutem  operamini. Deus est enim qui operatur in uobis: et uelle et perficere pro bona uoluntate. Omnia autem facite sine murmurationibus: et hesitationibus: ut sitis sine querela: et simplices in aduentu filii Dei: sine reprehensione in medio nationis praue et preuerse: inter quos lucetis sicut luminaria in mundo: uerbum uite continentes ad gloriam meam in die Christi. Quia non in uacuum cucurri: neque in uacuum laboraui. Sed etsi immolor supra sacrificium et obsequium fidei uestre: gaudeo et congratulor omnibus uobis. Idipsum et 274 uos gaudete: et congratulamini mihi. R\. Amen.


Lectio sancti Euangelii secundum Mattheum .

 Illo in tempore. Dominus noster iehsu Christus cum uenisset trans fretum in regionem Gerasenorum: occurrerunt ei duo habentes demonia: de monumentis exeuntes seui nimis: ita ut nemo posset transire per uiam illam. Et ecce clamauerunt dicentes. Quid nobis et tibi Iesu Fili Dei? uenisti huc ante tempus torquere nos? Erat autem non longe ab illis grex multorum porcorum pascens. Demones autem rogabant eum dicentes. Si eiicis nos hinc: mitte nos in gregem porcorum. Et ait illis. Ite. At illi exeuntes: abierunt in porcos. Et ecce magno impetu abiit totus grex preceps in mare: et mortui sunt in aquis. Pastores autem fugerunt. Et uenientes in ciuitatem: nunciauerunt hec omnia: et de his qui demonia habuerant. Et ecce tota ciuitas exiit obuiam  Iesu: et uiso eo: rogabant eum: ut transiret a finibus eorum. Et ascendens iehsu in nauiculam - transfretauit et uenit in ciuitatem suam. Et ecce offerebant ei paraliticum iacentem in lecto. uidens autem iehsu fidem illorum: dixit paralitico. Confide fili: remittuntur tibi peccata tua. Et ecce quidam de scribis dixerunt intra se. Hic blasphemat. Et cum uidisset iehsu cogitationes eorum: dixit. Ut quid cogitatis mala in cordibus uestris? Quid est facilius dicere: dimittuntur tibi peccata tua: an dicere: surge et ambula? Ut autem sciatis: quia filius hominis habet potestatem in terra dimittendi peccata.  Tunc ait paralitico. Surge: tolle lectum tuum: et uade in domum tuam. Et surrexit: et abiit in domum suam. uidentes autem turbe timuerunt: et glorificauerunt Deum: qui dedit potestatem talem hominibus. R\. Amen. Dicat Presb. Dominus sit semper uobiscum. R\. Et cum. [a 1Kb] Lauda. Alleluia. u\. Non nobis Domine non nobis: sed nomini tuo da gloriam. P. Alleluia.

[b 1Kb] Sacrificium. Accendentes Sacerdotes filii Leui ad altare: quos elegit Dominus Deus tuus ut ministrent ei. Et benedicant in nomine eius: alleluia. u\. Dixit Moyses ad Sacerdotes Leuitici generis: ad omnem Isrel: attende et audi Isrel: hodie factus est populus Domini Dei tui audiens uocem eius: et faciens mandata eius atque iusticiam: quam ego precipio  tibi. Et bene.

Missa: Deum fratres karissimi prece flagitemus continua: ut illam nobis tribuat in oratione fiduciam: que impetret postula. R\. Amen.

Alia Oratio. Exaudi Domine deuotam tue familie precem: et oblatum tibi hoc sacrificium in remissionem nostrorum peccaminum propiciatus assume. R\. Amen.

Post nomina. Oratio. Adspira Domine offerentium uotis propicius: et requiem defunctis concede benignus. R\. Amen.

Ad pacem. Solue Christe Deus nostrorum criminum nodos: et in pace quam ipse docuisti fac nos semper esse connexos. R\. Amen.

Inlatio. Dignum et iustum est Deus Pater omnipotens:  te et terrestrium et celestium creaturarum preconio laudis attoli: qui nos unigeniti tui sanguine redemisti. Quique nos tibi per eius mortem reconciliasti: ut regni sui essemus heredes: qui corporis nostri factus est particeps: quem conlaudant omnes Angeli: ita dicentes. R\. Sanctus.

Post sanctus. uere sanctus uere benedictus Dominus noster iehsu Christus Filius tuus. Quem celestia pariter et terrena conlaudant: qui est agnus Dei: et tollit peccatum mundi. Ipse Dominus ac Redemptor eternus.

Post pridie. Offerentes tibi Deus sacrificium laudis rogamus: ut oblata acceptes: et oblatores sanctifices. R\. Amen.

 Ad Orationem Dominicam. Oremus Deum dilectissimi fratres: ut nos efficiat coram se [c 1Kb] exorabiles: quo puras manus cum conscientiis ad eum leuemus proclamantes e terris. Pater noster.

Dicat Presb. Humiliate uos benedictioni. Dominus sit semper uobiscum. R\. Et cum.

Benedictio. Sit uestri Dominus: adiutor in omnibus. R\. Amen. Preces uestras exaudiat: et peccata dimittat. R\. Amen. Que poscitis: conferat: et que pauetis: procul a uobis repellat. R\. Amen. Per misericordiam  ipsius Dei nostri etc. Dominus sit semper uobiscum. R\. Et cum.

Dicat Chorus. Gustate et uidete. Communio. Refecti Christi corpore. Quere in festo Corporis Christi fol. 267.

275 Oratio. Gustantes Domine suauitatis dulcedinis plenitudinem quesumus: ut sit nobis hoc in remissionem peccatorum: et sanitatem mentium. R\. Amen. Per misericordiam tuam Deus etc. Dominus sit semper uobiscum. R\. Et cum. In nomine Domini nostri Iesu Christi perficiamus cum pace. R\. Deo gratias.



IN SEXTO DOMINICO POST PENTECOSTEN.

Officium. Dominus regnauit. Oratio. Te excelsa laus. Quere fol. 163.


 Lectio Libri Hieremie Prophete .

Hec dicit Dominus. Iudicate mane iudicium: et eruite oppressum de manu calumniantis: ne forte egrediatur ut ignis indignatio mea: et succendatur: et non sit qui extinguat propter maliciam studiorum uestrorum. Et ego ad te habitatricem uallis solide: atque [e 1Kb] campestrium. Qui dicitis quis percutiet nos: et quis ingredietur domos nostras? Ego uisitabo super uos iuxta fructum studiorum uestrorum: dicit Dominus. Et succendam ignem in saltum eius: et deuorabo omnia in circuitu eius. Hec dicit Dominus. Descende in domum Regis Iuda: et loqueris ei uerbum hoc: et dices. Audi uerbum Domini Rex Iuda: qui sedes super solium Dauid: tu et serui tui et populus tuus: qui ingredimini per portas istas. Hec  dicit Dominus. Facite iudicium et iustitiam: et liberate oppressum de manu calumniatoris: et aduenam et pupillum et uiduam nolite contristari: neque opprimatis inique: et sanguinem innocentem ne effundatis in loco isto. Si enim facientes feceritis uerbum istud: ingredientur [f 1Kb] per portas huius Reges sedentes de genere Dauid super thronum eius: ascendentes super currus et equos: ipsi et serui et populus eorum. Factum est uerbum Domini ad me: et locutus sum ad uos de nocte consurgens et loquens: et non audistis. Et misit Dominus ad uos omnes seruos suos Prophetas. Consurgens diluculo mittensque non audistis: neque inclinastis aures uestras ut audiretis. [g 1Kb] Hec enim dicit Dominus. Reuertimini unusquisque  a uia sua mala: et a pessimis cogitationibus uestris. Et habitabitis in terra quam dedit Dominus uobis et patribus uestris: a seculo et usque in seculum. Et nolite ire post Deos alienos: ut seruiatis eis: adoretisque eos: neque me ad iracundiam prouocetis in operibus manuum uestrarum. Et non affligam uos: [h 1Kb] neque auferam a uobis misericordiam meam: dicit Dominus. R\. Amen.

Dicat Presbyter. Dominus sit semper uobiscum. R\. Et cum.

 [a 1Kb] Psallendo. Delicta iuuentutis mee et ignorantie ne memineris Domine. u\. Secundum magnam misericordiam tuam memor esto mei. P. Domine.


Pauli Apostoli ad Corinthios .

Fratres. Nemo uos seducat. Siquis uidetur inter uos sapiens esse in hoc seculo: stultus fiat: ut sit sapiens. Sapientia huius mundi: stulticia est apud Deum. Scriptum est enim. Comprehendam sapientes in astutia eorum. Et iterum. Dominus nouit cogitationes sapientium: quoniam uane sunt. Itaque nemo glorietur in hominibus: omnia enim uestra sunt. Siue Paulus: siue Apollo: siue Cephas: siue mundus: siue uita: siue mors: siue presentia: siue futura: omnia enim uestra sunt. uos autem Christi: Christus autem Dei. Sic nos existimet homo: ut  ministros Christi et dispensatores ministeriorum Dei. Hic iam queritur inter dispensatores: ut fidelis quis inueniatur. Mihi autem pro minimo est: ut a uobis iudicer: aut ab humano die: sed neque me ipsum iudico. Nihil enim mihi conscius sum: sed non in hoc iustificatus sum. Qui autem iudicat me Dominus est. Itaque nolite ante tempus iudicare: quoadusque ueniat Dominus: qui et inluminabit abscondita tenebrarum: et manifestabit consilia cordium: et tunc laus erit unicuique a Deo. R\. Amen.


Lectio sancti Euangelii secundum Mattheum .

Illo in tempore: Dominus noster iehsu Christus loquebatur discipulis suis dicens. Exiit qui seminat seminare. Et dum seminat quedam ceciderunt secus  uiam: et uenerunt uolucres et comederunt ea. Alia autem ceciderunt in petrosa: ubi non habebant terram multam: et continuo exorta sunt: quia non habebant altitudinem terre. Sole autem orto estuauerunt: et quia non habebant radicem: aruerunt. Alia autem ceciderunt in spinis: et creuerunt spine: et suffocauerunt ea. Alia autem ceciderunt in terram bonam: et dabant fructum aliud centesimum aliud sexagesimum: aliud trigesimum. 276 Et accedentes dixerunt ei. Quare in parabolis loqueris eis? Qui respondens: ait illis. Quia uobis datum est nosse mysteria regni celorum: illis autem non est datum. uos autem audite parabolam seminantis. Omnis qui audit uerbum regni: et non intelligit: uenit malus: et rapit quod seminatum est in corde eius: hic est  qui secus uiam seminatus est. Qui autem super petrosa seminatus est: hic est qui uerbum audit: et continuo cum gaudio accipit illud. Non habet autem in se radicem: sed est temporalis. Facta autem tribulatione et persecutione propter uerbum: continuo scandalizatur. Qui autem est seminatus in spinis: hic est qui uerbum audit: et sollicitudo seculi istius et fallacia diuitiarum suffocat uerbum: et sine fructu efficitur. Qui uero in terram bonam seminatus est: hic est qui uerbum audit et intelligit: et fructum affert. Et facit aliud quidem centesimum: aliud  sexagesimum: porro aliud trigesimum. Qui habet aures audiendi audiat. R\. Amen. Dicat Presb. Dominus sit semper uobiscum. R\. Et cum. Lauda. Non nobis Domine. Require in Dominica precedenti. fol. 274.

Sacrificium. Offerte Sacerdotes ad altare Dei nostri holocausta: et orate: ut sunt dies uestri sicut dies seculi super terram. Et dabit uobis Dominus fortitudinem: alleluia. u\. Domine propter nomen tuum ne perdas thronum honoris tui: memor esto: noli dissipare testamentum tuum: quod est nobiscum super terram. P. Et da.

Missa. Ecclesie tue preces quesumus Domine placatus intende: ut destructis aduersitatibus uniuersis: secura tibi seruiat libertate. R\. Amen.

 Alia Oratio. Omnipotens sempiterne Deus qui nos sacra Euangelii tui institutione confirmas. Presta quesumus: ut cuncti fideles tui ueraciter apprehendant: que ex eius predicatione suscipiunt.

R\. Amen.

Post nomina. Mirabilia tua quesumus Domine circa nos clementer operare: que ideo semper immensa sunt. Dum indulgentiam reis: et beneficia largiaris indignis. R\. Amen.

Ad pacem. Da fidelium tuorum mentibus Deus: ut studeant obedire celestibus disciplinis: et ordinem pacis sequi diuinitus instructi. Amen.

Inlatio. Dignum et iustum est: uere dignum et sanctum est: nos tibi semper hic et ubique gratias agere: et sacrificia spiritualia celebrare Domine  sancte Pater eterne omnipotens Deus: per Iesum Christum Filium tuum Dominum nostrum. [d 1Kb] Per quem maiestatem tuam conlaudant Angeli: adorant Dominationes: tremunt Potestates. Celi celorumque uirtutes: ac beata Seraphin: socia exultatione concelebrant. Cum quibus ut nostras uoces admitti iubeas deprecamur: supplici confessione dicentes. Sanctus.

Post Sanctus. uere sanctus: uere benedictus Dominus noster iehsu Christus filius tuus. Qui diuino Spiritu procreatus uteri uirginalis uiscera habitare dignabili adiectu uoluit: et hoc caducum corpus induere: ut nos in terra peccatores seruaret. Christus Dominus ac redemptor eternus.

 Post pridie. Oratio. Agentes itaque pietati tue maximas gratias omnipotens Deus: petimus et rogamus: ut conlata suscipias: suscepta benedicas: benedicta sanctifices: sanctificata distribuas: et nobis famulis tuis misericordiam largiaris. R\. Amen.

Ad Orationem Dominicam. [e 1Kb] Diuino magisterio edocti: et salutaribus monitis instituti: audemus dicere: quia iubere dignatus es. Pater noster.

Dicat Presbiter. Humiliate uos benedictioni. Dominus sit semper uobiscum. R\. Et cum.

Benedictio. Benedicat uobis Dominus: et custodiat  uos. R\. Amen. Ostendat Dominus faciem suam uobis: et misereatur uestri. R\. Amen. Conuertat Dominus uultum suum ad uos: et det uobis pacem. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Dicat Chorus. Gustate et uidete. Com. Refecti Christi corpore: et cetera omnia: quere in u. Dominica post Pentec. fol. 274.



IN SEPTIMO DOMINICO POST PENTCOSTEN.


Officium.

Dominus regnauit. Oratio. Te excelsa laus. Require in primo Dominico post Pentecosten. fol. 262.


Lectio libri Hieremie prophete .

Deo gratias.

Hec dicit Dominus. ue qui edificat domum suam,  [b 1Kb] in iusticia: et cenacula sua non in iudicio. Amicum suum opprimet frustra: 277 et mercedem eius non reddet. Qui dicit edificabo mihi domum latam: et cenaculum spaciosum. Qui aperuit sibi fenestras: et facit laquearia cedrina: pingitque sinopide. Nunquid regnabis: quoniam conferes te cedro? Pater tuus nunquid comedit et bibit: et fecit iudicium et iustitiam? Tunc cum bene erat ei: iudicauit causam pauperis et egeni in bonum suum. Nunquid non ideo quia cognouit me dicit Dominus? Tui uero oculi et cor ad auariciam: et sanguinem innocentem fundendum: et ad calumniam et ad concursum mali operis? Propterea hec dicit Dominus. ue pastoribus qui dispergunt et dilacerant gregem pascue mee dicit Dominus. Idcirco hec dicit Dominus Isrel ad pastores:  qui pascunt populum meum. uos dispersistis gregem meum: et eiecitis eos: et non uisitatis eos. Ecce ego uisitabo super uos maliciam studiorum uestrorum dicit Dominus. Ecce ego congregabo reliquias populi mei: ab omnibus terris ad quas eieceram illum. Et conuertam ad rura sua: et crescent et multiplicabuntur. Et suscitabo super eos pastores: et pascent eos. Non formidabunt ultra: et non pauebunt: et nullus queretur ex numero: dicit Dominus. R\. Amen.

Dicat Presb. Dominus sit semper uobiscum.

[c 1Kb] Psallendo. Circumdabo altare tuum Domine: ut [d 1Kb] clara uoce enarrem laudem tuam. u\. Domine dilexi decorem domus tue: et locum habitationis  glorie tue. P. Ut clara.

Dicat Presbiter. Silentium facite.


Sequentia Epistole Pauli Apostoli ad Corinthios .

R\. Deo gratias.

Fratres. uerbum crucis pereuntibus quidem stulticia est. His autem qui salui fiunt idest nobis: uirtus Dei est. Scriptum est enim. Perdam sapientiam sapientium: et prudentiam prudentium reprobabo.  Ubi sapiens? Ubi scriba? ubi conquisitor seculi huius? Nonne stultam fecit Deus sapientiam huius mundi? [f 1Kb] Nam quia in Deum sapientia non cognouit mundus per sapientiam: placuit Deo per stulticiam predicationis: saluos facere credentes. Quoniam Iudei signa petunt: et Greci sapientiam querunt. Nos autem predicamus Christum crucifixum: Iudeis quidem scandalum: gentibus autem stulticiam. Ipsis autem uocatis Iudeis atque Grecis Christi Dei uirtutem et Dei sapientiam. Quia quod stultum est Dei: sapientius est hominibus. Et quod infirmum est Dei: fortius est hominibus. uidete enim uocationem uestram fratres: quia non multi sapientes secundum carnem: non multi potentes: non multi nobiles. Sed que stulta sunt mundi: elegit Deus; ut confundat  sapientes. Et infirma mundi elegit Deus: ut confundat fortia. Et ignobilia mundi et contemptabilia elegit Deus et que non sunt. ut ea que sunt destrueret. Ut non glorietur omnis caro in conspectu eius. Ex ipso autem uos estis in Christo Iesu uocati: qui factus est nobis sapientia a Deo: et iusticia: et sanctificatio: et redemptio. Ut quemadmodum scriptum est. Qui gloriatur: in Domino glorietur. Et ego cum uenissem ad uos fratres: ueni non in sublimitate sermonis: aut sapientie: adnuncians uobis testimonium Christi. Non enim iudicaui scire me aliquid inter uos: nisi Christum Iesum; et hunc crucifixum. Et ego [g 1Kb] infirmitate et timore et tremore multo fui apud uos. Et sermo meus: et predicatio mea non in persuasibilibus humane sapientie uerbis:  sed in ostensione spiritus et uirtutis: ut fides uestra non sit in sapientia hominum: sed in uirtute Dei. Sapientia autem loquimur inter perfectos. Sapientia uero [h 1Kb] non in huius seculi; neque principum huius seculi: qui destruuntur. Sed loquimur Dei sapientiam [i 1Kb] in ministerio: que abscondita est: quam predestinauit Deus ante secula; in gloriam nostram; quam nemo principum huius seculi cognouit. Si enim cognouissent: nunquam Dominum glorie crucifixissent. Sicut scriptum est. Quod oculus non uidit: nec auris audiuit: nec in cor hominis ascendit: que preparauit Deus iis qui diligunt illum. R\. Amen.


Lectio Sancti Euangelii secundum Mattheum .

Illo in tempore. Dominus noster iehsu-Christus  loquebatur discipulis suis dicens. Simile factum est regnum celorum homini: qui seminat bonum semen in agro suo. Cum autem dormirent homines: uenit inimicus eius: et superseminauit zizania in medio tritici: et abiit. Cum autem creuisset herba: et fructum lecisset: tunc apparuerunt zizania. Accedentes autem 278 serui patris familias dixerunt ei. Domine nonne bonum semen seminasti in agro tuo;  unde ergo habet zizania? Et ait illis. Inimicus homo hoc fecit. Serui autem dixerunt ei. uis imus et colligimus ea? Et ait. Non: ne forte colligentes zizania: eradicetis simul cum eis et triticum. Sinite utraque crescere usque ad messem. Et in tempore messis dicam messoribus: colligite primum zizania: et alligate ea in fasciculos ad comburendum. Triticum autem congregate in horreum meum. Aliam parabolam proposuit eis dicens. Simile est regnum celorum grano sinapis: quod accipiens homo seminauit in agro suo. Quod minimum quidem est omnibus seminibus: cum autem creuerit: maius est omnibus oleribus: et fit arbor: ita ut uolucres celi ueniant et habitent: in ramis eius. Aliam parabolam locutus est eis. Simile est regnum celorum fermento: quod  acceptum mulier abscondit in farine satis tribus: donec fermentatum est totum. Hec omnia locutus est iehsu in parabolis ad turbas. Et sine parabolis non loquebatur eis. Ut impleretur quod dictum est per Prophetam dicentem. Aperiam in parabolis os meum: eructabo abscondita a constitutione mundi. Tunc dimissis turbis: uenit in domum. Et accesserunt ad eum discipuli eius dicentes. Domine: edissere nobis parabolam zizaniorum agri. Qui respondens: ait. Qui seminat bonum semen est filius hominis. Ager autem est mundus. Bonum uero semen hi sunt filii regni. Zizania autem filii sunt nequam. Inimicus autem qui seminauit ea: est diabolus. Messis uero consummatio seculi est. Messores autem Angeli sunt. Sicut ergo colliguntur zizania: et igne  comburuntur: sic erit in consummatione seculi. Mittet filius hominis Angelos suos: et colligent de regno eius omnia scandala: et eos qui faciunt iniquitatem: et mittent eos in caminum ignis: ibi erit fletus et stridor dentium. Tunc iusti fulgebunt sicut Sol in regno Patris eorum. Qui habet aurem audiendi audiat. R\. Amen. Dominus sit semper uobiscum.

[a 1Kb] Lauda. Alleluia. u\. Qui posuit fines tuos pacem; et adipe frumenti satiat te. P. Alleluia.

[b 1Kb] Sacrificium. Alleluia. Oblatio Domini est: odor suauissimus uictima Dei: alleluia: alleluia: alleluia. u\. Alleluia. Locutus est Dominus ad Moysen dicens: pones altare ante arcam testimonii coram propitiatorio: ubi loquar ad te: et ponet incensum Sacerdos  super eum delectabile fragrans. P. Odor suauissimus.

Missa. Omnipotentem Deum qui humanum genus condidit ad gloriam: et post ruinam reparauit ad uitam: fratres karissimi humiliter exoremus. Ut  impleat reparationis perfectionem: qui originis condidit dignitatem. R\. Amen.

Alia Oratio. Deus omnipotens qui angelicam humanamque naturam creans: [c 1Kb] aliud presciendo iudicii reprobatione condemnas: aliud predestinando: [d 1Kb] ueritatis assumptione glorificas. Tribue nobis te per redemptionis humane sacramentum habere propicium: et societate felicitatis angelice perpetuis laudibus attolere gloriosum. R\. Amen.

Post nomina. Accipe Domine offerentium munera atque uota: ut qui tibi sacrificium: quod te singulariter placare potest: confidentia pie seruitutis offerimus: et sacrificii ipsius propitiatione: in tuam rediisse nos gratiam: uberius exultemus. R\. Amen.

Ad pacem. Oratio. Deus perennis pax: cuius electum  munus pacis est premium. Quique pacificos esse tuos filios docuisti: infunde nobis dulcedinem pacis. Ut omne quod discordie est: funditus euanescat: et omne quod pacis est: eterna in nos suauitate dulcescat. Amen.

Inlatio. Dignum satis uere est: et omni dignitate conspicuum: tibi dare gloriam et honorem omnipotens Deus Pater: qui cum filio tuo et cum Spiritu [e 1Kb] amborum unus in Trinitate equalis Deus creasti non stantem hominem: et in assumptione carnis unius persone redimisti perditum hominem: reparator occurrens in eius occasum: qui bone conditionis perdiderat statum. Proinde in hac tantundem uictima salutari confidentiam habentes: obsecramus et petimus:  ut quia dies temporalis declinat ad uesperum: et status mundi properat ad occasum: et uiuere corruptibiliter nostrum tendit ad terminum: repares nos in tempore. ueniant dies ad laudem tuam: sustentes et defectum mundi per spem beatitudinis 279 repromissum: concedas et in diem extremum uite presentis peruenire ad indulgentiam consequendam. Ut quia et diei et mundi et uite nostre finis proximo uenit: in cunctis hoc sacrificium singulare nobis ad remedium se indesinenter dignetur opponere: ut nec occasus diei pre successione tenebrarum nos uel polluat: uel anxios reddat: uel [f 2Kb] proximus finis mundi reos secum ad interitum ducat: nec breuitas uite nostre immundos usquequaque detineat: sed quod deficit dies: in consolationem nostram renouata  lux reparet: et quod mundus tendit ad finem: spes futuri regni confoueat. Ut quod uiuere nostrum resolutionis sue sustinet debitum: transitus pacis et leticia consequatur eterne beatitudinis. Ut quicquid in occasu nostro est: hec salutaris uictima in eterne  salutis flatum reducat et in nos redemptionis nostre ministerium fiat: et nos tibi domus perennis glorie hymnum: ita dicentes. R\. Sanctus. Sanctus. Sanctus.

Post Sanctus. uere bone Deus: uere pie Domine Deus: te solum gloria decet. Qui pro nobis te ipsum a te ipso uno heredeque Christo ante secula filio Dei: et in fine seculorum filio hominis super aram crucis Deo Patri expiationem peccatorum nostrorum offerri uoluisti: docens nos [a 1Kb] celebritate sacramenti huius et pia fide et munda operatione gratissima frequentare. Largire ergo: ut quicquid in occasu diei: quicquid in defectu mundi: quicquid in resolutionis defectu labimur: pietas tua et indesinenti consolatione confoueat: et ad eterne exultationis  participationem adducat: Christe Domine ac redemptor eterne.

Post pridie. Oratio. Completis nostre redemptionis et tue gratie documentis. Referentes tibi gratias: benedicimus te Domine Iesu Christe fili Dei uiui: qui sanas uulnera peccatorum nostrorum: qui ad uitam reparas nostrum occasum: qui spem beatitudinis dedisti nobis in consolationis pignore Spiritum Sanctum: qui dabis eternam mansuetudinem in regione uiuorum: dum ergo illam resurgendi tempus adducit: hic nos dignare in die consolari: laboris immundi non perire pernicie: et in transitu nostro ad te uenire in tue dilectionis dulcedine: et in tua laude atque benedictione tecum persistere sine  fine. R\. Amen.

Ad Orationem Dominicam. Omnipotentem Deum fratres karissimi deprecemur: ut propinquante termino seculi: sollicitiores nos efficiat momento omnis diei. Ut adsumens hostiam quam ei in hoc fine diei offerimus: seueritatem a nobis futuri examinis arceat quam timemus: quod fiducialiter ad eum preconio oris et uocis proclamemus e terris. Pater noster.

Dicat Presb. Humiliate uos benedictioni. Dominus sit semper uobiscum. R\. Et cum.

Benedictio. Omnipotens Deus det uobis misericordiam: que conferat uitam. R\. Amen. Inspiret petitionem que obtineat salutem. R\. Amen. Donet dulcedinem sue dilectionis: que uos extollat in  laudem sue eternitatis. R\. Amen. Per misericordiam ipsius Dei etc. Dominus sit semper uobiscum. R\. Et.

Dicat Chorus. Gustate et uidete.

Com. Refecti Christi Corpore. Quere in festo Corporis Christi fol. 267.

Oratio. Presta Domine omnipotens: ut qui per fiduciam tue pietatis propter redemptionem animarum nostrarum ad gloriosi Corporis et Sanguinis tui salutare munus accessimus: non ex reatu penam  sumamus: sed ueniam criminum, et spem eternitatis: terminum adipisci mereamur. R\. Amen. Per misericordiam tuam Deus etc. u\. Dominus sit semper uobiscum. R\. Et cum. Missa acta est in nomine Domini nostri Iesu Christi: perficiamus cum pace.



IN DOMINICO ANTE IEIUNIUM KALENDARUM NOuEMBRIUM.


[b 1Kb] Officium.

Dominus regnauit decorem induit: alleluia. u\. Induit Dominus fortitudinem et precinxit se. P. Alleluia. u\. Gloria et honor etc. P. Alleluia.

Oratio. Te excelsa laus. Require in Dominico post Pentecosten. fol. 263.

Prophetia. Hec dicit Dominus. Audite me. Require  in Dominico ante Carnes tollendas. 85. Dicat Presb. Dominus sit semper uobiscum.

[c 1Kb] Psallendo. Ne memor fueris Deus iniquitates nostras antiquas: cito [d 1Kb] apprehendat nos misericordia tua Domine. u\. Quoniam pauperes facti sumus ualde: adiuua nos Deus salutaris noster. P. Cito.

280 Dicat Presbiter. Silentium facite.

[e 1Kb] Epistola. Reuelabitur ira Dei. Require in Dominica ut supra.


Lectio Sancti Euangelii secundum Lucam .

Illo in tempore: erant appropinquantes ad Dominum Iesum publicani et peccatores: ut audirent illum. Et murmurabant pharisei et scribe dicentes: quia hic peccatores recipit: et manducat cum illis.  Et ait ad illos parabolam istam. Quis ex uobis homo qui habet centum oues: et si perdiderit unam ex illis: nonne dimittit nonaginta nouem in deserto: et uadit ad illam que perierat: donec inueniat illam? Et cum inuenerit illam: imponit in humeros suos gaudens. Et ueniens domum: conuocat amicos et uicinos dicens illis. Congratulamini mihi: quia inueni ouem: quam perdideram. Dico uobis: quod ita gaudium erit in celo super uno peccatore penitentiam agente: quam supra nonaginta nouem iustis: qui non indigent penitentia. Aut que mulier habens dracmas decem: si perdiderit dracmam unam: nonne accendit lucernam et euerrit domum: et querit diligenter donec inueniat? Et cum inuenerit: conuocat amicas et uicinas dicens. Congratulamini  mihi: quia inueni dracmam meam: quam perdideram. Ita dico uobis. Gaudium erit in celo coram Angelis Dei super uno peccatore penitentiam agente R\. Amen.

Dicat Presb. Dominus sit semper uobiscum. R\. Et cum.

[g 1Kb] Lauda. Alleluia. u\. Lauda Hierusalem Dominum: conlauda Deum tuum Syon. P. Alleluia.

Sacrificium. Hi dies exorationis sancti erunt  uobis: et humiliabitis animas uestras: applicantes holocausta Domino: alleluia. u\. Omnis anima quecunque se non obseruauerit: exterminabitur de populo suo: isti enim uobis sunt dies. P. Exorationis.

Missam. Inter sacra mysteria constituti: et latentissimo nostre conscientie testimonio uulnerati: sic peccata defleamus preterita: ut presentia non agamus: et futura sollicite caueamus. Grauis quippe pena subsequitur: quando ibi rursus offensa contrahitur: ubi uenia postulatur. Nullus ergo prauis cogitationibus aliquando consentiat: nemo secularium uoluptatum delectamenta perficiat. Repellamus mala conloquia: cum uelocitate diuina compleamus imperia: sit in nostris operibus caritas: in sermonibus grauitas: in oratione compunctio: sub religione  deuotio. Lachrymarum sacrificia coniungamus: ut in bono satiari nostra desideria gaudeamus. R\. Amen.

Alia Oratio. Iterata legatione rogamus: ut tu Deus Pater omnipotens seruos atque ancillas tuas propicia maiestate custodias. Ut ab infestantis inimici insidiosis laqueis liberatos: diu noctuque defendas: ne nos occultus inimicus corde et corpore opprimat: ne terrena cogitatione decipiat: sed uera lux filii tui faciat spiritali luce peruigiles. Ecclesiam tuam fundamentum ueritatis contra omnes mundi impetus: contra heretice prauitatis scandalum: celesti tranquillitate gubernes et regas: et omnes qui in sublimitatibus agunt Catholica fide fundatos: ordinatione compositos: pietate precipuos: patientia  mites: pace quietos efficias: uniuersumque mundum propicia bonitate conserues. R\. Amen.

Post nomina. Oratio. His nostris quesumus placare libaminibus clementissime Deus: et offerentium uotis adesto propicius. Hec tibi litat in Ecclesia tua Catholica tuorum officiositas Sacerdotum: in honore et commemoratione Sanctorum tuorum pro remouendo uniuerse cladis interitu: ac tribuenda salute populorum. Pro totius quoque mortis occasu: uel requie et indulgentia peccatorum. Ut et illos in pace refrigeres: et nobis omnibus immaculate uite subsidium prestes. R\. Amen. Quia tu es uita etc.

Ad Pacem. Oratio. Placabilis es Domine qui es pax certa et caritas indisrupta: pacem nobis omnibus largire plenissimam. Ut et pacifici tua seruantes  precepta: ad uitam mereamur peruenire perpetuam. R\. Amen. Quia tu es uera pax etc.

Inlatio. Dignum et iustum est: nos tibi gratias agere: Domine sancte Pater eterne omnipotens Deus: per Iesum Christum Filium tuum Dominum nostrum. Cuius diuinitatis immensitas sic ineffabiliter circumplectitur omnia: ut in singulis creaturis 281 permaneat tota: et in omnibus habitet uniuersa.  Non minoratur in minimis: non augetur in magnis. Non concluditur tempore: non adstringitur quantitate. Non initio cepta: non termino finienda. A quo totus homo et creatus est ad iusticiam sine peccato: et reparatus est post ruinam sacrificio eiusdem Christi mundissimo. Per ipsum quem in unitate trine uirtutis conlaudant celestia pariter et terrena: hymnum dulci modulatione proclamantia: atque ita dicentia. Sanctus.

Post Sanctus. Utinam ad hoc opus mens humana per misericordiam tuam inluminata sufficiat: ut Domini nostri unigeniti tui: per quem facti ac redempti fuimus: qui seculorum est conditor: credentium liberator: doctrinam recolamus et gratiam. Qui humiliatus usque ad mortem: mortem autem crucis: pati  pro nobis uoluit: et tecum regnare non distulit: idem hostia et in eternum Sacerdos uerus. Christus Dominus ac redemptor eternus.

Post Pridie. Complentes igitur atque seruantes precepta unigeniti filii tui precamur omnipotens Pater: ut his creaturis superpositis altario tuo sanctificationis munus infundas. Ut per transfusionem celestis atque inuisibilis sacramenti: panis hic transmutatus in carnem: et calix [a 1Kb] transformatus in sanguinem: sit offerentibus gratia: et sumentibus medicina. R\. Amen.

Ad orationem Dominicam.

Accepturi fratres karissimi intra mortalia uiscera celeste sacrificium: et intra cubiculum humani pectoris  hospitem Deum: mundemus conscientias nostras ab omni labe uiciorum: ut nichil sit in nobis subdolum uel superbum: sed in humilitatis studium: et caritatis assensum per escam et sanguinem Domini: corporis fraternitas cuncta copuletur: ut cum fiducia dicere mereamur e terris. Pater noster qui es.

Dicat Presbiter. Humiliate uos benedictioni. Dominus sit semper uobiscum.

Benedictio. Intendat Dominus ad orationem uestre humilitatis: et det uobis omnibus premium sempiterne salutis. R\. Amen. Omni loco et tempore propicium Dominum habeatis: et in eius semper laudibus exultetis. R\. Amen. Omnibus peccatis uestris  Dominus clementer ignoscat: et peruenire uos feliciter faciat ad gloriam sempiternam. R\. Amen. Per misericordiam ipsius Dei etc. Dominus sit semper uobiscum. R\. Et cum. Dicat Chorus. Gustate.

Com. Refecti Christi Corpore. Quere fol. 277.

Oratio. Presta Domine omnipotens.

Require folio 279.



[a 1Kb] IN IEIUNIO KALENDARUM NOuEMBRIUM.


Ad Nonam pro Missa.


Lectio libri Prouerbiorum Salomonis. .

R\. Deo gratias.

Fili: habe fiduciam in Domino ex toto corde tuo: et ne innitaris prudentie tue. In omnibus uiis tuis cogita illum: et ipse diriget gressus tuos. Ne sis sapiens apud temetipsum. Time Dominum: et recede a malo. R\. Amen.

Dicat Presbiter. Erigite uos. Dominus sit semper uobiscum. R\. Et cum.


Lectio libri Leuitici. R\. Deo gratias .

In illis diebus. Locutus est Dominus ad Moysen dicens. Loquere ad omnem cetum filiorum Isrel: et dices ad eos. Ego enim sum Dominus Deus uester. Si  in preceptis meis ambulaueritis: et mandata mea custodieritis: et feceritis ea: dabo uobis pluuias temporibus suis: et terra gignet germen suum et pomis arbores replebuntur. Apprehendet messium tritura uindemiam: et uindemia occupabit sementem. Et comedetis panem uestrum in saturitate: et absque pauore habitabitis in terra uestra. Dabo pacem in finibus uestris: dormietis: et non erunt qui exterreant. Auferam malas bestias: et gladius non transibit terminos uestros. Persequemini inimicos uestros: et corruent coram uobis. Persequentur quinque de uestris centum alienos: et centum ex uobis decem millia. Cadent inimici uestri in conspectu uestro gladio. Respiciam uos et crescere faciam: multiplicabimini et firmabo pactum meum uobiscum. Comedetis  uetustissima ueterum: et uetera nouis superuenientibus proiicietis. Ponam tabernaculum meum in medio uestri: et non abiiciet uos anima mea. Ambulabo inter uos: et ero uester Deus. uos eritis populus meus: et ego Dominus Deus uester: [d 1Kb] qui sanctifico uos. R\. Amen.

282 [e 1Kb] Psallendo. Propicius esto peccatis nostris propter nomen tuum: nequando dicant gentes: ubi est Deus eorum? u\. Propter honorem nominis tui Domine libera nos. P. Nequando.

Dicat Presbiter. Silentium facite.


Sequentia Epistole Pauli Apostoli ad Corinthios .

R\. Deo gratias.

Fratres: [g 1Kb] Ecce tertio paratus sum uenire ad uos:  et non ero grauis uobis. Non enim quero que uestra sunt: sed uos. Neque enim debent filii parentibus  thesaurizare: sed parentes filiis. Ego autem libentissime impendam: et superimpendar pro animabus uestris. [h 1Kb] An putatis quod excusemus nos apud uos? Coram Deo in Christo loquimur. Omnia autem karissimi propter uestram edificationem. Timeo enim ne forte cum uenero: non quales uolo inueniam uos: [i 1Kb] sed ego inueniar a uobis qualem non uultis. Ne forte contentiones: emulationes: animositates: dissensiones: detractiones: susurrationes: inflationes: seditiones sint inter uos. Ne iterum cum uenero: humiliet me Deus apud uos: et lugeam multos ex his qui ante peccauerunt: et non egerunt penitentiam super immundiciam et fornicationem et impudicitiam: quam gesserunt. Ecce tertio hic uenio ad uos: et in ore duorum uel trium testium stabit  omne uerbum. Predixi et predico: ut presens uobis: et nunc absens his qui ante peccauerunt et ceteris hominibus: quoniam si uenero iterum: non parcam. An experimentum queritis eius: qui in me loquitur Christi? Quia in uobis non infirmatur: sed potens est in uobis. Nam et crucifixus est ex infirmitate: sed uiuit [i 1Kb] ex uirtute Dei. Nam et nos infirmi sumus in illo ex uirtute Dei in uobis. uosmetipsos [k 1Kb] tentantes: si estis in fide: ipsi uos probate. An non cognoscitis uosmetipsos: quia iehsu Christus in uobis est? Nisi forte reprobi estis. Spero autem quod cognoscitis: quia nos non sumus reprobi. Oramus autem Deum: ut nichil mali faciatis. Non ut nos probati [l 1Kb] pereamus: sed ut uos quod bonum est faciatis. R\. Amen.


 Lectio Sancti Euangelii secundum Mattheum .

Illo in tempore: accesserunt ad Dominum Iesum Christum discipuli eius dicentes. Desertus est locus: et hora iam preteriit. Dimitte turbas: ut euntes in castella: emant sibi escas. iehsu autem dixit eis. Non habent necesse ire: date illis uos manducare. Responderunt ei. Non habemus hic nisi quinque panes: et duos pisces. Qui ait eis. Afferte illos mihi huc. Et cum iussisset turbam discumbere supra fenum: acceptis quinque panibus et duobus piscibus: aspiciens in celum benedixit et fregit: et dedit discipulis panes: discipuli autem turbis. Et manducauerunt omnes et saturati sunt: et tulerunt reliquias duodecim cophinos fragmentorum plenas: manducantium  autem fuit numerus quinque millia uirorum: exceptis mulieribus et paruulis: et [n 1Kb] magnificabant  Deum Isrel. R\. Amen.

Dicat Presbiter. Dominus sit semper uobiscum.

R\. Et cum.

[a 1Kb] Lauda. Alleluia. u\. Laudate Dominum de celis: laudate eum in excelsis. P. Alleluia.

[b 1Kb] Sacrificium. Custodietis custodienda Sanctorum et custodias altaris: et iam non erit ira super filios Isrel: alleluia.

Missa. [c 1Kb] Adest ieiunium diuina nobis fratres dilectissimi auctoritate preceptum: quod Hieremie uatis testimonio declaratur: cum precipiente sibi Domino noni mensis predicato ieiunio per ministrum collectis in Hierusalem populis: uolumen sacrum legendum innotuit: ex quo ammoniti uitam corrigerent: et paratam sibi celestis uindicte sententiam temperarent.  Nos igitur talibus doctrine informati exemplis congregati in unum: corporali concursu uotorum: etiam coadiuuemur affectu. Reuocemus ante oculos mala que fecimus: criminum abdita publicemus. Ieiuniis abdicata caro marcescat: ne eternam amaritudinem sentiat in uindictam. Cito ille flectetur ad ueniam: si nostre penitudinis prospexerit uota. Precemur ergo: ut in hoc die contriti cordis uotum accipiat: et nobis omnibus peccata dimittat. R\. Amen.

Alia Oratio. Deus qui olim hoc tempore Isrelitico populo: per Hieremiam uatem salubre pietatis consilium contulisti: quo pristinos 283 errores abiicerent: quem cum prius permonita non audissent: conuocatum in Ecclesia tua Sacerdotum ac populorum  conuentum accendit. Cognoscimus mala que fecimus: sed ueniam postulamus. De uindicta solliciti: causas publicamus delicti. Ne puniamur iusticia: si non confitemur errata. Quia ergo pius es: miserere lugentibus: parce peccantibus: indulge penitentibus. Non nos interimas pro peccato: adest enim nostra confessio. Quia uoluptuose contra te egimus amaricati ieiunio ad te redimus. Unde quamlibet sint immensa mala que gessimus: sed tu multo plus immense pietatis es Dominus quem rogamus. Dato ergo te nobis per gratiam: ne redeamus ad culpam: et deficiamus in pena. Ut indulto nobis pietatis beneficio parcens: et nostro dones pluuiam semini: et corda nostra repleas seminibus uerbi tui, quo et correcta floreat nostra moribus uita: et  famis non atteratur ruina. R\. Amen.

Post nomina. Accipe Deus Ecclesie tue lamentabilem precem, que huius instituti ieiunii hodierno die agit celebritatem. Suscipe confessionem: qua miseris placatus ignoscas: et preces: quibus defunctis miseratus indulgeas. Ut in hoc die humiliationis nostre: et ieiunia penitentium accipias: et sepultorum uincula miseratus absoluas. R\. Amen.

Ad pacem. Scindentes corda nostra et non uestimenta: tuam Deus summe imploramus clementiam: ut qui hoc die in hoc loco conuenimus: deflere mala que gessimus: et celestis flamme igniculo concrememur.  Quo dum uis caritatis tue in nostris cordibus estuat: peccati a nobis potentia detrudatur exusta.

R\. Amen.

Inlatio. Dignum et iustum est: nos tibi Deo gratias agere: et spiritales hostias immolare. Qui non contines in ira misericordias tuas: qui peccata hominum miseratus dissimulas. Mira quidem dispensationes discipline atque misericordie erga nos te et iustum pariter et misericordem ostendis: cum et culpas insequeris ammonendo: et uindictam abrogas miserando. Quos enim ferire poteras iuste: corrigendos ammones pietate. Iratum te primum indicas, ne iudicium per uindictam exerceas. Sic quippe olim delinquentis populi: ac gentium conuersionem expectans:  hunc diem ieiunio dedicandum uatis tui testimonio declarasti. Cum ad correctionem prioris populi idem propheta tuus audita ex ore tuo conuersionis monita: in uolumine coartauit; atque confluenti in Hierusalem multitudini recensendo innotuit: ut auersus a te Isrel reuerteretur ab iniquitalibus suis: et non tuis ulcisceretur iudiciis. Salubri quippe illos pietatis dignatus es subuenire consilio: quos confessionis uolebas subleuare remedio. Premittebas quippe uocem: ut auerteres ultionem. Minabaris sententiam: ut temperares uindictam: publicabas iram: reuersus ad ueniam. Ieiunium predicabatur: ut iniquitas solueretur. Nam cum ad uindictam mouereris iusticia: per eam tamen qua monebas: temperabas misericordiam. Nulla te nostrorum  scelera uincunt: nulla crimina a pietate diuertunt. Unde quia tante pietatis Dominus es: ut non solum dissimulata non punias: sed etiam ad regnum correcta perducas. Te quesumus ut contritionis nostre confessionem accipias: et delictis pius ignoscas. Inflecte cor nostrum ad diligendas iusticias tuas: et exhorrendas iniquitates nostras. Ut Ecclesie tue placatus suffragio: per eum cuncta que rogaris attribuas: per quem nos in unius sancte fidei soliditate conseruas. Ipse quippe est Dominus noster unigenitus Filius tuus. Cui merito omnes Angeli non cessant clamare ita dicentes.

R\. Sanctus.

Post Sanctus. uere sanctus: uere benedictus es Domine Deus noster. In cuius manu est ultionis  censura: et sanitatis medela. Qui penitentibus parcis: qui lachrymosis indulges: qui gementes exaudis. Qui ieiunantium contritionem comprobas: qui uotum contriti cordis acceptas. Quiescat iam quesumus 284 indignatio tua: et placare super hec sacrificia tibi oblata: ut totius delicti nostri delens chirographum: institutum a te hoc nostrum ieiunium acceptetur. Per Christum Dominum ac redemptorem eternum.

Post pridie. Oratio. Multe sunt auersiones nostre: quibus impediti a te recessimus: nec oculos ad celum subleuare audemus. Sed tu qui inspicis nos deiici  conscientia nostra: alleua nos miseratione gratuita. Ut hoc sacrificium pro delictis nostris miseratus accipiens: ab omni nos crimine propiciatus emundes. R\. Amen.

Ad confractionem panis. Antifona. Fiat misericordia tua Domine super nos: sicut sperauimus in te.

Ad orationem Dominicam. Erubescimus Domine te Patrem uocibus appellare. qui filiorum amisimus dignitatem. Sed quia paterno affectu nos saluas: cum de propriis delictis non iudicas: ideo etsi indigni filii paterne tamen precem fundimus pietati. Petentes ut in hoc nostre afflictionis tempore: nostrum iubeas peccatum omittere: Quos etsi meritis nequimus: saltim affectu cordis te Patrem inuocemus atque dicamus. Pater noster. Homiliate uos etc.

 Benedictio. Omnipotens Deus cui ob indictum hoc ieiunium: nostra pandimus crimina: ab omni uos  delicto immunes efficiat. R\. Amen. Suscipiens uestre abstinentie precem: numquam uos patiatur a suo diuidi corpore. R\. Amen. Ut sicut ammonitio eius uos preuenit: qua diuine animaduersionis euasistis sententiam: ita miseratio subsequatur: qua perducamini ad coronam. R\. Amen. Per misericordiam ipsius etc. Dominus sit semper uobiscum.

Dicat Chorus. Gustate. Com. Refecti Christi corpore. Quere in festo Corporis. Christi. fol. 267.

Oratio. Refecti Christi Corpore et Sanguine pariterque sanctificati Deo Patri omnipotenti gratias referamus: ut nos in eadem refectione et sanctificatione habentes: hic et in futuro seculo gloriam percipiamus. R\. Amen. Per misericordiam tuam Deus noster etc. Dominus sit semper uobiscum. R\. Et  cum. In nomine Domini nostri Iesu Christi: perficiamus cum pace. R\. Deo gratias.



Pars secunda.



[a 1Kb] INCIPIT SANCTORALE.



284 IN NATALE SANCTORUM MARTYRUM [b 4Kb] IULIANI ET BASILISSE CONIUGIS EIUS: quorum festum facimus cum quattuor cappis.


Ad Missam. [c 1Kb] Officium.

Dabo sanctis meis primam sessionem: alleluia:  in resurrectionem eterna; et exquiram illos in gaudio meo: et lux perpetua lucebit eis alleluia: alleluia: et eternitas temporum preparata est eis: alleluia: alleluia. u\. Domine probasti me et cognouisti me: tu cognouisti sessionem meam et resurrectionem  meam. P. Et lux. per. u\. Gloria et honor Patri. P. Et lux.

Oratio. Sancti tui itaque Domine Iulianus et Basilissa ut rosa germinauerunt in te qui es uerus dies; et ut germen oliue per noctem meruerunt in certamine adipisci premium saluationis eterne. Eorumque labor fuit in pena: quorum manet merces in gloria. Et nos qui Sanctorum tuorum meritis impares sumus: illorum intercessione: te iuuante tuo in regno mereamur esse consortes. R\. Amen. Per misericordiam tuam Deus noster qui es benedictus et uiuis et omnia regis in secula seculorum. R\. Amen. Dominus sit semper uobiscum. R\. Et cum.

Prophetia. Iustorum anime in manu Dei sunt. Requie in natale plurimorum Martyrum. fol. 428.  Dominus sit semper uobiscum. R\. Et cum.

[a 1Kb] Psallendo. Transiuimus per ignem et aquam et induxisti nos in refrigerium. u\. Probasti nos Deus sicut probatur argentum: posuisti tribulationes in dorso nostro. P. Et in.

Dicat Presbiter. Silentium facite.


Sequentia Epistole Pauli Apostoli ad Hebreos .

R\. Deo gratias.

Fratres: Sancti per fidem uicerunt regna Operati sunt iusticiam: adepti su  repromissiones. Obturauerunt ora leonum. Extinxerunt impetum ignis. [c 1Kb] Effugauerunt aciem gladii. Conualuerunt de infirmitate. Fortes facti sunt in bello. Castra uerterunt exterorum:  acceperunt mulieres de resurrectione mortuos suos. Alii autem distenti sunt: non suscipientes redemptionem, ut maiorem inuenirent resurrectionem. Alii uero ludibria et uerbera experti: insuper et uincula et carceres. Lapidati sunt. Secti sunt. Tentati sunt. In occisione gladii 285 mortui sunt. Circumierunt in melotis: et in pellibus caprinis. Egentes: angustiati. afflicti: quibus dignus non erat mundus. In solitudinibus errantes: in montibus: et in speluncis: et in cauernis terre. Et hi omnes testimonio fidei probati: non acceperunt repromissionem a Deo pro nobis melius aliquid [d 1Kb] prouidentie: ut ne sine nobis consummarentur. Ideoque et nos tantam habentes impositam nubem testium: deponentes omne pondus: et circumstans nos peccatum:  per patientiam curramus ad propositum nobis certamen. Aspicientes in auctorem fidei et consummatorem Iesum: qui proposito sibi gaudio: sustinuit crucem confusione contempta: atque in dextera sedis Dei sedet. R\. Amen.

 Euangelium. Ecce ego mitto uos sicut oues etc.

Quere in communi plurimorum Martyrum. Folio 426.

Dicat Presb. Dominus sit semper uobiscum. R\. Et cum.

[e 1Kb] Lauda. Alleluia. u\. Gaudete iusti in Domino: rectos decet laudatio: alleluia.

[f 1Kb] Sacrificium. Omnes uiri atque mulieres mente deuota obtulerunt donaria: ut fierent opera que iusserat Dominus per manum Moysi cunctis filiis Isrel uoluntarie: alleluia.

Missa. Accedentes ad Domini nostri Iesu sacratissimam mensam fratres karissimi: oportet nos spiritali iocunditate letari: quia sancti Martyres Iulianus et socii eius meruerunt a Domino coronari. Et eorum  labor fuit in pena: quorum merces manet in gloria. Propter celestem quippe coronam: presenti sustinuerunt in seculo penam: et per penam peruenerunt feliciter ad coronam. Contempserunt uitam: quam communis mors terminat: ut possiderent uitam: quam preciosa mors inchoat. Hi enim ne uiuendo morerentur: moriendo uiuere uoluerunt. Ne timendo mortem: denegarent uitam: sed ut amando uitam contemnerent uitam. Ut negaretur Christus uitam promittebat inimicus: sed non qualem Christus. Credentes ergo quod a Saluatore promittebatur: irriserunt quod a persecutore comminabatur. His namque duobus modis inimicus inlicit quoscunque deceperit: ut aut cruciando capiat: aut blandiendo decipiat. Sed quia fideles anime nec terrendo  frangi potuerunt: nec inliciendo decipi: ob hoc maluerunt Christo crucifigi: quam seculo reseruari. Quorum merita etsi indigni non sufficimus honorare: in suffragio tamen nostre orationis exposcamus omnipotentem Deum principaliter exorantes: ut illam suarum gratiarum [g 1Kb] diuersa diuersitas tribuat: reis indulgentiam: piis tutelam: laicis compunctionem: clericis disciplinam. Ut qui Sanctorum eius sumus meritis impares: ipsorum intercessione eo iubente in regno suo mereamur esse consortes. R\. Amen.

Alia Oratio. Celestis gratie largitor omnipotens Deus indiuidua Trinitas: spiritualibus leticie adoramus obsequiis: qui Sanctorum tuorum mentibus: et insinuas omne quod cupiunt: et tribuis omne quod  poscunt. Cum in martyrii certamine constituti acquisierunt de supplicio gloriam: de morte uictoriam. Sibi negantes: ne sibi Deus postmodum negaretur. Iulianus inter ea et socii eius animas suas promptissima deuotione perdentes: ut eas in eternum te restituente  recipiant. Etenim separare eos a caritate Christi: nec mors: nec uita preualuit: quod ad inlustris pugne certamen sublimasti: fallacias et minas mundi fortissima congressione uicerunt: uilissimamque iudicantes huius temporis uitam: pro testamentis Dominicis preciosas animas tradiderunt. Oramus ergo inclite Deus: ut eorum inlustribus meritis: ob facinora peccatorum: ueniam condonare digneris. R\. Amen.

Post nomina. Oratio. Deus omnipotens eterne: quo iuuante athleta tuus Iulianus mortem promeruit suscitare [a 1Kb] ab inferis inuocato nomine Trinitatis: tu pietate solita et offerentium suscipe uota: et sospita corda a mortali actu exsuscita. Tribue quoque his sacrificiis largam tue benedictionis impensionem: quo  et uiui [b 1Kb] et mortui reuiuiscant in operibus bonis: et defuncti carne: suppliciis exuantur eternis.

R\. Amen.

286 Ad pacem. Oratio. Trinitas uera et indiuisa: Deus summe une et trine: qui inter Iulianum et Basilissam magnum et [c 1Kb] spiritale connubii fedus statuisti: quo una coniuncti in gratia: spiritu non carne fructificarent: presta nobis: ut et spiritum adoleamus: et desideria carnis non perficiamus. Respuentes iurgia: amplectentes ac perficientes ea: que ipse docuisti caritatis precepta. Ut dum caritas Dei que data est per Spiritum Sanctum: se in nostris diffuderit cordibus: exemplo [d 1Kb] martyrum Iuliani et Basilisse tuis inherendo uestigiis coronemur.

R\. Amen.

 Inlatio. Dignum et iustum est: uere equum et salutare est omnipotens Deus: nos tibi gratias agere: spiritalia sacrificia celebrare: per Iesum Christum Filium tuum Dominum nostrum. Cuius temporalem heri celebrauimus apparitionem: et [e 1Kb] hodie celebramus corporalem militis sui Iuliani Martyris passionem. Heri etenim Rex noster: magis aduenientibus demonstratus est trabea carnis indutus: hodie eius miles carne est mortalitatis exutus. Dudum iam de aula uteri uirginalis egrediens Christus: heri nouo sidere est demonstratus [f 1Kb] in mundum: hodie Martyr  de tabernaculo corporis exiens triumphator migrauit ad celum. Ille sempiterne maiestatis deitate seruata: seruile [g 1Kb] tentorium carnis in huius seculi campo pugnaturus intrauit. Iste depositis corporeis corruptibilibus indumentis: ad celi perenne palacium regnaturus ascendit. Ille descendens apparuit carne uelatus: iste conscendit suis cum sociis sanguine laureatus. Heri gloriam in excelsis Deo apparente Domino sancti Angeli cecinerunt: hodie cum suis commilitonibus Iulianum letantem in suo consortio susceperunt. Heri alacriter aduenientes Magi adorauerunt in presepio Christum Dominum Saluatorem infantem: hodie immensitas celi suscepit Martyrem Iulianum per omnia triumphantem. Illi Christo munera obtulerunt: huic Christus factus est munus. Illorum oblatio  munerum mystice fidelibus Dominum Christum Deum et hominem [h 1Kb] non negauit. Illi admoniti per aliam uiam Herodem [i 1Kb] inludentes: isto orante demonum [i 1Kb] simulacra subuersa sunt. Dominus ergo Rex noster cum sit altissimus pro nobis humilis uenit: sed inanis uenire non potuit. Attulit namque secum donum caritatis: que [k 1Kb] superduceret homines ad consortium Deitatis. Charitas ergo que [l 1Kb] ad terras deposuit Christum: ipsa Martyrem Iulianum de terris eleuauit ad celum. Charitas que precessit in Domino: ipsa subsequenter refulsit in seruo. O ammiranda ubique potentia Saluatoris: ostendit in matre uirginitatis eterne miraculum: demonstrauit in Martyre Iuliano inuicte caritatis indicium. Integritas quippe intemerata permansit in uirgine: dilectionis uirtus integra  permansit in Martyre. Propter quod meruit eo tempore celorum regna conscendere: quo Christus Dominus in hoc mundo oculis carnalium carnaliter dignatus est apparere. Ipsum quem in unitate Trinitatis celestia pariter et terrena sine cessatione conlaudant: ita dicentes. R\. Sanctus. Sanctus. Sanctus.

Post Sanctus. uere sanctus: uere in Sanctis gloriosus Dominus noster iehsu Christus Filius tuus. Cuius potentia uirtutis pro nomine suo certantibus Iuliano athlete sociisque suis tantum donum attribuit  laudis: ut omnia que uellent fiducialiter [a 1Kb] in eum: ac per eum facere possent. Illum etenim predicti Martyres credendo atque sequendo: ardentibus dimersi [b 1Kb] in cuppis: illesi post ignes rutilanti claritate [c 1Kb] resplendere fulgoris. E quibus Iulianus admirabili uirtutum specialitate prepollens: in nomine eius cuidam cedenti oculum reuulsum reformat: corpus exanime suscitat: presentiaque sua in puluerem redigit idolorum uanissima simulacra. Humana laudarunt: celestia per emissam desursum uocem potentialiter intonarunt. Per hos ergo Martyres quibus tantam prestitisti magnificentiam laudis: indiuisa Trinitas Deus sit tibi gloria: sit nobis obsequentibus peccatorum uenia exoptata. Ut quorum passionibus conlaudaris: eorum precibus delecteris: exaudiendo eos  pro nobis: qui pro omnibus incarnari uoluisti in terris. Christe Domine ac redemptor eterne.

287 Post pridie. Oratio. Ecce Domine dilecti tui Iuliani: uel [d 1Kb] spiritalis coniugis sue Basilissem iraculorum insignia predicantes: has hostias diuinitati tue benedicendas offerimus: qui se tibi exhibentes in sacrificium uerum: alios tibi exemplo suo in holocaustum ueri sacrificii litauerunt: cum et per Iulianum multorum Monachorum millium [e 1Kb] Patrem: et per Basilissam Sanctarum uirginum coruscantem: copiosam utriusque sexus Monachorum scilicet ac uirginum in celesti gloria susceperis congregationem. Ex hoc igitur immensam bonitatis tue potenciam obsecramus: ut qui per utrosque electa animarum munera suscepisti: per nos humiles tuos hanc  hostiam pro nostris peccatis oblatam dignanter suscipias: impendens benedictionem oblatis: et expiationem sumpturis. R\. Amen.

Ad orationem Dominicam.

Christe amator castitatis et conlator eterne possessionis: qui beatissimum Martyrem Iulianum ad te pro corpore exanimato clamantem exaudire dignatus es: precibus eius per celestem uocem sine mora respondens: quod eundem dilectum tuum in nullo contristare uolueris: in quo sic ipse cum Patre et Spiritu Sancto letabaris. Tu nobis concede ut ita in ueritate uiuamus: ne spiritum contristemus: in quo signati sumus. Quo ab eo per momenta compuncti et creati per eum tibi relatura exhibeamus orandi uerba: que ipse nos docuisti ut dicamus. Pater noster qui.

 Dicat Presbiter. Humiliate uos benedictioni. Dominus sit semper uobiscum. R\. Et cum.

Benedictio. Omnipotens Deus qui Iulianum et Basilissam ita gratie sue opibus premuniuit: ut sic spirituali coniugio necterentur: ne carnis commixtio ullatenus misceretur. Ipse uos ad eorum exemplum efficiat castimonie dono sublimes: et in  diligendo se feruore Sancti Spiritus ita cequales. R\. Amen. Et sicut per illos effecit sibi uasa mundissima: sic carnali in uobis uoluptate deuicta: plurimos exemplo uestro accendat ad celestia regna. R\. Amen. Quique in eis donum contulit perfecte uirginitatis: ipse uos purificet a delictis. R\. Amen. Ut eos in commune omnes mereamur in illa beatitudine habere socios: quos in hac uita ceruimus: etsi immeriti habere comites uel patronos. R\. Amen. Per misericordiam ipsius etc. Dominus sit semper uobiscum. R\. Et cum.

Dicat Chorus. Gustate et uidete quam suauis est Dominus: alleluia: alleluia: alleluia. u\. Benedicam Dominum in omni tempore: semper laus eius in ore meo. P. Alleluia: alleluia: alleluia. u\. Redimet  Dominus animas seruorum suorum: non derelinquet omnes qui sperant in eum: alleluia: alleluia: alleluia. u\. Gloria et honor. P. Alleluia: alleluia: alleluia.

Com. Refecti Christi corpore et sanguine te laudamus Domine: alleluia: alleluia: alleluia.

Oratio. Domine Deus omnipotens qui es uita et salus fidelium: quem uenturum iudicem credimus uerum: esto nobis propicius. Et qui hanc oblationem pro nostra nostrorumque salute: uel pro expiatione nostrorum peccatorum in honorem Sanctorum Martyrum tuorum Iuliani et Basilisse tibi obtulimus: misericordie tue opem in nos diffundi sentiamus: ut qui iam refecti sumus ad mense tue conuiuium:  dono tui muneris consequi mereamur premium sempiternum. R\. Amen. Per misericordiam tuam Deus noster etc. Dominus sit semper uobiscum. R\. Et cum. Missa acta est in nomine Domini nostri Iesu Christi: perficiamus cum pace. R\. Chorus. Deo gratias.


In festo Sancti Luciani Presbiteri.

Omnia dicantur de uno Confessore simplici. fol. 432.


In festo Sancti Pauli primi Eremite.

Omnia dicantur ut supra.


In festo quadraginta Martyrum.

Omnia dicantur plurimorum Martyrum. fol. 430.


In octaua Epiphanie.

Omnia dicantur ut in die. fol. 59.


In festo Sancti Marii Episcopi.

 Omnia dicantur de uno Confessore Pontifice. fol. 432.


In festo Sancti Felicis in Pincis Martyris.

Omnia dicantur unius Mart. fol. 421


In festo Sancti Mauri Abbatis.

Omnia dicantur de uno Confessore simplici. fol. 422.


 In festo S. Marcelli Pape et Martyris.

Omnia dicantur unius Martyris pontificis fol. 423


In festo Sancti Antonii Abbatis.

Omnia dicantur de uno Confessore precipuo non Pontifice. fol. 432.


288 In festo S. Prisce uirginis et Martyris.

Omnia dicantur unius uirginiis. Folio 436.


In festo S. Iuliani Episcopi et Confessoris.

Omnia dicantur unius Confessoris Pontificis. Fo. 432.


In festo Sanctorum [a 3Kb] Fabiani et Sebastiani, et eius comitum.

Omnia dicantur plurimorum Martyrum. Fol. 426. preter Missam.

Omnes filii Dei et probati milites Christi: hunc  diem [b 3Kb] beatissimi Sebastiani laudibus attollamus: uotis colamus: piisque affectibus consecremus. Rogantes prelargissimam Domini pietatem: ut huius predicti Martyris prece: eruamur a cunctis inlecebris uiciorum: cuius predicamento Sanctorum corin excitata sunt ad triumphum. R\. Amen.

Alia Oratio. Deus qui per beatissimum Sebastianum Martyrem tuum tuorum fidelium animos roborasti: dum tibi illum latentem sub clamide terrena  imperii: militem perfectum exhibuisti. Fac nos semper in tuis laudibus militare: os nostrum arma documento iusticie: cor illustra tue dilectionis amore: atque carnem nostram erutam libidine clauis tue crucis adfige. R\. Amen.

Post nomina. Oratio. Solue Saluator noster et Domine nostrorum uincula peccatorum: qui olim resoluisti per Sebastianum Martyrem tuum os ancille tue [c 1Kb] Ze ad loquendum. Ut nomina tam offerentium: quam defunctorum qui nostro sunt ore prolata: eterna sint in annotatione adfixa. Quo sicut illa per predicamentum predicti martyris te meruit cognoscere Christum: sic nos mereamur eodem pro nobis suffragante penitentie percipere fructum. R\. Amen.

Ad pacem. Oratio. Martyris tui Sebastiani precibus  eterne omnipotens Deus nobis pacis dona largire. Per eum donans nobis habere integritatem pure dilectionis: per quem tuos accendisti Martyres ad amandam gloriam eterne felicitatis. R\. Amen.

Inlatio. Dignum et iustum est: nos tibi gratias agere Domine sancte Pater eterne omnipotens Deus: per Iesum Christum Filium tuum Dominum nostrum. Qui sic os Martyris sui Sebastiani ueritatis armauit preconio: ut et nutantium in fide animas [d 1Kb] confortaret:  et obstrusum beatissime Ze sermonis ostium aperiret. In utroque quippe laudabilis: quia et in utroque prestabilis. Nam absconsum se militem exhibens Christo: Sanctorum animas ueritatis confortabat ex uerbo. Quo nec momentaneis tribulationibus cederent: nec blandimentis carnalibus subiugarentur. Et hoc quidem ut se militem occultaret absconditum non suum aufugiendo supplicium: sed pro roborandis hoc agebat nutantium animis bellatorum. Eo sibi a Domino credens dona tribui cumulantia: quo non solus meruisset pertingere ad coronam. Proinde te quesumus altissime summe Deus: ut interuentu huius Martyris tui Sebastiani: precibus notris adesse digneris. Omitte culpam: tribue gratiam. Languorem expelle: uite commoda tribue. Imperti  pacem: petulantiam quoque nostre carnis extingue. Bone uite studiis nos atque actibus refoue: et perennitatis nobis felicitatem tribue. Ut gloriam tuam quam tuus Martyr Sebastianus laudat in munere: nos quoque laudemus ex confessionis proprie uoce proclamantes: atque ita dicentes. Sanctus. Sanctus. Sanctus.

Post Sanctus. O quam gloriosum est nomen Filii tui Deus Pater in Sanctis: in quo beatus hic Martyr Sebastianus cum sociis Martyribus suis: et obstrusa mutorum ora soluit et contractionibus podagrice [a 1Kb] nodositatis medelam infudit. Per Christum Dominum ac redemptorem eternum.

Post pridie. Oratio. Sanctifica Domine hanc nostre oblationis hostiam puram: quam tibi in honorem  Martyris tui Sebastiani offerimus dedicandam. Ut quotquot ex ea libauerimus: illo repleamur documento uirtutum: quo per hunc Martyrem confortata sunt in fide corda nutantia beatorum. R\. Amen.

 Ad Orationem Dominicam.

Erigite fratres oculiad celum petentes a Deo perenne auxilium: qui hunc beatissimum Sebastianum Martyrem tuum insutum ictibus sagittarum post exceptum supplicium: eternum conuocauit ad regnum. Clamate ad illum: et nullo modo detis ei silentium. Nam ostendet in uobis indulgentie pietatem: si pia eum inuocauerimus ex uoce proclamantes: atque ita dicentes. Pater noster.

289 Dicat Presbiter. Humiliate uos benedictioni. Dominus sit semper uobiscum. R\. Et cum.

Benedictio. Saluator noster ac Dominus pro cuius amore Sebastianus Martyr confixus est uulneribus sagittarum: procul a uobis efficiat omnes sagittas erearum potestatum. R\. Amen. Quique animam  eius [b 16Kb] intercidentium manu uocauit ad regnum: ipse uos e mundo euocet ad superne uocationis brauium gloriosum. R\. Amen. Ut cum eo in illa die pariter de uisione Domini gaudeatis: cuius hic hodie festum amabiliter celebratis. R\. Amen. Per misericordiam ipsius, etc. Dominus sit semper uobiscum. R\. Et cum.

Dicat Chorus. Gustate.

Com. Refecti Christi.

Oratio. Domine Deus omnipotens.

Quere in Sancti Iuliani et Basilisse. Folio 287.



IN FESTO [c 6Kb] SANCTI LUCIANI PRESBITERI ET MARTYRIS.

Omnia dicantur sicut unius Martyris. Fol. 425.  Excepta Missa que sequitur.

Beatissimi Martyris sui Luciani Presbyteri agonem diuina uirtute perfectum: uotis solennibus fratres dilectissimi celebremus. Ut qui triumphalem palmam  pro fidei munimento Christo opitulante promeruit obtinere: patrocinii nobis suum intercessum apud eum cuius iam presentia gratulatur: dignetur impendere. Et ipse nobis peccatorum tribuat ueniam: qui eidem contulit immortalitatis coronam. R\. Amen.

Alia Oratio. Iteratis precibus te Dominum Deum nostrum suppliciter deposcimus: cuius honor sanctitas est: quem diligere salus est: quem amare perfectio. Concede in omnem Ecclesiam tuam sancti Martyris tui Luciani Presbyteri lucere uestigia: ut te regente omnium gressus: ea nos uia perducat ad uitam: que Martyrem tuum extulit ad coronam. Amen.

Post nomina. Oratio. Deus qui Sancto ac beatissimo Martyri tuo Luciano Presbytero id muneris contulisti: ut qui propter te peregit inlate passionis  liberaliter cursum: huius multitudinis mereretur occursum. Presta nobis: ut eius suffragio offerentium uota suscipias: et requiem defunctis impertias. Donans nobis ita tui Martyris Luciani Presbyteri imitari fidem: ut consimilem a te post transitum mereamur percipere mercedem. R\. Amen.

Ad pacem. Oratio. Dona nobis omnipotens Deus Martyris tui Luciani Presbyteri celebrantibus festum: sincere pacis et caritatis affectum. Ut qui in honorem eius tibi sacrificium deferimus laudis: nobis a te impetremus donaria caritatis. R\. Amen.

Inlatio. Dignum et iustum est omnipotens Deus: ut pro uirtutibus Martyris tui Luciani Presbyteri tibi laudes dicamus: et honoremus nomen sanctum tuum studiis animorum. Qui tantum fidei robur tuo  militi prestitisti: ut corpori flamma cederet: ferrum stuperet in pectore: et suis uincerentur tela uulneribus. Tantus enim in eo extitit amor nominis tui: ut non auidi [a 1Kb] morsus ferarum: non rabies ursorum: non leonum insatiabilis furor eidem metum mortis incusserit: non laceratum ferro corpus animos inclinauit: non scissum sulcis latus fidem professe uirtutis exclusit: nec ille sanguinis fluxus ungularum stidore reuocatus: uocem supplicationis exegit.  Hec est corona Martyris tui Luciani Presbyteri. Hec est celestis pompa uirtutum. Fortiora sunt uulnera Martyris tui Luciani Presbyteri: quam tela carnificis. Rogamus ergo te Domine: ut sicut eius uirtutibus uictoris prestitisti triumphum: ita nobis fauorem auxilii tui perpetuum largiaris: et prestes nobis hunc in solacium: quem prebere dignatus es in exemplum. Per te cui merito omnes Angeli et Archangeli non cessant clamare quotidie: ita dicentes. R\. Sanctus.

Post Sanctus. uere sanctus: uere benedictus Dominus noster iehsu Christus Filius tuus: qui Martyri suo Luciano Presbytero: et dimicandi uirtutem: et regnandi tribuit potestatem. Quo illi esset consors in regno: pro quo animam [b 1Kb] tradidisset supplicio.  Haberetque eum in munere: quem consortem [c 1Kb] habuisset in passione. uere solus ipse est Dominus et Saluator noster iehsu Christus: qui et Sanctis confert premium: et peccatoribus penitentie fructum. Ipse est 290 Christus Dominus ac redemptor eternus.

Post pridie. Oblatas tibi omnipotens Deus ob honorem Martyris tui Luciani Presbyteri uictimas propicius attende: ut qui iusti tui memoriam facientes uotiuum sacrificium exhibemus: nostrorum criminum a te indulgentiam consequi mereamur. R\. Amen.

Ad orationem Dominicam.

Cum ex lege tua Domine nouerimus: in memoria eterna esse iustum: non pro illius sed pro nostri commendatione hoc tibi offerimus holocaustum. Petentes ut qui eius animam fecisti in passione uictricem:  nostrum uotum efficias in confessione uictorem: quo eodem suffragante: clamorem nostre accipias uocis. Pater noster.

Dicat Presbiter. Humiliate uos benedictioni. Dominus sit semper uobiscum. R\. Et.

Benedictio. Christus Dominus qui Martyri suo Luciano Presbytero patientie contulit uotum: patientiam uobis tribuat contra omnes inlecebras uiciorum. R\. Amen. Ut qui illi donauit peracta passione  coronam: uobis conferat peracto luctamine mundi gaudia repromissa. R\. Amen. Ut qui in hoc die tanti Martyris ouantes solennia celebratis: cum eodem post transitum conlocati: in celestibus sedilus gaudeatis. R\. Amen. Per misericordiam ipsius etc. Dominus sit semper uobiscum. R\. Et cum.

Dicat Chorus. Gustate et uidete.

Com. Refecti Christi Corpore.

Oratio. Domine Deus omnipotens.

Quere in S. Iuliani et Basilisse. F. 287. Et ubi dicitur Sanctorum Iuliani et Basilisse. dicatur Sancti Martyris tui Luciani Presbyteri.



IN FESTO [a 4Kb] SANCTE AGNETIS uIRGINIS ET MARTYRIS

 Omnia dicantur unius uirginis. Fol. 436. excepta Missa que sequitur.

Agnescentes dilectissimi fratres beatissimam Agnetem uirginem plus animo ualuisse: quam corpore: plus fide: [b 1Kb] quam germine: plus etiam spirituali robore: [c 1Kb] quam etate. Que Christum sibi specialem sponsum suo in corpore uindicans: nec persuasione  seducitur: nec muneribus inclinatur: quo carnalis coniugii copula necteretur. Omnipotenti Domino supplicemus: ut idem qui spirituali copula sponsus huius est uirginis: in suis nos delectari semper faciat amplexibus castitatis.

R\. Amen.

Alia Oratio. Deus qui nudatum corpus Agnetis uirginis tue: celestis stole [d 1Kb] obtexisti ex tegmine: uestiatur quesumus Ecclesia tua claris uestibus innocentie: et iusticie claritate. Quo in ea et Sacerdotum uita nitore castitatis prepolleat: et utriusque sexus conditio ea que postulauerit [e 1Kb] adipisciatur. R\. Amen.

Post nomina. Oratio. Conditor et reparator humani generis Christe Filius Dei: qui capiti uirginis  tue: quod iam erat celesti rore perfusum: magnam contulisti gratiam capillorum: quo suis uideretur ad honorem [f 2Kb] crinibus lecta: que propriis fuerat ad contumeliam uestimentis exuta. Tu pius offerentium accipe uota: defunctis requiem prestans: et cunctos in commune eiusdem uirginis prece fac peruenire ad eternam saluationem. R\. Amen.

 Ad pacem. Quanta sit dilectio tue caritatis Deus in Sanctis: in hac uirgine euidentibus probamus indiciis. Que amplexibus tuis castis adstricta: etiam [a 1Kb] generosi hominis execrauit personam: cum oblata sibi ab eo pro nectendo coniugio repulit ornamenta. Da igitur nobis in sola tui nominis dilectione feruere: ut tantum in tua pace letantes: tua in nobis semper dilectio uiuat: tuaque in nobis caritas requiescat. R\. Chorus. Amen.

Inlatio. Dignum et iustum est: nos tibi gratias agere omnipotens Deus: per Iesum Christum Filium tuum Dominum nostrum. Qui huic uirgini et Martyri sue factus est lux noua: cum eam in tenebris perlustrare non destitit constitutam. Illa etenim ethereo ac perpetuo eiusdem Filii tui lumine circumfulta:  ad se in lupanar intrantibus: geminis miraculis effecta est gloriosa. [b 1Kb] Cum et ii qui tremuerunt diuinum lumen sani regressi sunt de illa: et improbus filius prefecti morte mulctatus est immatura. Obscenis quippe cupiditatibus ac ludibriis acti utrique intrarunt: sed non utrique uiso lumine gloriam Deo dederunt. O quantum ualet pietas Redemptoris: qui et illorum corda mortua ante tegit: quam perirent: et istum per culpam postratum 291 in morte uite reddidit [c 1Kb] pristine. Hinc te Deus pater exposcimus: uisita nos iam gratie dono: qui in isto mundo degimus tenebroso. Libera nos de mortalibus actibus: et erue a suppliciis sempiternis. Refice quoque nos crucis uulneribus: ut cum te in illa die sine confusione uiderimus: proclamemus  atque ita dicamus. Sanctus. Sanctus. Sanctus.

Post Sanctus. uere sanctus: uere benedictus Dominus noster iehsu Christus Filius tuus. Qui Agnetem sponsam suam: et precioso uestimento induit: et luce ei perpetua in tenebris refulsit. Ipse est enim lumen uerum: splendor celestium siderum: uia errantium: salus debilium: remuneratio uirginum:  et corona immarcessibilis beatorum. Christus Dominus ac redemptor eternus.

Post pridie. Exemplo beatissime uirginis tue Deus Pater: qui se tibi in uiuam obtulit [d 2Kb] hostiam: dum nec de nuditate confunditur: nec ceteris inlatis suppliciis deterretur: has tibi pro nostrorum criminum uenia offerimus uictimas: quas tu quesumus omnipotens Deus bonitate solita benedicas: impertiendo et his sacrificiis gratiam: et nostris offensis ueniam copiosam. R\. Amen.

Ad Orationem Dominicam.

Sit nobis ad Deum fratres dilectissimi deprecandi pura deuotio: et confitendi omnimoda penitudo. uestiet uos ille uestimento iusticie: qui sponsam suam Agnetem: induit stola claritatis eterne. Abluat  maculas sceleris nostri: qui per eam ab inferis iuuenem suscitauit: dabit effectum orationis nostre: si nos deuotissime ad se prospexerit clamare: et dicere. Pater noster.

Dicat Presb. Humiliate uos benedictioni. Dominus sit semper uobiscum. R\. Et cum.

Benedictio. Copulet sibi Dominus animas uestras nexu perpetuo: qui beatam Agnetem sibi sociauit federe sempiterno. R\. Amen. Per eam quoque obtineatis apud Deum uestrorum ueniam criminum: per quam iuuenis ille promeruit suscitari a tenebris inferorum. R\. Amen. Ut ipsius post hanc uitam mereamini adunari consortiis: cuius nunc festum deuotissime celebratis. R\. Amen. Per misericordiam ipsius Dei nostri etc. Dominus sit semper uobiscum.  Et cum.

Dicat Chorus. Gustate et uidete. Communio. Refecti Christi corpore.

Oratio. Domine Deus omnipotens. Quere in sancti Iuliani et Basilisse. Folio 287. Et ubidicitur Sanctorum Martyrum tuorum: dicatur sancte Agnetis uirginis et Martyris.


 In festo [a 5Kb] Sancti uincentii Martyris. Ad Missam. [b 1Kb] Officium.

De profundis clamaui ad te Domine: alleluia. Domine exaudi uocem meam: alleluia: alleluia: alleluia. u\. Fiant aures tue infendentes in orationem meam. P. Domine ex. u\. Gloria et honor. P. Domine.

Oratio. Domine Deus presta propicius: ut beatissimus uincentius Martyr tuus uincat suis meritis nostra flagitia: qui non suis sed diuinis uiribus: seuientium potuit superare supplicia. Ut qui dudum in illis uicit impietatis atrocitatem: in nobis male cupiditatis superet uoluntatem. R\. Amen. Per misericordiam tuam Deus etc. Dominus sit semper uobiscum. R\. Et cum.


Lectio libri Esaye Prophete .

 R\. Deo gratias.

Hec dicit Dominus. Creans te Iacob et formans te Isrel. Noli timere quoniam redemi te: et uocaui te nomine tuo: meus es tu. Cum transieris per aquam tecum ero: et flumina non operient te. Cum ambulaueris in igne non combureris: et flamma non ardebit in te. Quia ego Dominus Deus tuus: sanctus Isrel Saluator tuus. Ex quo honorabilis factus es in oculis meis: et gloriosus: ego dilexi te. Ego dabo homines pro te: et populos pro anima tua. Noli timere: quoniam tecum ego sum. Hec dicit Dominus. Faciens et formans te ab utero auxiliator tuus. Noli timere serue meus Iacob rectissime: quem elegi.  Effundam enim aquam super sitientem: et fluentem super aridam. Effundam enim spiritum meum super semen tuum: et benedictionem meam super stirpem tuam. Et germinabunt inter herbas quasi salices iuxta fluentes aquas. R\. Amen. Dicat Presb. Dominus sit semper uobiscum. R\. Et cum.

[d 1Kb] Psallendo. Sanctus iste quem elegisti et assumpsisti Domine inhabitauit in tabernaculis tuis. u\. Te decet hymnus Deus in Syon: 292 et tibi reddetur uotum in Hierusalem: quia ad te omnis caro ueniet: exaudi Deus deprecationem meam. P. Inhabita. u\. Campi tui replebuntur ubertate: pinguescent fines deserti et exultatione colles accingentur: induti sunt arietes ouium: et conualles abundabunt frumento. P. Inhabita.

 Dicat Presb. Silentium facite.


Sequentia Epistole Pauli Apostoli ad Corinthios .

Deo gratias.

Fratres. Libenter enim suffertis insipientes: cum sitis ipsi sapientes. Sustinetis autem: siquis uos in seruitutem redegit. Siquis deuorat. Siquis accipit: siquis extollitur: siquis in faciem uos cedit. Secundum ignobilitatem dico: quasi nos [f 1Kb] infirmi fuerimus. Inquo quis audet in insipientiam dico. Audeo et ego. Hebrei sunt: et ego. Isrelite sunt: et ego. Semen Abre sunt: et ego. Ministri Christi sunt: ut minus sapiens dico: plus ego. In laboribus plurimis: in carceribus abundantius.  In plagis supra modum: in mortibus frequenter. A Iudeis quinquies quadragenas: una minus accepi. Ter uirgis cesus sum. Semel lapidatus sum. Ter naufragium feci. Nocte et die in profundum maris fui. In itineribus sepe. Periculis fluminum: periculis latronum: periculis ex genere: periculis ex gentibus: periculis in ciuitate: periculis in solitudine: periculis in mare: periculis in falsis fratribus. In labore et erumna. In uigiliis multis. In fame et siti. In ieiuniis multis. In frigore et nuditate. Preter ea que extrinsecus sunt: instantia mea quotidiana: sollicitudo omnium Ecclesiarum. Quis infirmatur: et ego non infirmor? quis scandalizatur: et ego non uror? Si gloriari oportet: que infirmitatis mee sunt gloriabor. Deus et Pater Domini  nostri Iesu Christi sancti: qui est benedictus in secula seculorum. R\. Amen. Euangelium. Homo quidam nobilis. Require retro in Sancti Saturnini. fo. 24.

Dicat Presb. Dominus sit semper uobiscum. R\. Et cum.

[a 1Kb] Lauda. Alleluia.

Dicat. u\. Saluum me fac Domine quoniam introierunt aque usque ad animam meam. P. Alleluia.

[b 1Kb] Sacrificium. Hec dicit Dominus formans te ex utero auxiliator tuus: noli timere serue meus rectissime quem elegi: quia ego secum sum: alleluia: alleluia. u\. Effundam spiritum meum super te: et super semen tuum benedictionem meam: et germinabitur  inter herbas quasi salices iuxta fluentes aquas. P. Quia.

Missa. Cunctorum licet dilectissimi fratres gloriosas martyrum passiones: quas distincta regionibus loca meruerunt: una fides faciat omnibus indiscreto honore uenerabiles: meritoque eis non sit dispar reuerentia colendi: quibus par fuit causa moriendi: tamen proprium sibi quiddam in ipso celebritatis officio ciuilis amor uindicat: et [c 1Kb] cognita prouincia ad illam gratie dignitatem nature iungit religionem. Quia maior fit leticie ambitus: in quo patrie seruit affectus. Quoque nos Sancto beatissimoque uincentio: cuius ita sumus: ut noster est; iure debemus. Qui genitalis soli alumnam plebem: et patrocinio erexit et titulo. Magnus confidentia  diuine protectionis existens: qui uernaculos populos ornaturus assereret: asserturus ornaret. Qui eorum deuotionem Deo ingereret: quorum obsidem se dedisset. Ut inter diuersas mundi partes: que semine Apostolice predicationis suscepto: perfectam frugem  in Martyribus obtulerunt: hec quoque huius ope muneris gratia non careret: et domesticum Sanctorum municipatum in illa celi statione non perderet. Habens in prorogandis: accipiendisque reliquiis et ipsa quod redderet. Hanc ergo amplius propria uenerentur: quam peregrinam mirantur. Ut pro eis se potentiorem ostendat in beneficiis: quibus amabiliorem se agnoscit in gaudiis. Suoque interuentu et incolam letificaturus et aduenam: equale tuitionis auxilium reddat pro cineribus mundo: ciuibus pro sepulchro. Amoueat a regione plagam: a religione perfidiam. Et qui fuit Ecclesie uictor: patrie sit defensor. Et in eo sic fidei protectione laboret: in qua fuit [d 1Kb] infidelitate: ut contradictione 293 noceret. Et quoniam huius uirtutibus tu Deus Pater omnipotens  auctor esse dignosceris: clementiam tuam imploramus accliues. Ut qui Martyri tuo uincentio uictorie dedisti coronam: nobis peccatoribus indulgentiam de tua larga pietate concedas. R\. Amen.

Alia Oratio. Conuertere Domine ad preces familie tue: quas pro tuo honore per eum deferimus: per cuius confessionem et mortem: te predicatum incredulis sine cunctatione cognouimus. Ideoque clementia patientie tue ita nostris adsit petitionibus: ut nostris per eum patiatur se imprecari orationibus. Quicquid enim per eum speratur: a te expectatur. Ipse nobis de te quod in se redundat exhibeat. Ipse ad te preces nostras portitor deferat. Ipse nobis placabilitatem tuam intercessor obtineat. Te autem alme uincenti uernule Martyr cuncta cohors alumna  lachrymabili prece circumdat: te huius caterue [e 1Kb] toga submissa flagitat mente. Uniuersis de te pluralis deuotio: singulisque in se diuersa necessitudo est. Alius ouans uota persoluit. Alius plorans mestitudinis questus exponit. Tua sanctitas: et uota suscipiat: et tediosis succurrat. Beatitudo enim tua omnibus anxiis remedia a te uenari compellit. Obtinendi namque pro singulis apud Dominum Iesum Christum: et nostrum est fidere: sine cunctatione opem ferre que poposceris: et tuum libenter prestare que imploreris. Tuo freti intercessu recurrant ad penitentiam lapsi: ad indulgentiam rei: ad leticiam mesti: ad medelam languidi. Suos ad cespites exules: ad portum tranquillitatis naufragi: regiones ad proprias peregrini: ad redemptionem captiui: ad  sospitatem ciues: ad quietem hospites. Tuo obtentu iugis adhereat clementia Regibus. Potestatibus patientia. Militibus modestia. Tuo interuentu [f 1Kb] adsuescant auari misericordiam. Luxuriosi continentiam. Petulantes pudicitiam. Tuo suffragio perfruantur  ceci corde fidei luce. Hebrei Catholica fide. Erectione oppressi. Solutione uincti. Correctione deuii. Salute inconuulsibili furiosi. Tuo adiuti auxilio ambiant: teneantque Clerici sanctitatem. Monachi custodiam. Religiosi castimoniam. Perfectissimam Laici honestatem. Teque intercedente perfectum habeat sapientia intellectum. Terra profectum. Anima lucrum. uita iudicium.

R\. Amen.

Post nomina. Oratio. Inter Patriarcharum inclite memorie titulos: Prophetarumque sublimes uaticinio fasces: atque Martyrum inlustres sacram per mortem triumphos: eximiam in agone celesti probatumque ocium: atheletam Sanctum uincentium amore uernulo plebs alumna ueneratur. Ob cuius  annua festa quesumus omnipotens Christe: ut offerentium nomina uolumen uite contineat: et eternis sedibus tua mansuros clementia censeat. Ad quos precedentium nos in pace Dominica animas pax perpetua confoueat: et quies eterna possideat. R\. Amen. Quia tu es uita etc.

Ad pacem. Oratio. Christe cuius magnitudo potentie uincentii Martyris tui corpus: quod uesano [a 1Kb] Datiani furore fuerat marinis proiectum in fluctibus: undis aduehentibus honorandum reuocauit litoribus. Tu nos eodem Martyre suffragante a procelloso istius seculi profundo: manu pietatis in supernis attolle. Ut qui inimico impellente in hoc mare excrescentibus delictis cecidimus: et per caritatem que est coopertio peccatorum ad portum salutis quandoque  perueniamus: letaturi cum omnibus inuicem; quos dilectio tuo iungit in hac presenti Martyris tui solennitate.

R\. Amen.

[b 4Kb] Alia Oratio que dicitur si Sacerdos uoluerit. Deus cuius tunica desuper totum contexta: unitate fidei pacisque sacramentum designat: concede causa obsequele: quam pro tuo nomine huic deferimus tunice pacem in te Ecclesie tue: pacem populis et gentibus: pacem nobis omnibus presenti in caterua conuenientibus: quam ipse instituisti: et quam discipulos tuos seruare mandasti: et sine qua neminem tibi placere docuisti. Presta Pater perpetue per 294 Iesum Christum Filium tuum Dominum nostrum: qui es uera pax nostra et caritas indisrupta:  uiuens tecum et regnans cum Spiritu Sancto: in Trinitate unus Deus in secula seculorum.

R\. Amen.

Inlatio. Dignum et iustum est: iustum et dignum est: nos tibi agere gratias omnipotens Deus. Pro cuius nomine ille noster gloriosus toto orbe uincentius leuitici honoris gradu potissimus: in stola miles tuus: albe uestis [c 1Kb] candidatus furentum in Christo rabidi hostis insaniam interritus adiit: modestus sustinuit: securus inrisit. Sciens paratus esse: ut resisteret: nesciens elatus esse quod uinceret. Cum in sede sua numeroso fultum comite: terribilibus presidem uerbis ferocientem confidentia prouocantem: contemnens: predicatione tui nominis referiret: et ad iram contempti uerecundie dolor cresceret: quod  despectus sui ipse esset arbiter: qui minister: ipse testis fieret: qui satelles. Illudque concilium sanctum miraretur: per quod persequens minaretur. uidebat namque alto defossatas in uisceribus uerberum scrobes: et in seuientis supplicio ferientis manum plus uulneris inuenire: quam corporis. Nudaque ossa non iam carnem ictibus probare: sed sanguinem. Solumque uigentem spiritum: eo stulticiam exprobrare iudicis: qui potentiam prouocaret auctoris. Carceris queruntur angustie: et obstrusus omnino locus: quo detruderetur eligitur. Non iam qui pestem persecutionis augeret: sed qui laudem confessionis absconderet. Credens quod causam confessionis auerteret: si personam qui se spreuerat absentaret. Minusque Datianus erubesceret: si uincentium  populus non uideret. Contuse substernuntur: teste: quo iaceat: quarum ad nocendum natura hinc acuitur: si frangatur. Ut reddita membra tormentis ea sustinerent fragmina: que secarent: atque in uim se acuminis mole sua superiacens corpus urgeret: sed fallitur iudicii sui opinione crudelitas. [a 1Kb] Nam maiestas tua famulo suo amplius in confessione comitata: infert nouam ueteribus tenebris lucem: et tabernaculum sibi: amici sui reddidit ergastulum. Fouet laceros artus: medicat Dei manus: et ad uenustiorem soliditatem suppletis plagarum fossis ultra laterum damna compensat insolita tanti luminis claritate: perculsi obstupuere custodes. uocem hymnam concinentis mens palidi ianitoris expauit: currit exanimis metu minister ad presidem:  grauius reuerentis relatio nuncii percussura quam gladii. Cum nec posset ex magnitudine rei tacere: quod uiderat: et non auderet Domino dicere: quod uolebat. Mox in sermone narrantis tremor occupat: dolor lacerat: furor inflammat. Mortis pena subtrahitur: cui pompa carceris inuidetur. Profana inferendi exitus complementum suspendit industria: non uolens parcere si desistat: sed timens coronare si puniat: profertur ex illo celestis gratie secum atque in secreto habitantis recessu: et pulcrior si adhuc sit passurus: et fortior. Sed ubi desiderium uiri ad regnum Dei anime oblatione tendentis intelligit: hoc detrahendum meritis credidit. Quod tormentis quoque titulum contraheret laudis: si numerum  incideret questionis. Nec tantam gloriam iusticia redderet: si uita penam non tolleret. Sulcatis per ungulam costis: et patentibus seiuncta neruorum crate compagibus: lenis ac blandioris strati fulcra substituit. Et cum deficere eum odio sancte confessionis exoptet: tamen eum uiuere adhuc mendacio sue miserationis infamet: ac si amoto paululum modicumque carnifice animam quietus exalet: dicatur non occisus fuisse: sed mortuus. Quasi non eum pena consumpserit: in quo et pena consumpta est. Gratias ergo tibi Iesu bone: quod anima tuo  digna consortio: que pertinax tulit supplicium: ei mendax fuit obsequium. Et que fuit contenta quod fureret: hoc sit dedignata quod parceret. Sic redeuntem ad Dominum suum celestis suscepit aula uincentium: ut eodem in supernis penetralibus iam recepto: Datianum corpus eius uinceret: quem Datianus etiam in corpore non uicisset. Comperto Sancti transitu: eius sibi permittit cadaueris expiatione uindictam: cuius gemit ex 295 uirtutis perfectione uictoriam. Exponi semesa comedentibus furore suo membra litoribus: auibus mandat et canibus. Ut tali pastu eorum impleret uentrem: quorum gereret mentem. His tamen parcentibus: ille deterior: ut maiori meritorum miraculo eorum consuetudo mutaretur: quorum natura non tollitur. Mittitur  [b 1Kb] auis generaliter inhumatis inimica corporibus: que eo persequatur improba quo alatur. Sed quo in laudem Dei cresceret gratiam uictoribus rependens: prohibitas appositi corporis dapes ieiuna seruaret: ac ne hoc quasi spreta fecisset: non solum non contigeret: sed uetaret. Eo nimirum obtinens uincentius prestante: ne comedat: quo Helyas meruit suscipere transmittente quod comedat. Haud procul aura corporis lupus cadauer odoratur: quod cum iam forte contiguum excubiis auis discreta rostro pinno unguibus retro ageret: faciem ingruentis uerberat. Siccas fere fauces posite retorsere ceruices: et reciduo post tergum capite iacentibus in collo auribus mansueto lumine strictis dentibus rictus reportat. Id in similitudinem penitentis: ostendens  quod spectaculi auxisset pompam non corpori fecisset iniuriam. uicit Datianum etiam bellua intellectu: cum in Datiano belluam uincentius uicisset spiritu. O impudens furor et stulta uesania coruus obsequitur: lupus ueneratur: Datianus irascitur. Ad occulendam igitur eius laudem non iam secretum elegit: sed profundum. Credens sibi ad delitescendam Martyris gloriam: non iam claustra fidem seruatura: sed maria. Quasi te Domine elementa prohiberent: cui abdita patuissent. Et cum illa que ipse obstruxerat penetrasses: ista que tu fundaueras non adires. Datur nautis mergendum corpus in fluctibus: ut in auxilium suum equora perficerent: cui ad uincendum militem tuum terra defecerat. [c 1Kb] Proiicitur e nauigatis  magna freti parte feruoribus: cum et sacco premeretur et saxo. Que inter feruentes undas potens brachii tui manus secuta: que spiritum intulit ad celum corpus retulit ad sepulchrum. Hoc te in preconio tui uictoris addente: quod allatum in altum mersus emergeret. Et laudabilius sursum ascenderet: quam deorsum amplius descendisset. Sed non in longum est in submersi mora letata gentilitas: protinus eiecto in litoris quiete uincentio: insultationis sue passa naufragium uidit non predam fluctibus se dedisse: sed sarcinam disposuit uincere mundum.  Quem uehendum mare accepit: non tenendum: cumque sic euomeret: ne uoraret: ita Domine ad te uincentius tuus inlatus est celo: et solo probatus et pelago. Ut cum multiplices pugnas expediret secuta uictoria: uenerabilius reliquias digna seruauerit sepultura. Per te quem in unitate Trinitatis conlaudant Angeli atque Archangeli: hymnum semper dicentes.

R\. Sanctus. Sanctus. Sanctus.

Post Sanctus. uere sanctus: uere benedictus Dominus noster iehsu Christus filius tuus: qui est gloria Sanctorum: et corona Martyrum: promissionis indultor: et pollicitationis Redemptor. Amicus Apostolorum: et gratia triumphatorum. Tutela certantium: et uictoria dimicantium. Exortator ad  uitam: et incitator ad premium. Quo inspirante fidelis tuus uincentius non ignorabat athleta fortissimus Leuitico honore perfunctus: quod et premium possit accipere ex merito passionis: et brauium ex officio dignitatis: quia erat et de uictoria fidus: et de corona non dubius. Ideoque nunc non lamine: [a 2Kb] igniteque sartagines: non eculei: sublimeque cataste: non ungule fereeque manus: non ergastule: carceresque densis suppleti tenebris: non stridor cathenarum: ac ponderatio grauis cuiusque metalli. Non foci fragor: et strepentis passim copia salis patentibus uisceribus inlecta internis: nec fragmen te nudo adhibitum corpori: Datiani nequiuerunt subiicere passioni. Et cum in tantum persecutoris uecordia ferocisset: ut inhumatum corpus fluctibus  deputaret: repente muneris ossa preciosi ambientibus terris: saluum unda famulanter restituit. Quapropter ob hoc Diuino nutu maris profunda tetigerunt: ut ex equalibus officium etiam ipsum possit seruire naufragio. 296 Tua sunt Domine ista miracula: qui fortis et potens es: ac inuictus in prelio. Unde precamur: ut istic ubi nobis reposita est eius reliquiarum portio: erecta sit patrociniis plenitudo. Per Christum Dominum ac redemptorem eternum.

Post pridie. Oratio. Concede tuis pro delictis supplicantibus famulis uenie prouentum: qui ob passionis premium coronam beato uincentio contulisti. Tribue quesumus nostris eius intercessione medelam ulceribus: cuius uulneribus mirificum carnificem superasti.  Extingue Sancti Spiritus rore nostrorum incentiua uiciorum: qui iusti fide ignitas sartagines glaciasti. Depelle fidei munere nostre infidelitatis caliginem: qui profundi carceris noctem ob sancti  merita celesti iubare radiasti. Et qui athlete tui Domine corpus exanime uoracitas: te obsistente uorare non ualuit: nobis tua protectione defensis nulla saltim suggestio inimici uestigium infigat delicti. Pelagus Christe tui testis factus feretrum eum te iuuante reuexit ad litus: supplicum tuorum cursus uite: te opitulante redeat ad salutem. Illum immaculate conscientie meritum: et fidei uirtute consummata passione: religio te presule perduxit ad celum: nos confessio flebilis te miserante eripiat ab inferno. Ut per hoc sacrificium quod tibi in honore predicti Martyris tui dedicandum offerimus: cum Martyribus tue retributionis effulserit gloria: eorum suffragiis euasisse pecatores gaudeant securi a penis. R\. Amen. Te prestante Iesu bone: quia tu hec omnia nobis  indignis seruis tuis ualde bona etc.

Ad Orationem Dominicam.

Deus qui Leuitam tuum uincentium tanto uirtutum munere decorasti: ut mysterii sacri fretus officio: quo filium tuum Dominum nostrum secuturus esset in passione: eiusdem [b 1Kb] Christi calicem ministraret prius credentibus in salutem. Tu nos facito coram te digne tractare suscepta ministeriorum officia: quorum gestandam suscepimus obsequelam. Quo Martyr tuus uincentius diuino auctus spiritu: qui persequentem Datianum obietibus duris adgreditur: cum contra ualerium episcopum suum leuiter insultasse conquereretur: meritis tuis tribuat omnibus in hac uita feliciorem excursum: et in futura regnum beatitudinis infinitum. Ut sicuti eum inter penas suscepisti  te confitentem: ita nunc iubeas exaudire pro nobis orantem: cum ad te proclamauerimus e terris. Pater noster.

Dicat Presbyter. Humiliate uos benedictioni. Dominus sit semper uobiscum. R\. Et cum.

Benedictio. Deus lumen eternum: qui nouam lucem Martyri suo uincentio posito refulsit in carcere: inlucescat in cordibus uestris ad eternam remunerationem. R\. Amen. Et qui corpus eius in medio mari dimersum marinis gurgitibus reuocauit ad litus: reuocet uitam uestram ab interitu et noxiis actibus. R\. Amen. Quique coruo obsequente: dilatauit predicti Martyris gloriam: deuotionem uestram solita propitiatione suscipiat. R\. Amen. Per misericordiam  ipsius Dei etc. Dominus sit semper uobiscum.

Dicat Chorus. Gustate.

Com. Refecti Christi.

Oratio. Domine Deus omnipotens qui es uita.

 Require fol. 287. Mutando nomen: et dicatur Sancti Martyris tui uincentii.


In Festo Sancti Idefonsi Archiepiscopi Toletani:

Officium et omnia alia unius Confessoris Pontificis. Fol. 432.


In Festo Sancte Marie de Pace:

Omnia dicantur ut in Assumptione Beate Marie. Fol. 361.


In Festo Sancti [a 5Kb] Babile Episcopi et Martyris et trium Puerorum:

Omnia dicantur ut in plurimorum Martyrum fol. 430. Excepta Missa.

Adsit dilectissimi fratres pretiose mortis Babile: triumque puerorum reuehentis anni gloriosa illa celebritatis recursio 297 in qua licet omnibus exultare  conueniat: condecet tamen: ut eorum trophea predicare ora mortalium non desistant. Hic enim Babilas: ille est: qui presulatus honore potissimus: eruditor plebium: caput insigne et uenerabile Clericorum  ex grege commisso: partem sui laboris preuiam oblationem Christo Domino obtulit consecrandam. Cum eterno [b 1Kb] trium infantum de profectu sollicitus: quos studio noscendi instruxerat: pastorali sollicitudine ad passionem [c 1Kb] coortat. Ut cum eis qui eius obedierant uerbo: uno passionis potirentur triumpho. Proinde in horum amorem totus noster excitetur affectus: et lamentabilis exurgat confessio. Id precipue [d 1Kb] omnipotenti Domino supplicantes: ut uita nostra et horum imitatione proficiat: et ad sempiternam gloriam remuneratura perueniat. R\. Amen. Per misericordiam tuam Deus etc.

Alia oratio. Deus qui es conlator dignitatum: attributor honorum: et sanctificatio Sacerdotum. Quo  accinctus ac roboratus Babilas Sacerdos tuus Ecclesiam tuam: quam tuendam acceperat: exemplo erigit: doctrinis erudiit: adituque domus tue [e 33Kb] Numeriano locum sanctum calcare uolenti: eximius  palestra repugnaturus obstrusit. Quo per hoc subiecto gregi obseratis ianuis maneret tuta custodia: per quod a diuinis foribus persequentis foret potestas eliminata. Assiste precibus supplicantis familie tue: ut Martyris tui prece: inimici suggestio intreundi in nostris cordibus non habeat facultatem. Quo securi intra sinum sancte Ecclesie residentes: ita claustris dominicis habeamur muniti: ut correctis nobis non pateat ulterius uia errandi: quatenus per angustum gradientes iusticie callem: regionis eterne mereamur latitudinem introire. R\. Amen. Per misericordiam tuam Deus noster: in cuius conspectu etc.

Post nomina. Oratio. Ecce antistes uerissimus et Martyr tuus Babilas incomparabili illo tue Christe dilectionis affectu permotus: gliscit animo: exultat  uoto: ac laudationis iocundatur tripudio. Quod pro  nomine [a 1Kb] boiarum ponderibus inligatus: pedibusque reuictus in rota: quasi luiturus quod professus fuerat iubetur urbe monstrari: quo potius plus inde sumeret gaudii: quod pro tuo nomine dignus esset contumeliam pati. Ob hoc in tanti Martyris gloriose celebritatis solennitate: inferentes tibi Christe humiliati cordis: et uiuorum uota offerimus: et sepultis requiem flagitamus. Rogantes: ut qui Martyrem tuum liberum effecisti ab inlatis suppliciis: et uiuentes et defunctos a tormentis eruas et presentibus et futuris. R\. Amen. Quia tu es uita etc.

Ad pacem. Fortis est ut mors dilectio tua Christe: que animam a presenti separat uita. Hanc in testis tui Babile pectore nimium exuberasse fatemur: qui ad passionem tractus trium puerorum quos nutrierat  consortium sitiens: maluit unita cum eis pro tuo  nomine persecutoris morte mulctari: quos salutaribus disciplinis erudiens tue unierat caritati. Proinde quia tu es huius dilectionis largitor: te postulamus: ut unita per te in pacis societate connexi exemplo Martyrum tuorum: et inuicem sine crimine uiuamus: et te ex bonis actibus in eterna pace laudemus. R\. Amen. Qui tu es uera pax.

Inlatio. Dignum et iustum est: nos tibi gratias agere: Domine sancte Pater eterne omnipotens Deus: per Iesum Christum Filium tuum Dominum nostrum. Qui es laus perpetua Sacerdotum: corona infantium: et sustentatio infirmorum. Per eum quippe sacratissimus Babilas Martyr et presul persequentis Numeriani impetum modestus calcauit: infantium teneritudo non timuit: sexus infirmior non expauit. Dum  quippe preuius atque magister Babilas trium puerorum presentiam expetiit: per quam confutaretur iniusta uerbositas Numeriani. [a 1Kb] Qui dum cum matre accersiti uenerunt: interrogati una cum matre: Babilam sibi patrem esse testati sunt. Cum tamen mulier fecunda caritate diuina: non uteri sui partus exponeret: sed etiam diuini Spiritus progeniem 298 enarraret. Quo ex coitu genitoris uel genitricis non nascitur: sed diuinis profectibus utero celestis uulue formatur. Cum etiam matrem persequens furor ante filios: quos non agnosceret: uerberari alapis mandat: sed una trium infantium societas uoce clamabat: quod Babilas sibi esse dominus atque pater: pro quo eorum mater talia sustineret. Illico ceduntur et paruuli: pro quorum cesione mater ante Dominum  orationis sue questus exponit. Illi respiciendam filiorum commendans etatem: pro quo eis inlata esset mortis questio immature. Cui merito omnes Angeli et Archangeli non cessant clamare quotidie: una uoce dicentes. R\. Sanctus. Sanctus. Sanctus.

Post Sanctus. uere benedictus et sanctus: et ammirabilis Dominus iehsu Christus Filius tuus. Qui predictum Sacerdotem suum: trino fultum comite coronauit: et in [b 1Kb] eculei penis positum non reliquit. His igitur ueri Pontificatus peragens cursum: [c 1Kb] lotis inter innocentes manibus uerum diuino sacrificium litauit altario: dum se cum his quos nutrierat salutarem uictimam [d 1Kb] per gladii animaduersionem obtulit Christo. Pio Domino redemptorique nostro.

 Post pridie. Oratio. Omnipotens eterne Deus: quem uerus Sacerdos tuus Babilas paruulis sibi in passione comitantibus tribus: boiarum ponderibus adiicitur: uinculis arctioribus conligatur: eculeoque suspenditur. Ut eos et se tibi in uerum sacrificium Sacerdos uenerabilis exhiberet: quo numerosa tormentorum  genera pro tuo Christe nomine pertulisset. Tu oblatis tibi sacrificiis benedicens: exemplo Babile Sacerdotis tui: carnales a nobis inlecebras pelle: et suffragio trium infantium gloria nos eternitatis attolle. R\. Amen.

Ad Orationem Dominicam.

Intendite fratres karissimi Sacerdotis Babile inconuulse spei uirtutem: triumque puerorum robustiorem animi fidem: quam ualentem corporis qualitatem. Quos predictus Doctor egregius gladio continuo percussuros sacris ulnis congeminando complectit: gratias flebiliter referens Creatori: quod eos quos de manu eius acceperat: coronandos obtulerit illi. Horum igitur exemplum constantie imitantes: mores corrigamus in melius: caritatem teneamus  ad inuicem: per dilectionem exceptum ministerium expleamus: et ad seruitutem Dei ceteros inflammemus. Operari iusticiam delectemur: noxia fugiamus: spiritu oremus atque dicamus. Pater noster qui.

Dicat Presbyter. Humiliate uos benedictioni. Dominus sit semper uobiscum. R\. Et cum.

Benedictio. Babile precibus soluantur uestra peccata: cuius uirtute Numeriano domus Dei obserata sunt limina. R\. Amen. Eiusque suffragio animarum uestrarum uos gaudeatis obtinuisse lucrum: cuius documento trium puerorum societas meruit subire martyrium. R\. Amen. Ut sicut iidem infantuli magistro subsequente gladio pro Christo parili animaduersione truncati sunt: sic uos unita uincti societate  diuinum semper agatis obsequium. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Dicat Chorus. Gustate et ui.

Com. Refecti Christi corpore.

Oratio. Domine Deus omnipotens. Quere retro in Sancti Iuliani et Basilisse. Fo. 287. Et ubi dicitur Iuliani et Basilisse: dicatur Sancti Babile et trium Puerorum.


Timothei Episcopi discipuli Pauli:

Omnia dicantur unius Confessoris Pontificis. Fo. 432.


Conuersio Sancti Pauli:

Omnia dicantur de uno Confessore. Fo. 432.


 Proiecti Martyris:

Omnia dicantur unius Martyris. Folio. 421.


In Festo [e 2Kb] Sancti Tirsi Martyris:

Omnia dicantur unius Martyris. Folio. 421. Excepta Missa subsequente.

Missa. Ad confitendum nomini Domini lingua nostra  meditetur dilectissimi fratres iusticiam eius: pro triumphis beati Martyris Tirsi: qui hausto fideliter calice passionis: prius eum meruit tenere: quam nosse: ac fructum glorie participatione gratie preuenire: ante conspicere regnantem: 299 quam suscipere redimentem. Proinde deprecemur clementiam eius: ut nos exaudiat: et exauditis petita tribuat. Et cuius honoribus speciale debitum proprii amoris impendimus: eius patrocinii peculiare suffragium incolatus saltim consortio capiamus.

R\. Amen.

Alia Oratio. [a 1Kb] Celestibus satiari cupientibus: occurre omnipotens Deus beatissimo Tirso tuo gentili adhuc misertus. Inter ceteras quas pro tuo nomine sustulit penas: paratum supplicium plumbi in aduersarios  eius: oratione ipsius Martyris retorsisti. Pro quo flebilibus te Deus rugitibus imploramus - ut per hunc Martyrem a quo predicti metalli supplicium detorsisti: detergas massam totius nostri peccati. Atque te opitulante qui inlatam sibi penam: in se persequentes deiecit: ministret sibi obsequentibus tutelam patrocinii indisrupti. Ut per eum famulantes obtineant ueniam: per quem persequentium est deuicta audacia. Ac per quem infidelitas penali consumpta est igne: per eum credulitas flamma ardeat caritatis diuine.

R\. Amen.

Post nomina. Oratio. Deus qui tanta seueritate iudicii ultor fuisti in persecutoribus beatissimi Martyris tui Tirsi: ut [b 1Kb] eorum defuncta corpora terra  recusaret suscipere: que ferocitas eorum uiri iusti sanguine cruentasset: tu pius ac benignus offerentium obsequiis delibutus: sepultorum spiritibus eterna refrigeria prebe. Ut ita predicti Martyris suffragio: habeant fideles defunctorum anime premium: sicut per eum corpora damnatorum meruerunt inuenire sepulcrum. R\. Amen.

Ad pacem. Oratio. Salutis nostre compendium expetentes omnipotens Deus precamur: ut qui beatissimum Athletam tuum Tirsum: sectoribus trahentibus serram duabus in partibus non permisisti  secari: nulla nos facias ab inuicem malicie simultate discindi. Quo sicut [c 1Kb] nouem pene exemptis horis: nec capillus motus est a sectoribus de capite tui Martyris: sic per omne tempus uite nostre nullis permoti scandalis: septi semper maneamus munimine caritatis. R\. Amen.

Inlatio. Dignum satis et iustum est: ut tibi Deo nostro laudes et gratias in quantum possumus referamus. Qui beatissimum Tirsum preuenisti in benedictione gratie tue: ostendens illi in tenebris lumen: et perfectionem gratie post laborem. Etenim te opitulante plumbatis tunditur: nec terretur: crureque fracto potentius roboratur. Hunc graciliores lori ligature non dissipant. Hunc pertinax furor [d 1Kb] uibicibus acutissimis non exsecat. Hic in frustra discerpi  iussus gladio constans: hic in parato sibi torrentis plumbi supplicio inuenitur exultans. Quod in illis retorserit uirtus tua tormentum: qui sibi uenerant inlaturi supplicium. Is quippe uir ad manifestandam gloriam potencie tue Deus-: carceris reuinctus ergastulo: mirabili progressu stipatus: collegio educitur Angelorum. Nam cum intempesta nocte loco quo detinebatur multitudo supernorum inrueret ciuium: illico ostia carceris reserantur: et subito nouum refulsit illo in loco ad honorem Martyris lumen: quod onera catenarum eius dissolueret. [e 1Kb] Ductoribus deinde Angelis lumine precedente: baptismum tuum suscepturus iter aggreditur: usque dum perueniret ad locum: quo celestis fontis lauacro tingeretur. Et merito talia suscepturo: tali luminis  claritate anteitur. Ut qui niuei fontis purificatus esset ex gurgite: celesti letaretur obsequio precedente. Innouatus post inde unda celesti: redditur carceri purificatus ex lauacro: consummato potiturus triumpho. Hunc exeuntem quia custodes carceris non uiderunt: regredientem mirati sunt. Unde [f 1Kb] in ferociam concitati: carceris disrupti prosiliunt uindictam cum gladiis inlaturi. Sed mox inlesum quem fixerant: ut repererunt sigillum illico procax insania mitigatur: et suos uaginis gladios condiderunt. Proprios auditus suspendentes in canoram Martyris uocem:  cum te idem athleta tuus nouo cantu carminis conlaudaret: ita proclamans atque dicens. R\. Sanctus. Sanctus. Sanctus.

Post Sanctus. uere sanctus: uere benedictus in excelsis: ammirabilis: et preclarus Dominus noster iehsu Christus Filius tuus. Qui beatissimum Martyrem Tirsum prius martyrio consecrauit: quam lauacro: prius fide: quam regeneratione: prius etiam supplicio: 300 quam baptismo. Ostendens illi inter penas constantiam: inter carceres lumina: inter aduersantes uindictam. Cum [a 1Kb] cesores suos ante pena consumeret: quam ipsum penaliter lacerarent. Ante cedentes deficerent: quam ceso uitam extorquerent. Is etenim incomprehensibili sinus tui inlustratus archano: trino persecutus iudice uita non  caruit: in qua tamen ludibriosum eorum finem ante predixit. Sicque eos horribili mortis exitu citius premisit ad penam: quam sibi extorquerent uitam. Deinde tuis adiutus omnipotens Pater iudiciis: placito tibi tempore sacratum consignauit spiritum: quem inter aduersa mundi constantia seruaret inlesum pariter et inuictum. Unde te in huius Martyris solenni festo rogamus: ut precibus ipsius dones tibi confitentibus ueniam: qui manifestam ostendisti in persecutoribus eius uindictam. Per Christum Dominum ac redemptorem eternum.

Post pridie. Prospiciens de excelso sancto tuo summe Deus: hec holocausta placatus attende: qui beatissimum Tirsum tuum delatis Angelorum obsequiis: et in carcere uisitasti: et ex profundo maris  eripuisti. Quo omnes nos qui ex his sacramentis libauerimus: cunctis ueniam impetrantes: et inter istius mundi fluctus tuorum Angelorum custodiis muniamur: et remuneraturi ad te de huius uite carcere exeamus. R\. Amen.

Ad Orationem Dominicam.

Deus cuius magnitudinis fuit: ut contra naturam beatissimus Martyr tuus liberandus sub aquis emitteret uocem: cum constipato capite ceruice tenus uase peluis arctatus consisteret. Libera nos de aquis  multis: et de manu filiorum alienorum. Quo lingua nostra ab undis odiorum sit extera: et in sola sibi tui nominis confessione sufficiat: quo iubente dicimus. Pater noster.

Dicat Presbyter. Humiliate uos benedictioni. Dominus sit semper uobiscum. R\. Et cum.

Benedictio. Omnipotens Deus qui beatissimum Tirsum ante fide preuenit: quam lauacro: fidei dono et baptismi uos conseruet ac munificet sacramento. R\. Amen. Quique corpus eius nec serra diuidi passus est: nec gladio desecari: a gremio matris Ecclesie nulla uos patiatur occasione diuelli. R\. Amen. Et cum illis ciuibus post hanc uitam mereamini habere consortium: quorum hic predictus Martyr meruit inuenire obsequium. R\. Amen. Per misericordiam  ipsius Dei etc. Dominus sit semper uobiscum. R\. Et cum.

Dicat Chorus. Gustate et uidete.

Com. Refecti Christi corpore.

Oratio. Domine Deus omnipotens qui es uita. Quere in sancti Iuliani et Basilisse. fo. 287. commemorando nomen Beati Tirsi Martyris.


Policarpi Episcopi et Martyris:

Omnia dicantur unius Martyris Pontificis. fo. 423.


Iohannis Crisostomi Episcopi:

Omnia dicantur unius Confessoris Pontificis. fo. 432.


Agnetis secundo:

Omnia dicantur unius uirginis. folio. 436.


ualerii Episcopi et Martyris:

Omnia dicantur unius Martyris Pontificis. fo. 423.


Octaua Sancti Illefonsi:

 Omnia dicantur ut in die fo. 296.


Sancte Batildis Regine:

Omnia dicantur unius uirginis. folio 436.


Sanctorum Ciri et Iohannis Martyrum:

Omnia dicantur plurimorum Martyrum. fo. 430.


Ignatii Episcopi et Martyris:

Omnia dicantur unius Martyris Pontificis. fo. 423.


Brigide uirginis:

Omnia dicantur unius uirginis. folio 436.


In Festo [b 41Kb] Purificationis Beate Marie.


 [a 8Kb] Ordo ad benedicendum candelis.

ueniat Sacerdos in chorum cum Ministris et cruce et thuribulo: ceroferariis: et aqua benedicta. Et cerei portentur extincti in candelabris: donec illuminentur a [b 1Kb] nouo igne benedicto. Et sculpatur nouus ignis cum scilice ei ex lauone. Et benedictiones et orationes sequentes usque ad prefationem dicantur lenta uoce ad modum orationis.

Benedictio. [c 1Kb] Domine sancte Pater omnipotens eterne Deus bene + dicere sanctifi + care digneris ignem istum: quem nos 301 indigni per inuocationem Unigeniti tui Domini nostri Iesu Christi bene + dicere presumimus: tu clementissime Pater tua bene + dictione sanctifica: [d 1Kb] et ad profectum humani generis peruenire concede. Per eumdem Dominum nostrum  Iesum etc.

[e 1Kb] Post benedictionem ignis benedicantur Cerei. u\. Adiutorium nostrum in nomine Domini. P. Qui fecit. u\. Sit nomen Domini benedictum. P. Ex hoc. u\. Domine exaudi. P. Et clamor. u\. Dominus uobiscum. P. Et cum.

Oratio. Oremus. [f 1Kb] Omnipotens sempiterne Deus: qui hodierna die Unigenitum tuum Isrelitice legi carnaliter subiectum: cum mysticis hostiarum oblationibus in templo presentari fecisti: quique iusti Symeonis longam expectationem: ipsius uisione: atque ulnarum deportatione implesti: da super hos cereos in honorem tui nominis consecrandos benedictio + nem: et presta: ut qui eos hodie ob amorem tui nominis gestauerint: per sancte Dei Genitricis intercessionem  a presentibus periculis eruantur. Per eumdem.

Oremus. Oratio. [g 1Kb] Adesto supplicationibus nostris omnipotens Deus: has candelas tua benedictio + ne perfunde: quatenus fidelis populus eas in manibus portans: non solum exteriori lumine gaudeat: sed  cecitate cordis expulsa: sic lumen quod in tenebris lucet apprehendat: ut nequaquam a uia ueritatis deuiet. Per Dominum.


[h 1Kb] Prefatio.
[Figure: [Music] 16Kb]

Per omnia secula seculorum. Dominus uobiscum. Sursum corda. Gratias agamus Domino Deo nostro. uere dignum et iustum est: equum et salutare, nos tibi semper et  ubique gratias agere. Domine sancte Pater omnipotens eterne Deus. Fons et origo totius luminis: qui mundum illuminasti lumine tue claritatis mittendo nobis Unigenitum per uterum intemerate uirginis Marie et quem  longe ante promisisti Prophetarum [i 1Kb] oraculis: temporibus nouissimis ipsum misisti lucem populis sedentibus in tenebris et ambulantibus  in regione umbre mortis: et in ipso claritas ex-orta est eis. Tu quoque benedi+ctione tua digneris benedicere has candelas nomini tuo preparatas: qui nos transtulisti a potestate tenebrarum in lucem: et regnum dilecti Filii tui: per quem exortum est in tenebris lumen rectis corde: et gaudium salutis eterne. Et qui iustum Symeonem fideli replesti expectatione: ut non uideret prius mortem: antequam Christum Domini uideret indutum carne: totius mundi lumen et salutare: ipse nos lumine tue claritatis sic repleas: ut omnes infidelitatis tenebras a nobis repellas. Et sicut hodie seruum tuum dimisisti in pace: sic nos in pace sancte Ecclesie tue digneris gubernare: ut portum quietis eterne ualeamus intrare. Quatenus uere lucis perfusi radicis: ubi in die iusti examinis leticum hymnidicis Angelorum choris uidere ualeamus faciem  indefessi Solis. Per eumdem Dominum nostrum Iesum Christum Filium tuum. Qui tecum uiuit et regnat in unitate Spiritus Sancti Deus. Per omnia semper secula seculorum.

[a 1Kb] Hic aspergat aquam benedictam super candelas et super circumstantes: et statim incipiat Cantor. Ant. uenite et accendite. Tribus uicibus repetatur. Deinde alia Ant. 303 Lumen ad reuelationem. Psal. Nunc dimittis. Et per singulos uersus repetatur Ant.

Postea dicatur.

Benedictio. [b 1Kb] Domine Deus Pater omnipotens lumen indeficiens: qui es conditor omnium luminum: bene + dic hoc lumen tuum a fidelibus in honorem tui nominis portandum: quatenus a te sanctificatum sit: atque benedictum: et ut lumine claritatis tue accendamur: et illuminemur: propicius concedere digneris: et ueluti eodem igne quondam illuminasti Moysen famulum tuum: ita illumina corda et sensus nostros: ut ad uisionem claritatis eterne peruenire ualeamus. Per Christum.

Qua finita itur ad processionem. Finita processione incipietur Missa.


[c 1Kb] Officium.

Symeon in templo eleuauit uocem dicens: nunc dimittis Domine seruum tuum in pace. Quia uiderunt oculi mei salutare populi tui. u\. Notum fecit Dominus salutare suum: ante conspectum gentium reuelauit iusticiam suam. P. Quia uiderunt. u\. Gloria et honor Patri: et Filio: et Spiritui Sancto in secula seculorum. Amen. P. Quia uiderunt.

Dicat Presb. Per omnia semper secula seculorum. R\. Amen. Gloria in excelsis Deo.

Oratio. Omnipotens Deus Pater et Domine: largire credenti populo pacem: et in templo tuo salutare tuum: quem Symeon iustus ulnis suis accepit: ut qui lumen ad releuationem gentium extitit: indultor criminum sibimet credentium sentiatur. R\. Amen. Per misericordiam tuam Deus noster: qui es benedictus: et uiuis: et omnia regis in secula seculorum. R\. Amen.

Dicat Presbyter. Dominus sit semper uobiscum. R\. Et cum.


Lectio Libri Malachie Prophete .

R\. Deo gratias.

 Hec dicit Dominus. Ecce ego mitto Angelum meum: et preparabit uiam ante faciem [a 1Kb] tuam. Et statim ueniet ad templum suum dominator: quem uos queritis: et Angelus testamenti quem uos uultis. Ecce ueniet: dicit Dominus exercituum. Et quis poterit cogitare diem aduentus eius? Et quis stabit ad uidendum eum? Ipse enim quasi ignis conflans: et quasi herba fullonum. Et sedebit conflans et emundans argentum: et purgabit filios Leui. Et colabit eos quasi aurum: et quasi argentum. Et erunt Domino offerentes sacrificia in iusticia. Et placebit Domino sacrificium Iuda et Hierusalem: sicut dies seculi: et sicut anni antiqui. [b 1Kb] Dicit Dominus omnipotens. R\. Amen.

Dicat Presbyter. Dominus sit semper uobiscum.  R\. Et cum.

[c 1Kb] Psallendo. uidimus gloriam Domini: gloriam quasi unigeniti a Patre: plenum gratia et ueritate. u\. Sicut audiuimus: ita et uidimus in ciuitate Dei nostri in monte sancto eius. P. Unigeniti a Patre.

Dicat Presbyter. Silentium facite.

[d 1Kb] Epistola. Fratres gaudete in Domino. Require in Circumcisione Domini. Folio 53.


Lectio sancti Euangelii secundum Lucam .

Illo in tempore: postquam impleti sunt dies purgationis Marie: secundum legem Moysi: tulerunt illum in Hierusalem: ut sisterent eum Domino: sicut scriptum est in lege Domini. Quia omne masculinum  adaperiens uuluam: sanctum Domino uocabitur. Et ut darent hostiam secundum quod dictum est in lege Domini: par turturum: aut duos pullos columbarum. Et ecce homo erat in Hierusalem: cui nomen Symeon: et homo iste iustus et timoratus: expectans consolationem Isrel: et Spiritus Sanctus erat in eo. Et responsum acceperat a Spiritu Sancto: non uisurum se mortem: nisi prius uideret Christum Domini. Et uenit in spiritu in templum. Et cum inducerent puerum Iesum parentes eius: ut facerent secundum consuetudinem legis pro eo. Et ipse accepit eum in ulnas suas: et benedixit Deum: et dixit. Nunc dimittis seruum tuum Domine: secundum uerbum tuum in pace. Quia uiderunt oculi mei salutarem tuum. Quod parasti ante facem omnium  populorum. Lumen ad reuelationem gentium: et gloriam plebis tue Isrel. Et erat pater eius et mater mirantes super his que dicebantur de illo. Et benedixit illi Symeon: et dixit ad Mariam matrem  eius. Ecce positus est hic in ruinam: et resurrectionem multorum in Isrel: et in signum cui contradicetur. Et tuam ipsius animam pertransibit gladius: ut reuelentur ex multis cordibus cogitationes. Et erat Anna prophetissa filia Phanuel: de tribu Asser. Hec processerat in diebus multis. Et uixerat cum uiro suo 304 annos septem a uirginitate sua. Et hec uidua usque ad annos octoginta quatuor: que non decedebat de templo: ieiuniis: et orationibus seruiens nocte et die. Et hec ipsa hora superueniens confitebatur Domino: et loquebatur de illo omnibus: qui expectabant redemptionem Isrel. Et ut perfecerunt omnia secundum legem Domini: reuersi sunt in Galileam: in ciuitatem suam Nazareth. Puer autem crescebat et confortabatur plenus  sapientia: et gratia Dei erat in illo. R\. Amen.

[f 1Kb] Lauda. Alleluia. u\. Omnes gentes plaudite manibus: iubilate Deo in uoce leticie. P. Alleluia.

Sacrificium. Suscepimus Deus misericordiam tuam.

Et Missa. Deus qui nobis id prespicit.


Quere retro in die Circumcisionis Domini. Folio 54.

Alia Oratio. [g 1Kb] Tu es Deus: et in te est Deus: et non est alius preter te. Ab ore egressum uerbum: non regreditur: quia utique natus Filius: non ipse qui Pater est creditur: dum tamen ipsum esse quod Pater est fateatur. Dona ergo nobis: ut qui uerbum a te: nasciturum misisti in carne: nos in te renatos: sic nunc a criminibus exuas: ut tibi soli cum ueneris sine fine coniungas. R\. Amen.

Post nomina. Oratio. [h 1Kb] Laudent te Domine celi et  terra: quia misertus es populo tuo. Dum montes et colles coram te laudem fecisti clamare: cum tota uiuentia in te approbasti. Concede ergo nobis: ut laudes quas glorioso nomini tuo offerimus: acceptas tibi semper ipse efficias. Ut qui mundum redempturus in salutis signo ostensus es: mundum iterum iudicaturus non ultorem: sed liberatorem te nostris oculis manifestes. R\. Amen.

Ad pacem. Oratio. [i 1Kb] Domine Iesu Christe: qui figuris crebescentibus in lege ueteri nunciatus: in te impleta omnia ostendisti: dum in te uero Deo et homine: et purificatio secundum legem exprimitur: et ueritas nominis approbatur. Adesto plebi tue ad te ex purificatione uenienti: et presta incrementum  muneris: et gratia benedictionis multiplicetur in abundantia pacis. R\ Amen.

[i 1Kb] Inlatio. Dignum et iustum est: te ineffabilis immenseque sapientie Deum: debitis conlaudare  preconiis. Cum precipue hoc die uel tempore transacta pro nobis Circumcisione: tue recordemur infantie: at sicut dignum est laudare uirtutem tue omnipotentie non ualemus: non enim in te Domine aliquod superfluum in suscepto homine ipse creaueras: quod necessario circumcidi debere mandares. Sed ut te Dominum legis: natum fuisse sub lege: nec legem destruxisse probares. Uniuersa enim que carnali populo figuris pretereuntibus adumbrata mandasti: etiam in te ipso secundum litteram fieri permisisti: que tamen in nobis per euangelicam ueritatem: etatemque perfectam: sacramentis dignioribus perfecisti. Pro quibus indiciis impensius commendandis: adest ille mortificato in corpore grandeuus: meritisque sanctissimus Symeon: amplexumque  senilibus ulnis ingentem paruulum: salutare Domini se uidisse testatur. Sed et illa cuius nomen gratia resonat: continentie candore resplendens consimilis Anna: preconiorum officio Dominum confitetur. Offeruntur deinde in sacrificium par turturum: uel pulli gemini columbarum. Ut in combinatione mundissimarum auium: tam anime quam corporis puritatem: litandam Deo exemplis euidentibus doceremur. Et in his sacrificiis qui se accepturi desiderant: non his inserantur: sed erigantur iugiter in supernis. Pro quibus omnibus mirabilibus omnes Angeli: celorumque uirtutes tibi Deo Patri: et Filio: et Spiritui Sancto: cum Cherubin et Seraphin sine cessatione proclamant: ita dicentes. R\. Sanctus. Sanctus. Sanctus.

 Post Sanctus. uere incomparabiliter. Quere in Circumcisione Domini. Folio 55.

Post pridie. [a 1Kb] uidimus gloriam tuam Domine: gloriam quasi unigeniti a Patre: unigenitum Deitate: primogenitum munere. Illic unicum Patris: hic precipuum inter fratres. Ibi cum Patre unum: hic in fratribus primum. Illic equaliter subsistentem et in sinu Patris manentem: hic socios non derelinquentem. Largire ergo tui fieri participes regni: quibus es propiciatus 305 in mundo. Quibusque aduenisti prius redemptor: existe in futuro remunerator.  Et his sacrificiis tibi oblatis: qui solus pro cunctis factus hostia immolaris.

Ad Orationem Dominicam.

[b 1Kb] Iesu Domine: cuius admirabile nomen Angelus predixit: mater imposuit: Symeon cognouit: Anna laudauit. Salua populum tuum in uniuerso mundo: cuius extat nomen magnificum in celo. Ut qui solus es potentia gloriosus: sis etiam perditis miserationis indulgentia pius. Pater noster.

Dicat Presb. Humiliate uos benedictioni. Dominus sit semper uobiscum. R\. Et cum.

Benedictio. [c 1Kb] Dominus iehsu Christus qui ad confirmandas promissiones Patrum: minister presentationis uoluit esse: ipse cordium uestrorum immundicias dignetur auferre. R\. Amen. Idem qui  precepto legis sue: signum desecte carnis accepit: omnes a uobis sordes: sui amoris connexione depurget R\. Amen. Et qui uos filios Abrahe in se ipso: qui est semen eius: benedicere promisit: hereditatis beata uos conlatione munificet. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Dicat Chorus. Gustate et uidete. Require in festo Corporis Christi. fo. 267.

Com. Refecti Christo corpore et sanguine te laudamus Domine: alleluia: alleluia: alleluia.

Oratio. [d 1Kb] Beatam Domine illam iusti Symeonis uocem: fac in nobis pari diligentia personare. Ut quia uidimus et credimus salutare tuum: in pace cum iusseris dimittamur: non quo a te dimissos:  finis uite accipiat: sed per te absolutos a debito: in fine pax sempiterna possideat. R\. Amen. Per misericordiam tuam Deus noster etc. Dominus sit semper uobiscum. R\. Et cum. Solennia completa sunt in nomine Domini nostri Iesu Christi: uotum nostrum sit acceptum cum pace. R\. Chorus. Deo gratias.


Blasii Episcopi et Martyris.

Omnia dicantur unius Martyris Pontificis. fo. 422.


Gilberti Confessoris:

Omnia dicantur unius Confessoris simplicis. fo. 432.


In Festo [e 3Kb] S. Agathe uirginis et Martyris:

 Omnia dicantur unius uirginis. folio. 436. Excepta Missa que sequitur.

Missa. Beate Agathe [a 1Kb] uirginis festum: quod in Dei laudibus annuis recursibus suscipimus incolendum: placationis Deo uiuo fratres dilectissimi adoleamus libamina: et ad commemorandam uirginis gloriam: et ad nostram commendandam miseri obsequelam. Hec enim generosis orta natalibus exornata: [b 19Kb] atque speciei uenustate decora: non minus hostem fidei: quam anime superando: et pudicitie consecrata est merito: et sacre passionis decorata triumpho. Ob hoc in tante uirginis gloriose solennitatis recursu: Creatori nostro Iesu Christo Domino supplicemus: ut qui eam sibi consecrauit ex sanguine: nos ex confessione iustificet. R\. Amen.

 Alia Oratio. Deus qui tantam famule tue Agathe contulisti constantiam: ut nullis suasionibus cederet: quo semetipsam petulco [c 1Kb] aduersantis concubitu macularet: quique eius meritis celsiorem gloriam uirtutis accumulans: ciues suos atrocis ignis combustionibus liberas: tu Ecclesiam tuam donis spiritualibus auge: ut et uirginitate prepolleat: et nullis inimici propulsetur tentationibus ad ruinam. Sed carens incendiis uoluptatum horrendis: in te ardeat desiderio: et obsequali coalescat ex uoto. R\. Amen. Per misericordiam tuam Deus etc.

Post nomina Oratio. Generose uirginis tue Agathe Deus Pater passionem famosissimam celebrantes: petimus ut eius presidio uiuentium apud te suscepta oblatio: sepultos submoueat a tormento. Quo sicut  predicte uirginis sepulcri [d 1Kb] cooperimentum immensa restrinxit incendia: sic patrona eius oratio defunctis adimens flammam: eterna eos refrigerii commoditate sustollat. R\. Amen.

Ad pacem. Christe Deus eterne saluator: et salutis integerrima plenitudo. Pro quo ancilla tua ea desecta parte corporis cruciatur: qua [e 1Kb] infantibus succus lactis ingeritur: facito nos ut ubera suggentes matris Ecclesie: nunquam precidamur ab  inuicem. Quo alterne caritatis lacte potati: eternorum simus ciuium societate condigni. R\. Amen. Quia tu es uera pax.

306 Inlatio. Dignum uere et pulcrum est: ut tibi Deo ac Domino nostro immensas laudum gratias referamus: et spirituales hostias immolemus. Qui Agatham uirginem tuam amplexibus sociatam: pudicicia ornas: uirginitate ditas: morte glorificas. Dando ei de honestis moribus lucrum: de uirginitate tropheum: de passione triumphum. Etenim a te in illa glorificatus pudor uirginalis exultat: nam carceris trusa angustiis [f 1Kb] siderea uisitata consolatur ex lumine: eculeo imposita roboratur ex fide. Que etiam dum non curaretur de abscisione mamille: illico celestem consequitur sanitatem. Ob  cuius meritum Deus Pater exposcimus: ut per eam et nostra acceptetur oratio: et uotis obsequentibus concedatur celestis gratie plenitudo. Te prestante summe Deus: cui omnes Angeli atque Archangeli non cessant clamare: ita dicentes. R\. Sanctus. Sanctus. Sanctus.

Post Sanctus. uere sanctus uere benedictus: Dominus noster iehsu Christus filius tuus. A quo gloriosis predicta uirgo meritorum titulis inlustrata: et uiuens exemplo passionis emicuit: et defuncta [g 1Kb] adfines ab incendiis liberauit. Ipse Dominus ac redemptor eternus.

Post pridie. Excelse Domine: qui beate uirgini Agathe et uiuenti et defuncte celis nuncios emisisti. Quo et uiuens ab inlatis mederetur uulneribus:  et defuncta ex obitus sui memoria commendaretur preclarius: cum mores eius per celestem nuntium ad memoriam futurorum [h 1Kb] conscripti marmore destinantur. Tu nobis attribue: ut emissis de celo Angelorum tuorum custodiis: et uita nostra liberetur a malis: [i 1Kb] et sacrificia spiritus suscipiant sanctitatis: quo participatio holocaustorum presentium: et corporibus gratiam: et animabus celestem impertiat medicinam. R\. Amen.

 Ad Orationem Dominicam.

Deus conlator iusticie et castimonie prorogator: a quo predicta famula tua uisitatam se fore prospiciens: et in uulneratis membris recipit sanitatem: et noctis medio reuincta carcere: celesti promeretur inlustrari ex lumine. Tu luce illa Sancti Spiritus nostram irradians mentem: ad uidendum te et corpore ualentes: et animo puriores nos effice. Quo dum spiritualis affectus interno se diffuderit corde: fidelia ad te ora conlaudando proclament. Pater noster.

Dicat Presbyter. Humiliate uos benedictioni. Dominus sit semper uobiscum. R\. Et cum.

Benedictio. Animarum uestrarum Christus uulnera tergat: qui beatissime Agathe pro suo nomine abscisam non destitit [a 1Kb] curare mamillam. R\. Amen. Atque  cuius meritis ex eius finibus remouit: ac restrinxit incendia: eius nunc opitulatione flammas a uobis male cupiditatis retorqueat. R\. Amen. Ut que celesti inscriptione liberatio annotata est patrie: omnes in commune patrocinio indefesso conseruet. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Dicat Chorus. Gustate.

Com. Refecti Christi corpore.

Oratio. Domine Deus qui es uita et salus. Quere in Sanctorum Iuliani et Basilisse. fo. 288. Et ubi  dicitur Iuliani et Basilisse: dicatur Sancte uirginis et Martyris tue Agathe.


uedasti et Amandi Episcoporum.

Omnia dicantur plurimorum Confessorum. fo. 434.


[b 14Kb] Dorothee uirginis.

Omnia dicantur unius uirginis. Quere fo. 436. preter Missam.

Certatricis beate Dorothee: fratres karissimi fidem famosissimam predicantes: holocaustorum oblationes pio Regi ac Domino offeramus. Qui huius famule sue cor tanta sui amoris uulnerauit ex gratia: ut nullis inlecta [c 1Kb] discipulis: etiam illorum corda celesti ad Deum suasione conuerterit: a quibus inliciebatur tumentis eui terroribus a Christicolarum proposito submoueri. Hanc ergo gloriosam  unici filii Dei sponsam: que et fidem uerbo: et uirginitatem consecrauit ex merito: accliues precibus impetremus. Ut uenerabilem passionis sue diem suscipientibus occurrat: prestatura omnibus que rogatur: abdita uulnerum curans: prece supplicantes iustificans: ac uota nostra Iesu Saluatori nostro commendans. Quo per eam nobis et plenitudinis fructus: et uotorum concedatur effectus. R\. Chorus. Amen.

307 Alia oratio. Deus [d 1Kb] desperantium salus: errantium uia: et peccantium medicina. Qui beatissimas uirgines tuas Christetem et Callistem: quas uirus  hostis antiqui a proposito submouerat: Christi tui predicamentis simul ac precibus famule tue Dorothee ad cultum Christiane fidei reuocasti: pietas tua a nobis ita peccandi casum pellat: ac peccati causas remoueat: ut desperationis laqueos nec incurramus defluentes per uicia: nec attingamus oberrantes per ignorantiam. Quo sicut ille post lapsum promote sunt ad martyrii palmam: ita nobis post crimina donetur te miserante corona. R\. Amen.

Post nomina. Oratio. Christe Domine attributor perennalis gratie et conlator. Qui uirginum tuarum Christetis et Calliste penitentiam: per gloriosam famulam tuam Dorotheam suscipiens: eas igne examinando glorificas: dum in ipsa crematione torrentis ignis: iam pene perditas eis restaurares coronas:  supplicum tuorum precibus benignus intendens: et penitentium intuere lamenta: et offerentium sanctifica holocausta. Quo per penitentiam nos tibi facias complacere: et per honestos mores tibi coniungere. Ut per quam predictarum uirginum tuarum penitentiam dignatus fuisti suscipere: per eam pius conlator: et uiuentibus et defunctis destines eternam saluationem. R\. Amen.

Ad pacem. Deus qui uirginis tue Dorothee fidem: ita exuberantis constantie dono glorificas: ut catasta imposita: et uultu placida: et animo ostenderetur iocunda. Tu nobis spiritalem confer leticiam: qua repleti atque muniti: et delictorum sordibus careamus: et pacis abundantia te concedente locupletemur. R\. Amen.

 Inlatio. Dignum et iustum est nos tibi semper gratias agere Domine sancte Pater eterne omnipotens Deus: per Iesum Christum filium tuum Dominum nostrum. In quo fidens predicta uirgo Dorothea leto inter penas ostenditur uultu: et ouanti exultat aspectu. Ipsius etenim gratie preuentu respecta ornatur: fide adiuuatur: et opere consecratur in passione. Hec quippe supremo triumphatura supplicio: uoti sui compos efficitur: antequam gladio feriatur. [a 1Kb] Nam sponsionis sue completura promissum: tria cum rosis mala: que Theofilo e paradiso sponsi sui se directuram promiserat: subito celitus allata sibi cominus intuetur: eidem cui promiserat per celestem destinauit alumnam. His nempe uisis Domine Theofilus  tuus nare illa spiritali: et fidem pariter attrahit: et odorem. Innouatur subito ex ostensione miraculi: et continuo efficitur Martyr predicans nomen Christi tui. Quod ante inrisioni deputans: exhiberi sibi e paradiso mala aut rosas uirginem poposcerat: quod tamen fieri desperabat. Hec est immutatio dextere excelsi: qui et electos inter penas confortat: et peccatores sine mora iustificat. O ammiranda  et predicanda iudicia tua Deus: ecce supernus hic nuncius e celis: utrorumque inlaturus commodum destinatur: quo tribus malis totidemque rosis: et Dorothee uotis expetita concederet: et Theofilum regno Christi efficeret coheredem. Per te cui merito omnes Angeli: et Archangeli non cessant clamare: ita dicentes. Sanctus. Sanctus. Sanctus.

Post Sanctus. uere sanctus: uere benedictus Dominus noster iehsu Christus filius tuus. Qui uoluntatem timentium se facit: et orationes eorum exaudit. Quique ammirabili clementia ita se diligentium desideriis fauet: ut eorum uotis postulata non deneget. Etenim ingenita bonitas eius sacratissimam Dorotheam uirginem exaudire non destitit imprecantem:  cum non solum de proprie passionis attollitur palma: sed etiam: et de sororum quas Christo adquisierat tripudiatur corona. Per ipsum Dominum ac redemptorem eternum.

Post pridie. Oratio. Deus eterne cui beatissima Dorothea uirgo preuios conquisitionis sue manipulos destinauit: cum Christetem et Callistem sorores ante se in passione premiserit: et sic ipsa gladio consecrata successerit. 308 Tu de tuis sanctis sedibus benedictionem his holocaustis impertiens: concede supplicibus tuis: ut hec oblatio [b 1Kb] preuia sanctificationem se sumentibus conferat. Quo exemplo uirginis tue: ita nostrorum actuum placitos tibi fructus ante nostrum obitum pius ipse suscipias: ut nos sequentes  in eterna tabernacula introducas. R\. Amen.

Ad Orationem Dominicam.

Satia nos Deus cibo iusticie: et eternitatis amore: qui Theofilum Martyrem tuum ad te conuerti fecisti: ex aspectu delectabilis pomi. Quo sicut menti eius in tribus malis totidemque rosis sacramentum insinuas Trinitatis: ad culmen eum perfecte fecisti pertingere passionis: supplicio eum glorificans [c 1Kb] crucis: sic nos odore caritatis tue reficiens: et actu fac tibi esse placabiles: et corpore fortiores. Ut utraque uirtute ualentes post te in odorem unguentorum tuorum curramus: et paternis affectibus imploratum te erga nos semper placabilem sentiamus: cum ad te proclamauerimus e terris. Pater noster.

Dicat Presbyter. Humiliate uos benedictioni. Dominus  sit semper uobiscum. R\. Et cum.

Benedictio. Redemptor noster ac Dominus: Dorothee uos uirginis suffragio muniat: qui per eam Christetis et Calliste: penitudinis acceptauit lamenta. R\. Amen. Ac sicut ille post lapsum ad salutis uiam reuerse sunt: sic uos relictis superstitionibus mundi sequamini Christum. R\. Amen. Ut eius sequendo uestigia: exemplo Theofili odoris Christi repleamini  gratia. R\. Amen. Per misericordiam ipsius Dei nostri, etc. Dominus sit semper uobiscum. R\. Et.

Dicat Chorus. Gustate. Com. Refecti Christi corpore. Oratio. Domine Deus omnipotens. Quere in Sanctorum Iuliani et Basilisse fo. 287. Et ubi dicitur Iuliani et Basilisse: dicatur Sancte Dorothee uirginis.


Apollonie uirginis et Martyris.

Omnia dicantur unius uirginis. fo. 436.


Scolastice uirginis.

Omnia dicantur ut supra.


In [a 5Kb] Sancte Eulalie uirginis et Martyris Barchinonensis.

Omnia dicantur unius uirginis et Martyris. fo. 436.

Missa. Adest dilectissimi fratres famosum illud beate  uirginis Eulalie festum: quod annuis recursibus suscipimus incolendum: in quo eadem Martyr Barchinonensium ciuis et incola: genitale solum quod  meritorum titulis pretulit: honore etiam inlustrauit sepulcri: dum quod uiue uocis edificat uerbo: effusi sanguinis docet exemplo. Hec enim ad passionem leta prosiliens: forum adiit intrepida: et uerbis tonantibus profanum iudicem correptura: passioni se obtulit [b 2Kb] non quesita. Recognoscamus ergo per uulnera Martyrem: per obsequia ciuem: per pietatis studia genitricem. Obtentu precis intime flagitantes: ut qui eius fortiter [c 1Kb] tenello uicit in corpore: uictorem se in nostris prebeat efficacem. Et qui illi post flammas contulit celum: nobis post lapsum consortium tribuat Angelorum. R\. Amen.

Alia Oratio. Deus uirtutum: corona Martyrum: conlatio gratiarum. Suscipe tantille plebis precum obsequia: que ob honorem uirginis tue Eulalie tibi  deferimus dedicanda. Tu enim eam ultra etatem facis esse uictricem: quam nullis precedentibus meritis: iam olim feceras tui nominis [d 1Kb] confessorem.  Sit ergo Domine eadem uirgo sanctissima ante conspectum glorie tue: nostrorum criminum et intercessor: pariter et assertrix. Ut et diluenda proponat: et proposita precibus diluat. Qualiter sic confessionem delictorum accipiens ante culpas singulorum: ad emolumentum uenie asserat: et intercessorem se pro his que asseruerit interponat. Sit in saluationem terre: sit in defensionem patrie. Gubernet ciuem: eliminet hostem. Subruat pestem: arceat famem: morbos dissipet: aduersum omne repellat: optata queque perficiat. Sicque per eam [a 1Kb] factorem te semper nostris precibus prebe: ut et hic intercessione eius pectora nostra habeant finem: et in futuro suis meritis mereamini inuenire quietem.

R\. Amen.

 Post nomina. Oratio. Et te altissime redemptor noster et Domine in tuis operibus conlaudamus. Qui dum uirginem Eulaliam ad 309 nominis tui dilectionem accendis: [b 1Kb] proditorem eam sui nominis facis. Ut et robustior ad passionem consurgeret: quo nomen suum furenti iudici non taceret. Quesumus proinde: ut que nominis sui facta est proditrix: in prolatione nostrorum nominum ante te: non efficiatur elinguis. Ut que uocabulum suum non tacuit iudici: uocabula fidelium renotanda eterne imprimat mansioni. Ut quotquot in illum credimus: quem ipsa ueraci corde professa est: et presentis uite tutelam: et in futuro cum defunctis fidelibus mereamur beatotum omnium promereri consortia. R\. Amen.

Ad pacem. Oratio. Christe Dei Filius: qui exanime  beate uirginis corpus [c 4Kb] niueo candore uestisti: dignare nos uestire iusticie stolis: et operibus sancti tatis. Ut per hec que tibi offerimus munera: sic niueo alterne dilectionis uestiamur amictu: ut eterne pacis lumine cum ea que professa est potiamur. R\. Amen.

Inlatio. Dignum et iustum est: nos tibi semper gratias agere omnipotens Deus: per Iesum Christum Dominum nostrum. Qui discretis flammis Martyrem Eulaliam probat: dum clementer eam flammarum diuersitate glorificat. Eratque in pectus uirginis flamma: sed flammis quoque urebantur et latera. Sed longe aliter flamma illa erat: que flammis his temporalibus cedere nesciebat. Illa enim refrigerando feruescit: hoc cruciando plus deficit. Illa in corpore uigore sempiterna perdurat: hec corporea  accensione occasum suum frequenter ostentat. Illa eternitatem parat in mente: hec plerumque defectus sui sentit in corpore. Illa semel concessa nescit frigescere: hec etsi studiosius accendatur: adustionis sue aliquando materia caret. Illa caloris sui terminum nescit: hec semper uigoris proprii statum amittit. Illa quosquos incendit: perire non sinit: ista uel se ipsam cum nocentibus perimit: uel innocentibus sese submittit. Illa semper pollicetur sine tempore refrigerii gloriam: hec aliquando in tempore supplicii inrogat penam. Illa istam semper superat et extinguit: ista illi sepe famulatum sui subiecit ac deseruit. Inde est ergo: quod celestis flamma temporalibus flammis uicta non deficit: et uictrix potius potestatem huius materialis ignis sibimet subiicit: ac  submittit. Cum enim in uirginis pectore diuinum uicit incendium: apposite forinsecus flammarum facule [a 1Kb] defecerunt. Quia igitur tu Deus noster ignis consumens es: qui nisi in corde eius flammigera combustione arderes: uictorem te in eius passionibus nullo modo demonstrares. Te quesumus: te rogamus: ut facias nos simili accensione amoris tui serenos: et sanctitatis perfectione idoneos. Ut qui in hoc die tante Martyris: et passionem ueneramur pariter: et sepulcrum: a passionibus nostris: uel sepulcris nostrorum criminum liberati perducamur  ad celum. Qualiter et hic et in eternum cum omni militia Angelorum deuotis mentibus concinamus proclamantes: atque dicentes. Sanctus.

Post Sanctus. uere sanctus: uere benedictus Donus noster iehsu Christus Filius tuus. Cuius doni est: quod Eulalia uirgo cesa non trepidat: cuius gratie: quod inter [b 1Kb] flammas non estuat: cuius muneris: quod post obitum sic exultat. Cum eternam uultu iam quodammodo leniciam preferentes: in hac adhuc substantia carnali ostenderet: quanta illic animi pace gauderet: cum [c 9Kb] beato Confessori Felici: sic  de eterna per corpus felicitate subrideret. Per Christum Dominum ac redemptorem eternum.

Post pridie. Oratio. Omnipotens Deus: qui inlibatum uirginis corpus intactum seruas a flammis: emitte in his hostiis spiritum sanctitatis. Qui et oblata sanctificet: et oblatores propiciabili respectu perlustret. R\. Amen.

Ad Orationem Dominicam.

Deus qui beatissimam Eulaliam antequam passionis gradum scanderet: quid oraret misericorditer docuisti Dum in ea non facis perire: quidquid a te edocta fortiter credidisset: da nobis: ut quod de te scimus et credimus: ad eternam profecisse nobis leticiam gratulemur. Ut quod 310 illa in effusione promeruit sanguinis: nos in his filii tui Domini nostri mereamur  adipisci uerbis. Pater noster qui es in celis.

Dicat Presb. Humiliate uos benedictioni. Dominus sit semper uobiscum. R\. Et cum.

Benedictio. Christus Dominus qui Eulaliam uirginem inter flammas fecit esse uictricem: faciat uos eius precibus: et incentiua carnis uestre deuincere: et perfectam deuicto mundo uictoriam in celestibus reportare. R\. Amen. Et qui insepultum uirginis corpus niualibus pruinis uestiuit ad gloriam: ipse corda uestra et corpora ad perfectionem sanctitatis accingat. R\. Amen. Ut cum illa per confessionem mereamini palmam: cuius nunc obsequentes celebratis solennitatem. R\. Amen. Per misericordiam ipsius Dei nostri etc. Dominus sit semper uobiscum.

 R\. Et cum.

Dicat Chorus. Gustate.

Com. Refecti Christi corpore.

Oratio. Domine Deus omnipotens qui es uita. Quere in Sanctorum Iuliani et Basilisse. fol. 287. Et  ubi dicitur Iuliani et Basilisse dicatur Sancte Eulalie uirginis et Martyris tue.


In festo Sanctorum [a 2Kb] Fructuosi: Agurii: et Eulogii Martyrum et eius comitum:

Omnia dicantur ut in communi plurimorum Martyrum. fol. 430. Excepta Missa subsequente.

Missa. Omnipotentis Dei ineffabilem maiestatem mente deuota: exultatione religiosa: fide integra: spe pura fratres karissimi laudando rogemus: rogando laudemus: qui nobis Sanctorum Tarraconensium Fructuosi: Agurii: et Eulogii per beatissimam passionem: magna Ecclesie presidia donauit et patrie: Quorum in amore Dei consors animus: diuisa uite huius officia in unius glorie societate collegit. Dum in ipso Sacerdotii capite coherentia Leuitarum latera:  uictimam Christo sanctificati in se corpori exhiberent: et ad destruendum demonum cultum: ueram omnipotentis Dei confessionem carnis sue suppliciis alligantes: sanguine suo scriberent: quod docerent. Atque inter edaces carceris ligaturas: religionis inexpugnabili disciplina: quod innouandam crederent spem: eorum explendam seruarent esuriem: et potandi oblatione relicta: qui Christi calicem biberent: refectionem seculi non sitirent. Quibus ita nos rectissime supplicemus: ut eorum ualida ac preciosa suffragia: fidem in conuersatione prouehant: Ecclesiam ab impugnatione defendant. Instituant Sacerdotes ad laudem: Leuitas ad officium: Reges ad pietatem: populos ad quietem. Et cum illa eis in delectatione sit regio: que suscepit: ita non sit in obliuione  que genuit. Habeat illa in collegio quos coronauit: habeat ista in patrocinio quos transmisit.

R\. Amen.

Alia Oratio. Magna nobis hodie Domine succurrit te auctore immolandi fiducia. Quia adest Christi tui coheres examinatus igne sacerdos: cuius sacrificium  non spernas. Adsunt enim Leuite sanctissimi: qui amicti stolis agni sanguine lotis altare tuum circumdare ualeant: et sacris muneribus honorare. Quibus quodlibet omnium in te credentium gerendam iniunxeris curam: huic peculiarius loco et populo uenerabilium reliquiarum presentia [a 1Kb] consecrato: et assistere et opitulare iubeas Rex summe precamur. Nunc tibi Fructuosus tuus in commendatione nostri ac totius plebis huius fructus suorum ingerat meritorum. Nunc Agurius et Eulogius immaculati tui sanguinis [b 1Kb] ministrent poculum credentibus in salutem. Ut tam uictricium ducum uel eruditi magisterio: uel uirtute defensi: nec presentium pro tuo nomine penarium formidine terreamur: nec futurorum bonorum extorres usquequaque reddamur. R\. Amen.

 Post nomina. Oratio. Adesto nobis omnipotens Deus: Sanctorum tuorum Fructuosi: Agurii: et Eulogii triumphalem celebrantibus diem: et leticiam spiritalium tribue gaudiorum: concedens eorum intercessione sepultis requiem: offerentiumque tibi corporibus sospitatem. Quorum sic fides membris igne decidentibus arsit: ut sentirent corruptibilis nature defectum: et nescirent celestis animi mutare propositum. R\. Amen.

311 Ad pacem. Oratio. Deus une et Trine: simplex et iuste: ammirabilis et preclare: quem societas illa trina et indiuisa Sanctorum Fructuosi: Agurii: et Eulogii: sic unita laudis uoce inter flammas concelebrat: ut quamlibet exusta ignibus membra deciderent: eorum tamen anime diuino flante Spiritu  plus calerent. Concede nobis tuorum Martyrum intercessione: ut per quotidiana temporum incrementa tua in nostris cordibus dilectio coalescat: caritas ferueat: ac legis tue meditatio conualescat. Ut odiorum sopitis iurgiis: uigeat in nos flamma diuina: et extinguantur male cupidinis nutrimenta. Quo sicut predicti Martyres iniecti camino: suis te in passionibus laudauerunt: sic nos te opitulante ex omnium bonorum fructu tibi placere: ante nostrum obitum mereamur.

R\. Amen.

Inlatio. Dignum et iustum est omnipotens Deus: nos tibi ex toto corde gratias agere: et unitatem Trinitatis tue sub una trium Martyrum passione laudare. Quorum equalis fides: similis fortitudo: indiscreta confessio per indiuiduas personas: graduum  indiuiduas et penas rapuit: et coronas. Quos inter gentiles errores uelut quibusdam paleis quasi probatum aurum non minus caritatis diuine: quam persecutionis  inimice flamma conflauit: et in celestibus thesauris massam eiusdem fornacis ignis condidit: qui uorauit. Libenter enim fidelium animarum ardor tuo amore succensus: sanctificatorum corporum ferebat incendium: quos se utique non exinaniri: sed clarificari posse amplius confidebat. Et cum illo acrius Sancti Spiritus calore feruentes: terrene adustionis materia cingerentur: exinde flammas sibi deputant in fauillas. Sed faciebat hoc sustinendi uirtus: non urendi defectus. Cum infirmitatem carnis fides excederet: non uim sua natura ignis amitteret. Imposita super ardentem ignis struem membra tabescentia liquescebant: et contracte uiscerum partes crescentibus in cumulis carbonibus inherebant. Inter ambustos torres mixtus cineri sanguis fumabat: sed euntes ad Dominum  animo plus calebant. In quibus pro societate corporis potuit dolor esse qui tangeret: non potuit esse qui uinceret. Dum illis diuini adiutorii uirtute prestatur: ut eius pene superauerint crudelitatem: cuius non timuerunt passionem. Dignum ammodum quo Hebreis pueris Azarie et comitibus eius similis uox diuina signaret: qui in camino Babylonii Regis illesi atque securi: nouo laudes tuas carmine decantantes: Angelico atque celesti officio clamauerunt: atque dixerunt: Sanctus. Sanctus. Sanctus.

Post Sanctus. uere sanctus et ammirabilis es Deus summe: qui te in his tribus Sanctis: perfecta Trinitatis unitas demonstrasti. Non corporum uisibilium dissimilitudine: sed unita mentium uoluntate. Non officiorum distantium ordine: sed concertantium  militum inseparabili caritate. Non etatum alternantium tempore: sed animorum persistentium indiscreta uirtute. Condecet enim ut qui bella Domini preliantur sui: secum Regis exhibeant abditissima lucra: quia et illic certa sperabitur ex hoste uictoria: ubi armorum uictricium signa fuerint comitata. Hi igitur una cum principe glorioso Leuite: animo paterno consimiles effecti sunt: continuo celestis glorie coheredes: in quibus bone uoluntatis immutabilem manere concordiam: furibundus carnifex cernens: nichilque posse in eis preualere: penarum conspiciens: mox atrocibus exurendos deputat flammis. Sed eo fit militum tuorum fides ardentior: quo fuit ardentior sententia cruentorum. Quos tamen ita indisrupto sibimet uinculo tua caritas uinxit: ut nec  estuantia camini: dum traherentur procul conspecta formidarent incendia: nec tristicia saltim dum illic proiicerentur contraxerint uota. [c 2Kb] Quin potius soluende  stationis tempus adesse cernentes: celestium dapium desiderio tracti: propere perueniunt ad sue compendia mortis. Dumque mediis urerentur sacra corpora flammis: [a 1Kb] acceptabilia Deo reddunt hymnis sonantibus uota. [b 1Kb] Nec dumque fuerunt ignibus diuina sacrificia concremata: 312 et iam anime Angelorum ouantium gregibus choris conserti: perpeti conscendunt ethera in arce uolatu. Ut apud te Deum soluerent seruatam esuriem: a quo se fidenter sperauerant refici perpetua caritate. Per Christum Dominum ac Redemptorem eternum.

Post pridie. Omnipotens Deus qui sanctis tuis Fructuoso Episcopo: Agurio: et Eulogio Diachoninibus tantam uirtutum gloriam tribuisti: ut sic eorum corpora iniecta camino liquescerent: ne anime  doloribus carnis perarmate Diuino Spiritu cederent: sic exusta deciderent ignibus membra: ne unquam silerent preconium tuorum ueracia uerba: sicque humanorum corporum exterminata species: ne tamen aliquando a confessionis feruore friguerit ignea fides. Tu hec oblata tibi libamina calore Sancti Spiritus perflans: benedicenda assume: horumque participatione fac nos caritate feruere: delictisque frigescere. Quo in diuino amore succensi: sit in nobis ignis: qui exurat peccata: non qui augeat uiciorum carnalium incentiua. R\. Amen.

Ad orationem Dominicam.

Deus eterne qui beatissimos Martyres tuos Fructuosum: Agurium: et Eulogium igne examinasti: eorumque animas perustis membris ad eternam requiem  perduxisti. Dum in illis tribus Trinitas uera inhabitas: quos unitos in passione unitas sancta coronat. Respice nos de excelso throno glorie tue: dans nostris criminibus finem: et terre nostre finibus pacem. Ardeamus spiritu: sanctificemur ex actu. Operemur iusticiam: teneamus castimonie disciplinam. Ut eo feruore  cordis quo te predicti Martyres in medio ignis positi laudauerunt: nos quoque institutionis diuine oraculum compuncti: coram te depromere mereamur: ita dicentes. Pater noster.

Dicat Presb. Humiliate uos benedictioni. Dominus sit semper uobiscum. R\. Et cum spiritu tuo.

Benedictio. Deus unus et trinus: qui se in unitate trium Martyrum Fructuosi: Agurii: et Eulogii passione gloriosum ostendit: glorificari se in uestris cordibus faciat: et ad instar illorum in sue pacis unione connectat. R\. Amen. Quique illis gloriam adauxit per passionem: temporalium igne: calore Sancti Spiritus peccata uestra expurget. R\. Amen. Ut in illo uestra semper spes permaneat fixa: quo illis est eterna post esuriem refectio attributa. R\. Amen.  Per misericordiam tuam Deus noster etc. Dominus sit semper uobiscum. R\. Et cum.

Dicat Chorus. Gustate et uidete.

Communio. Refecti Christi corpore.

Oratio. Domine Deus omnipotens. Quere in Sanctorum Iuliani et Basilisse. fol. 287, et ubi dicitur Iuliani et Basilisse: dicatur Sanctorum Martyrum tuorum Fructuosi: Agurii: et Eulogii.


ualentini Martyris.

Omnia dicantur unius Martyris. folio 421.


Iuliane uirginis et Martyris.

Omnia dicantur unius uirginis. folio 436.


Pantaleonis Martyris et Sociorum eius.

Omnia dicantur plurimorum Martyrum. fol. 426.


Columbani Abbatis.

 Omnia dicantur unius Confessoris simplicis. fol. 432.



[c 3Kb] IN CATHEDRA SANCTI PETRI.


Ad Missam. [d 1Kb] Officium.

Benedicam te dicit Dominus: adscribam super te nomen meum nouum: et nomen ciuitatis magne noue  Hierusalem: alleluia. u\. Benedicam te Domine qui fecisti celum et terram. P. Adscribam. u\. Gloria et honor Patri. P. Adscribam.

Oratio. Deus Dei filius: qui in te solidissima petra exaltasti Petrum: et per Petrum Ecclesiam: effectus illi in tribulatione fiducia: quo possit aduersa cuncta superare presentia: porrige nobis auxilium dextere tue: ut [a 1Kb] per eum qui in te post negationem redditus: saluti meruit solidari: per eum nos digneris a uiciorum tentationibus [b 1Kb] erui: ac fides nostra in nullo coram te apparens nutabunda: et animas et corpora pertrahat ad superna. R\. Amen. Per misericordiam tuam Deus noster qui es benedictus: et uiuis et omnia regis in secula seculorum. R\. Amen. Dominus sit semper uobiscum. R\. Et cum.


 Lectio libri Esaye Prophete .

R\. Deo gratias.

Hec dicit Dominus. Ecce in iusticia regnabit Rex: et principes eius in iudicio preerunt. Non caligabunt oculi uidentium: et aures audientium diligenter auscultabunt: et cor stultorum intelliget scientiam: et lingua balborum 313 uelociter loquetur et plane. Non uocabitur ultra is qui incipiens est princeps: neque [d 1Kb] fraudulenter appellabitur maior. Stultus enim fatua loquitur: et cor eius faciet iniquitatem: ut perficiat simulationem: et loquatur [e 1Kb] ad eum fraudulenter: et uacuam faciat animam esurientis: et potum sitienti auferat: fraudulenti uasa pessima sunt. Ipse enim cogitationes concinabit ad perdendos  mites in sermone mendacii: cum loquitur [f 1Kb] pauperi iudicium. Princeps uero ea que digna sunt principe cogitabit: et ipse super duces stabit. Mulieres opulente surgite: et audite uocem meam. Filie confidenter percipite auribus eloquium meum: donec effundatur super nos spiritus de excelso. Et erit desertum Charmel: et Charmel in saltum reputabitur. Et habitabit in solitudine iudicium: et iusticia in Charmel sedebit. Et erit opus iusticie pax: et cultus iusticie silentium: et securitas usque in sempiternum. Et sedebit populus in pulchritudine pacis: et in tabernaculis fiducie in requie opulenta [g 1Kb] Ait Dominus omnipotens. R\. Amen.

 Dicat Presb. Dominus sit semper uobiscum. R\. Et cum.

[h 1Kb] Psallendo. In manibus portabunt te: ne unquam offendas ad lapidem pedem tuum. u\. Quoniam Angelis suis mandauit te: ut custodiant te in omnibus uiis tuis. P. Ne unquam.

Dicat Presb. Silentium facite.


Sequentia Epistole Petri Apostoli .

R\. Deo gratias.

Fratres. Seniores qui in uobis sunt obsecro consenior et testis Christi passionum: qui et eius que in futuro reuelanda est glorie communicator. Pascite qui est in uobis gregem Dei: prouidentes non coacte: sed spontanee secundum Deum. Neque turpis lucri gratia: sed uoluntarie. Neque ut dominantes in clericis:  sed forma facti gregis ex animo. Ut cum apparuerit princeps pastorum percipiatis immarcescibilem glorie coronam. Similiter adolescentes subditi estote senioribus. Omnes autem inuicem humilitatem insinuate. Quia Deus superbis resistit: humilibus autem dat gratiam. R\. Amen.


Lectio sancti Euangelii secundum Mattheum .

In diebus illis: Dominus noster iehsu Christus uenit in partes Cesaree Philippi: et interrogauit discipulos suos dicens. Quem dicunt homines esse filium hominis? At illi dixerunt. Alii Ioannem Baptistam. Alii autem Helyam. Alii uero Hieremiam: aut unum ex prophetis. Dicit illis iehsu. uos autem quem me esse dicitis? Respondens Symon Petrus dixit. Tu es  Christus filius Dei uiui. Respondens autem iehsu dixit. Beatus es Symon Bariona: quia caro et sanguis non reuelauit tibi: sed Pater meus qui in celis est. Et ego dico tibi: quia tu es Petrus: et super hanc petram edificabo Ecclesiam meam. Et porte inferi non preualebunt aduersus eam. Et tibi dabo claues regni celorum. Et quodcumque ligaueris super terram: erit ligatum et in celis: et quodcumque solueris super terram: erit solutum in celis. R\. Amen.

Dicat Presb. Dominus sit semper uobiscum. R\. Et cum.

[k 1Kb] Lauda. Alleluia. u\. Tu es Sacerdos in eternum  secundum ordinem Melchisedech. P. Alleluia.

[a 1Kb] Sacrificium. Ego Daniel intellexi numerum annorum in quibus factus est sermo Domini: tibi autem Domino Deo nostro propiciatio et misericordia: alleluia. u\. Dum aspicerem in nubibus celi: ecce quasi filius hominis amictus auro purissimo ueniebat: principatus ei honor et regnum. P. Tibi autem Domino.

Missa. [b 4Kb] Diem in quo beatissimo Petro Apostolorum omnium principi in se primum Ecclesie electione fundate: et cathedra commissa est: et caterua religionis in laudem Dei dilectissimi fratres quibus ipse docuit officiis celebremus. Pias illi preces et cantica festa reddentes: ut primum nos longe sibi merito impares: satisque conuersatione dissimiles eiusdem:  quod ipse digne compleuit: ministerii susceptores apud omnipotentem Dominum: tanquam pius magister ab omni contagione delicti excuset. Deinde pro omni Ecclesia: cuius ipse fundamentum factus est: cuius principatum indeptus est: intercedat. Dominicarum ouium curam bonus etiam nunc pastor impendat: accepto priuilegio 314 potestatis ligata dissoluat. Preualere nobis intercessionis sue studio portas inferi non permittat: sed ad regni celorum nos atria: de quo claues accipere meruit: introducat. R\. Amen.

Alia Oratio. Christe fili Dei uiui: qui Apostolum tuum Petrum ita confessione iustificans: reuelasse illi Patrem tuum: hanc ipsam tui intelligentiam esse docuisti: cum alia atque alia de te hominibus  incerta opinione narrantibus: ille te non secundum carnem et sanguinem metuendo intelligeret: crederet: predicaret: huius te intercessione supplices deprecamur: ut in desiderio nos ad te ueniendi positos  fides modica mundo turbante non subruat: sed auxiliatricem dexteram ad liberandos nos priusquam ad dubietatem ualida tentatione deducti mergi forsitan incipiamus: extende. Ac si propter fragilitatem nostram: quod titubamus increpites: non tamen propter iniquitatem nostram: ut pereamus expectes.

R\. Amen.

Post nomina. Sancte Domine qui Apostolum tuum Petrum ad domum Cornelii Centurionis accersitum: ne gentilem hominem quasi immundum pollutumque respueret figuraliter monuisti: cum in uisione sopore modico quiescenti: uas quoddam uniuersorum animalium permixtione completum: quatuor initiis ab excelsa celi parte depositum: mactandi et comedendi lege preponeres: eumque uelut contaminationis  edulium recusantem: immundum dicere quod creaueras uetuisses: significans scilicet in omnibus nationibus Ecclesie tue conuersam plebem: Apostolis predicantibus cibum facturam: quam tu a quatuor mundi partibus quatuor Euangeliis inuitatam: in uno fidei receptaculo congregasti. Hanc quesumus mundam in oculis tuis statue: dignamque sanctis altaribus effice. Atque ita oblationes eius suscipe in sacrificium tuum: et hostias deputa: ut ipsa tibi sacrificium: [c 1Kb] ipsa sit hostia. Beatorum quoque Angelorum: Patriarcharum: Prophetarum: Apostolorum: Martyrum: omniumque Sanctorum: qui de Ecclesie corpore gloriosa Christi membra facti sunt suffragiis: rogantibus nobis requiem fidelium spiritibus tribue defunctorum. Ut facta per  caros suos commemoratio: illis refrigerium conferat: his prouentum. R\. Amen.

Ad pacem. Oratio. Iesu fili Dei qui Petro Apostolorum omnium principi: plus ceteris Discipulis diligenti:  oues tuas sub testimonio dilectionis commendas: cum amorem eius erga te Dominum: et te interrogante: et illo respondente declaras. Tu eo suffragante Ecclesiam: [a 1Kb] cuius ipse caput factus es: ab scandalis libera: et in pace conserua. Ut caritate ferueat. Fide crescat. Spe polleat: atque sanctis operibus enitescat. Quo eius indefesso muniatur patrocinio: cuius doctrina edificata est uel exemplo. R\. Amen.

[b 1Kb] Inlatio. Dignum et iustum est omnipotens Deus: ut exaltet te in Ecclesia plebs: et in cathedra seniorum te omnis spiritus predicet. Uterque sexus conlaudet: etas tota concelebret. Per quem ad euacuandam seculi inflationem: et destruendam mundane sapientie uanitatem: in sortem Apostolice Sedis illa  inclita imperiis et inter Deos supersticiosis culta sacrificiis Roma succubuit. Cum in illa horrentium numerositate templorum: et diuersorum numinum titulis prefixa statuis simulacra: humilem Petri sui Cathedram [c 1Kb] ciuitas legibus suis superba susciperet: ueramque Dei sapientiam philosophis rusticus predicaret. Ut in illo uenerari disceret penulam pauperis trabea consularis: cum nationibus scelerata scelerum impunitate collectis id ostenderet: infami libertate iuris esse: quod criminis. Quibus maxima esset religio Romuleos colore manes: fratris cruore perfusos. Hic inquam ille uir retifex uel edifex regere nauem solitus: ad officium capiendorum hominum gubernande plebis electus: illum esse Deum docuit: quem uirgo peperit: non quos lupanar nutriuit. Fit  celi ianitor mundi piscator. Cui post humidum linum commititur regnum diuinum. Statuitur Christi edituus seculi rusticanus. Cui artis fuit uela suspendere: potestatis fit peccata dimittere. In carne ignobilis: in elatione sublimis. Illi aperienda sanctis conclauia decernuntur: illum Christus participem sui concilii facit. Ille Christum amoris sui testem presumit: 315 ipse primum futurum Martyrem iubetur attrahere. Tanta a Domino caritate dilectus: ut ab ore eius audiret inuentum in ore capies piscis staterem: dabis pro me et te. Iste Petrus qui non habendo aurum neque argentum: in eleemosynas sanitates erogat: de quo claudus ex utero matris egressus: qui  stipem iaciturus sperauit: salutem surrecturus accepit. Iste est Petrus qui Eneam octo annorum paralisi compeditum: in Iesu nomine uigori pristino fugata debilitate restituit. Iste est Petrus qui boni magisterii discipulam nomine Tabitam: alendis ac uestiendis uiduis seruientem: loto iam post uitam corpore quiescentem: et delatis funeri exequiis: exanimem suscitauit: cum in testimonio boni operis circumstantium pauperum fletus: monstratisque dare consueuerant uestimentis: offerrent Apostolo in effectum mirabilium suffragium lachrymarum. Iste est Petrus: cuius uincula propter Dei nomen ligata: manus soluit Angelica: cum in medio custodum fluentibus sponte nexibus catenarum: excussis procul obicibus reserata carceris claustra patuerunt.  Postremo iste est Petrus: cuius lingua populos infirmos umbra curauit. Ut per diuinitatem Dei gratia hoc ageret umbra Pontificis: quod fimbria Saluatoris. Ante cuius conspectum omnes Angeli atque Archangeli incessabiliter proclamant: ita dicentes. R\. Sanctus.

Post Sanctus. uere Sanctus es Domine Iesu Christe: qui Apostolum tuum Petrum firmissimam statuens petram: edificare tibi in ea sanctam pronunciasti Ecclesiam. Cui et porte inferi minime preualerent: et celi iugiter absque ambiguitate paterent. Celorum etenim claues a te accipere meruit: ut ueniendi ad te desiderium habentes: uite portas aperiat: et ad celeste tue maiestatis palacium introducat. Christe Domine ac redemptor eterne.

 Post pridie. Ista sunt Domine holocausta dulcia: ut mel de petra manantia: Apostoli tui Petri instituente doctrina: ut [d 2Kb] a te magistro didicerat in commemorationem tue passionis libanda. Fiant ergo quesumus piissimo uultui tuo accepta: tue maiestatis dextera sanctificata. Sint placabilitate pinguia: et tui oris eloquio benedicta. Sint in percipientibus firma munimina: et infirmis exhibeant anime et corporis medicinam. R\. Amen.

Ad orationem Dominicam.

Salutare orandi preceptum: tuos magister bone docuisti discipulos: quorum principatum te iubente indeptus est Petrus. Ut reiecto orationis multiloquio:  tuum Deitatis natura [a 1Kb] et Martyrum adoptionis gratia patrem: audeamus inuocare et dicere. Pater noster.

Dicat Presbiter. Humiliate uos benedictioni. Dominus sit semper uobiscum. R\. Et cum.

Benedictio. Dominus iehsu Christus qui Apostolum suum Petrum principem constituit Apostolorum: et claues illi tradidit regni celorum: presentem benedicat clerum et populum. R\. Amen. Illosque ad promerendam salutem Apostoli sui obumbret umbra: qui ex eius deuotione solennitatis uenerantur cathedram. R\. Amen. Ut qui ad eiusdem cathedre concurrunt solennitatem: libamen percipiant indulgentie ad eternam saluationem. R\. Amen. Per misericordiam ipsius Dei etc. Dominus sit semper uobiscum. R\. Et cum.

 Dicat Chorus. Gustate et ui.

Com. Refecti Christi corpore.

Quere in Sanctorum Iuliani et Basilisse. fol. 287. Et si uenerit in tempore Quadrag. dicatur loco Gustate. Qui uenit ad me.

Com. Repletum est cor nostrum. Quere in primo Dominico Quadr. fol. 98.

Oratio. Christe Dei Fili: qui oues tuas sub testimonio dilectionis tue Apostolorum omnium principi Petro commendans: quo et te interrogante et illo respondente: dignus probaretur pastor esse Ecclesie: fac nos ueridice amatores tuos semper existere. Ut per eum cuius claues date sunt regni: nos intrare mereamur ianuas paradisi. R\. Amen. Per misericordiam tuam Deus etc. Dominus sit semper uobiscum.  R\. Et cum. Solennia completa sunt in nomine Domini nostri Iesu Christi: uotum nostrum sit acceptum eum pace. R\. Deo gratias.



IN FESTO [b 2Kb] SANCTI MATHIE APOSTOLI.


Officium.

Gloriam et magnum decorem. Quere in unius Martyris. fol. 421.

316 Oratio. Concede omnipotens Deus: ut gloriosissimus Apostolus tuus Mathias: qui per Christum Dominum in Ecclesia deuicit uiriliter aduersarium: in Christo Ecclesie destruat inimicum. Ut populo fidelium eterna pace obtineat gaudium: dum ad te quoque securitas conquirit prouentum. R\. Amen. Per misericordiam tuam Deus etc. Dominus  sit semper uobiscum. R\. Et cum. Prophetia. Iustus si morte.

 Quere in festo S. Clementis. fol. 20.

Dicat Presb. Dominus sit semper uobiscum. R\. Et cum.

Psallendo. Os iusti meditabitur.

Quere in Sancti Bartholomei. fol. 365. [c 1Kb] Epistola. Charissime confortare.

Euangelium. Una dierum Dominus noster.

Quere in Sancti Clementis. fol. 20.

Lauda. Alleluia. Et Sacrificium. ut in Sancti Bartholomei. fol. 365.

Missa. Largitorem eterni muneris fratres karissimi supplices imploremus: ut sacrificium quod offerimus hodie in honorem Apostoli sui Mathie: propiciatus acceptare dignetur. Ac sic preces omnium clementer accipiat: ut omnibus peccata dimittat. Et  qui prestare dignatus est eidem Apostolo suo Deus Pater omnipotens olim uictorie palmam: nunc quesumus uniuersis postulata concedat: et eterne uite premia dignanter attribuat. R\. Amen.

Alia Oratio. In honorem beatissimi Martyris tui Mathie Apostoli: cuius hodie natalem glorie celebramus: his maiestati tue omnipotens Deus laudibus seruientes: solennia festa concinimus: supplices te deprecantes: ut cuius meritis obsequimur: eius te propicio ac donante: apud clementiam tuam semper precibus adiuuemur. R\. Amen.

Post nomina. Oratio. Pietatem tuam petimus sempiterna Trinitas Deus: et Sancti tui Mathie Apostoli et Martyris uenerantes agonem: supplices imploramus: ut preces omnium clementer accipias: et omnibus  peccata dimittas. Atque ita tibi sit offerentium deuotio placita: ut defunctis etiam requies prestetur eterna. R\. Amen.

Ad pacem. Reple nos Domine tue pacis et dulcedinis dono: ut qui in hoc die amabiliter Martyris tui Mathie Apostoli ueneramur triumphum: martyriali proficiamus affectu: et quia eidem Sancto tuo impendimus obsequelle honorem: eius precibus per te fructificemus in caritate.

R\. Amen.

Inlatio. Dignum et iustum est: equum et salutare est: te inconfusa Trinitas et unius essentie indiuisa maiestas: Deum Patrem et Filium et Spiritum Sanctum: fontem beatitudinis eterne laudare: quem  scimus nullius seruitutis obsequiis indigere: per quem beatissimus Martyr tuus Mathias Apostolus errores  seculi sapientia uicit: terrores patientia superauit: et idcirco tam magnum tamque magnificum est quod fecit. Secutus quippe agnum: leonem uicit: quando persecutor seuiebat: leo fremebat. Sed quia agnus sursum attendebatur: leo deorsum contemnebatur. Ipse enim intuebatur: qui mortem morte destruxit: in ligno pependit: sanguinem fudit: mundum redemit. Cui merito omnes Angeli et Archangeli non cessant clamare ita dicentes. Sanctus.

Post Sanctus. uere sanctus: et uere benedictus Dominus noster iehsu Christus Filius tuus: [a 1Kb] qui hodierno die animam sui testis Mathie Apostoli: deuicto mundo euexit in celum. Ut que fuerat afflicta suppliciis: gaudiis frueretur eternis. Et que Dominice imitatrix extiterat passionis: celestis esset particeps  regni. Huius perinde meritis Deus summe: terminum pone delictis: et finem scandalis. Ut qui Martyris tui Mathie Apostoli ueneratores existimus: remotis aduersitatibus imitatores effici mereamur. Per Christum Dominum ac Redemptorem eternum.

Post pridie. [b 4Kb] Hec tibi Domine tua seruantes precepta: in altare tuum panis ac uini holocausta proponimus: et in commemoratione sancti tui Mathie Apostoli suscepta populi tui per has oblationes te iubente uota deferimus non nostris meritis: sed obsequio suscepti officii. Rogantes profusissimam tue misericordie pietatem omnipotens Deus: ut eodem spiritu quo te in carne uirginitas incorrupta concepit: has hostias Trinitas indiuisa sanctificet. R\. Amen.

 317 Ad Orationem Dominicam.

Deus qui in Sancti tui Mathie Apostoli corde flammam accendisti dilectionis tue: da mentibus nostris eadem fidei caritate feruere. Ut in cuius gaudemus triumphis: eius prouocemur exemplis: ad te proclamantes e terris. Pater noster. Humiliate uos benedictioni. Dominus sit semper uobiscum. R\. Et cum.

Benedictio. Precibus iusti sui Mathie Apostoli: uos Dominus ab omni reatu uestro iustificet. R\. Amen. Illius quoque uos efficiat imitari uirtutem: ad cuius dedicandam solennitatem uestram excitauit deuotionem. R\. Amen. Ut participes uos ei in illa eternitate reddat in munere. cuius amabiliter hic prospicit celebrare solennitatem. R\. Amen. Per misericordiam ipsius Dei etc. Dominus sit semper  uobiscum. R\. Et cum.

Dicat Chorus. Gustate

Com. Refecti Christi corpore.

Oratio. Domine Deus omnipotens qui es uita.

Quere in Sanctorum Iuliani et Basilisse, fol. 287. Et ubi dicitur Iuliani et Basilisse dicatur Sancti Mathie Apostoli tui. Et si uenerit istud festum in Quadr. dicatur loco. Gustate. Qui uenit ad me. Com. Repletum est cor. quere folio 98. Oratio ut supra.


Adriani Martyris: [c 2Kb]

Omnia dicantur unius Martyris. folio. 421.


Donati Martyris:

Omnia dicantur unius Martyris. fol. ut supra.


Emeterii et Celedonii:

Omnia dicantur plurimorum Martyrum. fol. 428.

 Missa. [a 1Kb] Sit dies hec nobis festa fratres: sit sacratum gaudium: quod cara duorum pectora fratrum: fida sibi soliditate coniuncta: et in celesti [b 1Kb] tirocinia pompa felicibus armis instructa: et hostem uicere simul et mortem. Nunc nobis illud par nobile in precibus Emeterius et Celedonius suffragentur: qui sibi regnum celorum quesierunt meritis tormentorum. Quorum corpora eternis titulis uiuacis memorie consecrata Calagurritana custodit [c 1Kb] Ecclesia. Et licet sacrarum passionum monumenta non extent: tanto tamen beatissimis Martyribus plus honoris accidit: quod persecutores sui uirtutum prodi gesta timuerunt. In promptu est enim fidelibus existimare cuius fuerint passiones ille meriti: quas predicauit gentilitas non publicari. Non illas paginas negligentia  perdidit: nec casus aboleuit. Nec uetustas incuriosa corrupit: sed malicia persecutoris inuidit. Non est usitatum profecto: nec solemne: ac simplici peractum passione martyrium: quorum prodi in posterum gentibus formidatur exemplum. Sed prodeunt hec erubescentibus ex scriniis suppressa monumenta: et fidelis [d 1Kb] inconscia posterorum fama testatur. Plus quodammodo loquens tacendo: et silentii sui habens testimonia maiora quam uocis. R\. Amen. Per misericordiam tuam Deus noster etc.

Alia Oratio. Adestote nunc gloriosissimi Christi testes [e 1Kb] anniuersa Christo sacris rite soluendis: et solite dignationis intuitu inter mysteria uos dicanda miscete. Sedis enim uestre est omne quod sacrum est: et in omni Ecclesia patrius incolatus. Peculiarem  ergo a Christo Domino carismatum promeriti gratiam: peculiarem nobis exhibete tutelam. Ut hic ubi fidelium effluunt lachryme: et pro remedio murmura silenda funduntur: non diu graues incumbant gemitus: nec suspiria iugiter trahenda prestridant. Hic  non longis precibus curas secludat anxius: et [f 1Kb] languorem deponat infirmus. Hic demones non totis uiribus seuiant: et siquando maiore furore se efferunt: conflictu minore uincantur. Per uos Ecclesia Domini credentes omnes: aut pietatis gremio ambiat: aut fortitudinis robore custodiat. R\. Amen.

Post nomina. Oratio. Suscipite gloriosissimi Martyres sancti offerentium nomina: [g 1Kb] sancto altario recitata: et horum deuotionem auribus diuine pietatis ingerite: atque pro eisdem affectu intentissimo Trinitatis omnipotentiam implorate. Ut nomina sua coram altario recensita: uiuentium inserat libro: septem signaculis presignato. Eorumque oblationem placida serenitate respiciens: gratam acceptam suscipiat: pausantium animas quies perpetua teneat: offerentes  [h 1Kb] ex fructibus presenti largitate [i 1Kb] multiplicet: et in futuro eterna eos remuneratione perlustret. R\. Amen.

318 Ad pacem. Pax superna que exuperas omnem sensum. Pax que emissa de excelsis pacificasti cuncta in terris et in celis: discordantium remoue furorem: dissidentium repelle rancorem: insidiantium disturba cogitationem: atque ita omnes in unam contrahe pacem: ut omni sopito rixarum stimulo: digne se interserant solennitatis presentis gaudio: crudamque simultatis crapulam: dolumue reminiscendo: ita horreant erubescendo: ne repetant iterando. Quatenus paci tue perpetim inherendo in te: qui es finis et pax omnium: permaneant perenniter habitando. R\. Amen.

 Inlatio. Dignum et iustum est omnipotens Deus noster: nos tibi gratias agere et Iesu Christo Filio tuo Domino nostro. Pro cuius confessione beatissimi Martyres Emeterius et Celedonius relictis feliciter infelicibus castris: ad noua prelia repente conuersi  sunt: quos nec primeua etate fides insinuata perdocuit: nec diuinorum uirtus operum: nec sacrarum cognitio litterarum: sed a te nutu abdito [a 1Kb] inspirati martyrii ardor accendit. Deserunt aquilas: uexilla conuertunt. Proiiciunt pila: signa destituunt: et ad celestem procinctum: quem prius non nouerant: incitantur. Primordia in terminis ponunt: et quod est finis incipiunt: initiis suis perfectionis summam rapiunt: et fidem martyrii auspicantur. O uere milites Dei: quibus potissimum uisum est ictum excipere: quam ferire. Sanguinem consecrare: dum funditur. Animam seruare: dum perditur. Pectus protegere: dum nudatur. Propriis uulneribus corpus hostile perfodere. Consequi gaudia per dolorem: uictoriam parare per mortem.  uobis ad ista uenientibus ille celestis militie princeps: a quo [b 1Kb] Iesu Naue est confirmatus occurrit non animo sequendus trepido: nec uisu ad dubitandum incerto. Et agnitione clarus: et nullius metu pauoris adorandus. Nec interrogandus uobis ostenditur: sed credendus. Merito tam cito: merito tam fortiter triumphastis. Nunquam enim occumbit uictus: qui sic procedit armatus. Stupet hic subito hebes et bruta gentilitas ad nouas acies ueteranos milites aduenisse. [c 1Kb] Mutat stipendia: et sacramenta conuersa. Incusat mutatam fidem [d 1Kb] fidelis infidelitate [e 1Kb] perfida. uersat se uariis in [f 1Kb] diuersis conciliis heroas Dei promissis primum adgressura: post penis. Furit gemino felle [g 1Kb] accensabilis iudicis: gemunt sepius repetita supplicia: et reducta sensuum ipsorum excruciabili dilatione  tormenta. Ingeniose peccantium pene: et recrudescentium cicatricum sensim semper recissa uestigia. Diuisi per momenta cruciatus: et misere neces artificii languore [h 1Kb] lentate. Stridula catenarum onera: ceci carceres profundum pedorem excogitata acuminum stramenta: et indormitabilium uexationum  inquietam quietem. Nihil non cruentum in Martyres potuit inferre: qui suam seuiciam puduit publicare. Quia nouorum Martyrum uirtus solennitate confessionis excessit furiam persequentis. Quamuis autem cauta uersutia memoriam monimentorum tentaret abolere: non potuit tamen cuncta subtrahere. Fraudantur annalia: mirabilia perseuerant. Delentur pagine: mansere uirtutes. Seruauit fides maiora: quam perdidit. Siquidem post decursas omnium conflictuum questiones: cum per ultimam sententiam ducerentur: [i 1Kb] tantum uidebatur persecutoribus ad supplicium: quantum Martyribus ad triumphum. In conspectu omnium anulum atque orarium auris: ad celum subuehenda miserunt. Suscipiuntur obsequente flatu: in fauoris diuini testimonio fielium pignora  ferculorum. Rarescunt diu sequentibus oculis stupefacta miracula: et euanescente iam summi eris spacio: fraudatur inspectio [i 1Kb] destituta. Intrant astrorum secreta dignanter suscipienda donaria: non precio extimanda: sed merito. Anulus refert fidei signum: orarium confessionis indicium. Martyrii munera utraque testata: illud oris: hoc cordis. Quia iuxta diuinam sententiam: et in corde fides est: et in ore confessio. Hec circa Martyres nostros dignationis diuine fuere principia: sed nunc manent: eternaque manebunt potiora premia consecuta. Per te Trinitas Deus: cui omnes Angeli atque Archangeli 319 non cessant clamare: ita dicentes. Sanctus.

Post Sanctus. uere sanctus: uere benedictus es Domine Deus noster: propiciatio fidelium: et  redemptio animarum. Tu enim sanctus omnia sanctificas: et sanctitate ad te conuersa perlustras. Quem recte et uere totius celi militia conclamat sanctum: cuiusque incorruptum ut sancti simus habemus preceptum. Unde nos tibi rerum conditor: quamlibet impuris offeramus hostiam meritis: [k 11Kb] ad instar tui  corporis et sanguinis: in tuorum tamen gemino Martyrum festo: precibus deprecamur immensis: ut ad tuorum sanctificationem seruorum: placido et sereno intuitu: tuum mereamur cum benedictione respectum. Christe Domine ac redemptor eterne.

Post pridie. Oratio. Intuere propicius summe clementissime Deus: et de illa etheree arcis quadriformis machine sede: hec libationum munera uultibus attende serenis. Geminumque sanctorum Martyrum tuorum Emeterii et Celedonii sacrificium recolens et triumphum: hec que in eorum annuo natali litantur: solita benignitate sanctifica. R\. Amen.

Ad orationem Dominicam.

 Ecce sacrorum [a 2Kb] fratrum sacra solennia celebrantes: te Deum pietatis intentione rogamus. Ut quorum conditione corporum Hiberam dedicas terram: eorum precibus in pace: omnem in tuo sanguine redemptam tuearis Ecclesiam. Quo eisdem suffragantibus a te promereamur audiri: a quo preceptum suscipimus exorandi. Pater noster.

Dicat Presbiter. Humiliate uos benedictioni. Dominus sit semper uobiscum. R\. Et cum

Benedictio. Omnipotens Deus ad quem beatissimi Emeterius et Celedonius Martyres: ob confessionis fideique signaculum orarium atque anulum celis subuehenda miserunt: conseruet uos utroque munere gratiarum. R\. Amen. Ut per eos et fidei et confessionis uirtute pollentes: eterni celestis  patrie habeamini ciues: quorum hodie geminum festum celebratis ouantes. R\. Amen. Quo sicut alumna plebs de eorum gemina susceptione corporum gratulatur: sic tota Ecclesia eorum se tueri ac defendi patrociniis gratulemur. R\. Amen. Per misericordiam ipsius etc. Dominus sit semper uobiscum. R\. Et. Dicat Chorus. Gustate et uidete. Com. Refecti Christi corpore. Oratio. Domine Deus omnipotens qui es. Quere in Sanctorum Iuliani et Basilisse. fol. 287. Et si uenerit istud festum in tempore Quadr. dicatur loco. Gustate. Qui uenit ad me. Com. Repletum est gaudium nostrum. Oratio ut supra. fol. 98.


Thome de Aquino:

Omnia dicantur unius Confessoris Doctoris. fol.  432.


Perpetue et Felicitatis Martyrum:

Omnia dicantur plurimarum uirg. fol. 438.


 Apolonie uirginis et Martyris:

Omnia dicantur unius uirginis. fol. 436.


Facundi et Primitiui Martyrum:

Omnia dicantur plurimorum Mart. fo. 430.


Gregorii Pape:

Omnia dicantur unius Confessoris. fol. 432.


Leandri Episcopi et Confessoris:

Omnia dicantur unius Confessoris Pont. fol. 432.


Leonis Pape et Mart.:

Omnia dicantur unius Mart. Pontificis. fol. 423.


Patricii Episcopi:

Omnia dicantur unius Confessoris Pontificis. fo. 432.


In festo S. Gabrielis Archangeli:

Omnia dicantur ut in festo Michelis. fo. 390.


Eduardi Regis et Martyris:

 Omnia dicantur unius Martyris. fol. 421.


In festo S. Ioseph Confessoris:

Omnia dicantur unius Confessoris. fol. 432.


Euchberti Episcopi et Confessoris:

Omnia dicantur unius Confessoris. fo. 432.


In festo S. Benedicti Abbatis:

Omnia dicantur unius Confessoris. fo. 432.


Pauli Episcopi et Confessoris:

Omnia dicantur unius Conf. Pont. fo. 432.


Annunciatio Beate Marie:

Omnia dicantur ut in alio festo quod dicitur S. Marie de la O. fol. 32.


Marcelli Pape et Confessoris:

Omnia dicantur unius Confessor. Pont. fo. 432.


 Theodosie uirginis:

Omnia dicantur unius uirginis. fol. 436.


S. Ambrosii Episcopi et Confess.:

Omnia dicantur unius Confessoris. fol. 432.


In festo S. Isidori Episcopi et Confessoris:

Omnia dicantur ut supra.


In Sancti Fructuosi Episcopi Bracharensis:

Omnia dicantur unius Confessoris Pontificis. fol. 432.


320 Toribii Confessoris:

Omnia dicantur unius Confessoris fo. ut supra.


Eleuterii Episcopi:

Omnia dicantur unius Confess. fol. 432.


uictoris Bracharensis Martyris:

Omnia dicantur unius Martyris. fol. 421.


Eufemie uirginis et Martyris:

 Omnia dicantur unius uirg. fol. 436.


Tiburcii et ualeriani Martyrum:

Omnia dicantur plurimorum Martyrum. fol. 430.


 uitalis Martyris:

Omnia dicantur unius Martyris. fol. 421.


Georgii Martyris:

Omnia dicantur unius Martyris. fol. 421.


Felicis et Fortunati Martyrum:

Omnia dicantur plurimorum Martyrum. fo. 430.


Sancti Proficii Martyris:

Omnia dicantur unius Martyris. fol. 421.


In festo Sancti Marci Euangeliste:

Omnia dicantur ut in festo Sancti Mathei Apostoli. fol. 382.


Cleti Martyris:

Omnia dicantur unius Martyris. fol. 421.


Marcellini et Petri Martyrum:

Omnia dicantur plurimorum Martyrum. fol. 421.


 Sancti Georgii:

Omnia dicantur unius Martyris. 421.


uitalis Martyris:

Omnia dicantur unius Martyris. fo. 421.


Petri Martyris de Ordine Predicatorum:

Omnia dicantur unius Martyris precipui, fol. ut supra.


In festo Apostolorum Philippi et Iacobi:

Omnia dicantur ut in festo Apostolorum Petri et Pauli. fol. 335.


In festo SS. [a 4Kb] Torquati et Comitum eius Episcoporum.


Officium.

Dabo Sanctis meis. fol. 426.

 Oratio. Hi sunt Domine septem facule huius Hesperie finibus indite: ad effugandam eius tetre  noctis infidelitatem celitus misse. Ob huius ergo muneris gratia a te nobis conlata: reficiat nos fragrantia odoris euangelice doctrine a timiamate preceptorum digne redolentium. Ex quo dogmate plenius referti: id ipsum corda et mens nostra parturiat: quod a te iudicii tempore remunerari merito digna petitio nostra efflagitat. R\. Amen. Per misericordiam tuam etc. Dominus sit semper uobiscum. R\. Et cum.


Lectio libri Ecclesiastici Salomonis .

Multam gloriam fecit Dominus: magnificentia sua a seculo: dominantes in potestatibus suit homines magni uirtute et prudentia sua prediti: nunciantes in prophetis dignitatem prophetarum. Et imperantes in presenti populo: et uirtute [c 1Kb] populi  sanctissima uerba. In puericia sua requirentes modos musicos: et narrantes carmina scripturarum. Homines diuites in uirtute: pulcritudinis studium habentes: pacificantes in domibus suis. Omnes isti in generationibus gentis sue gloriam adepti sunt: et in diebus suis habentur in laudibus. Qui de illis nati sunt requirunt nomen narrantes laudes eorum: et sunt quorum non est memoria. Perierunt quasi non fuerint: et nati sunt quasi non nati: et filii ipsorum cum ipsis. Sed illi uiri misericordes sunt: quorum pietas non defuit: et cum semine ipsorum perseuerant bona: [d 1Kb] hereditas nepotum illorum. Et in testamentis stetit semen illorum: et filii illorum propter illos. Usque in eternum manebit semen eorum: et gloria eorum non derelinquetur. Corpora  eorum in pace sepulta sunt: et nomen eorum manebit in generatione et generatione. Sapientiam ipsorum  narrent populi: et laudem eorum nunciet Ecclesia. R\. Amen.

Dicat Presb. Dominus sit semper uobiscum. R\. Et cum. Psallendo. In omnem terram. Epistola. Fratres: gratia uobis. Euangelium. Si manseritis in me. Lauda. Alleluia. Celi enarrant. Sacrificium. uenite benedicti. Require omnia in festo Apostolorum Petri et Pauli. folio 335.

Missa. Diem hunc dilectissimi fratres: in quo memoria nostrorum uatum excolitur: quorum presentiam nostris urbibus auctoritate [a 1Kb] Apostolica destinatam fuisse cognoscimus: deuotis mentibus excolamus. Petentes a communi Domino et Saluatore nostro Iesu Christo: ut quorum doctrina occidue partis inlustrata est terra: eorum precibus  a malis omnibus nostra expientur precordia. R\. Amen.

Alia Oratio. Christe Dei fili: qui per totum mundum discreta predicantium presidia mittens: hos nostris partibus destinasti Doctores. Torcatum uidelicet et Secundum. Indaletium. Tesefontem. Eufrasium. Celicium. et Esicium. quorum ignitis predicationum 321 iaculis error perfidie Hispaniarum partibus inlapsus abscederet: [b 1Kb] exceptionis nostre suscipe uotum: et hos nobis prepara in solacium: quos patronos sibi plebs uernula confitetur. Ut quorum predicatione fidei flamma nostris terris inuecta est: eorum obtentu: et expiata coram te maneant corpora nostra.

R\. Amen.

 Post nomina. Oratio. Deus Dei fili cuius nomen mirificum per ora predicantium dilatatur: da nobis: ut Torquati tui precibus: et sociorum eius in odorem unguentorum tuorum post te usquequaque curramus. Qualiter obliuiscentes ea que retro sunt: sic ad superne uocationis brauium precurramus: ut de nominibus nostris celesti pagina annotatis: perenni gaudio exultemus: id nobis specialiter conferens: ut pro defunctis omnibus nos exaudias postulantes.

R\. Amen.

Ad pacem. Oratio. Ingeniti Patris unigenite Iesu Dei fili: qui septiformi illo gratiarum Spiritu discipulos implens: septem nostris partibus: turbas septem uidelicet presules destinare dignatus es: qui septiformi gratiarum ubertate repleti: ceca portionis  nostre uel nubila sui presentia enubilarent. Da in nobis serenum lumen iusticie: eterni luminis pacem: sempiterna Sancti Spiritus ubertatem. Quo tue pacis commodo opulentius pleni: gloriosa faciei tue mereamur presentiam contemplari.

R\. Amen.

 Inlatio. Dignum et iustum est: nos tibi gratias agere semper eterne omnipotens Deus. Cuius gloriosi nominis fidem doctorum ductiles preconcinunt tube: et specialium locorum predicandi priuilegio gaudent: ex quorum numero hos agnoscimus septem presulatus gratia preditos: et nostris partibus ab Apostolis destinatos. Torquatum uidelicet: Secundum: Indaletium: [c 1Kb] Tisifontem: Eufrasium: Cecilium: et Esicium. Quos ob fidem Catholice institutionis tradendam: institutio Apostolica Hispanis destinat. Quorum prophetatio gloriosa et nostris urbibus iam uicina: ea nos gaudiorum innouat cultu: que miraculorum est acta profectu. Nam dum missis discipulis in [d 1Kb] huius urbis conuicinitatem escarum emi parum aliquod precepissent: agunt asecle precepta  sibi: que iussa sunt. Sed ecce subito dum idolis homines sacrificare conspiciunt: agnitis perfidis religionis patulo cultu: feruido cursu usque ad fluuium perfidorum turba prosequitur. Sed pons illic antiqua mole constructus dat utrique partis terminum. Nam id instar antique historie cum transfretauit Isrel mare rubrum: salutis iter porrigens: sic nunc fugientibus discipulis beatorum: pons ipse subito miraculo intercedente dissoluitur: et fugientes sanctorum populos saluans: persequentes prorsus perfidos labiles mergit in undas. Illic ad transitum Isrelis unda maris diuiditur: hic ad saluandos Christi famulos ingentis molis constructura resoluitur. Illic marinis solis fluctibus persequentes intereunt: hic persecutorum cunei dissoluta pontis mole: in fluminis  alueo demerguntur. Illic Egyptii cum curribus suffocantur: hic perditi cum lapidibus submerguntur: Illic Isrelite dimersis hostibus in profundum: Deo laudis canticum promunt: hic simili leticia liberatorum populus gratulatus: hymnum tibi cum sanctis Angelis proclamant: ita dicentes. R\. Sanctus.

Post Sanctus. uere sanctus: uere benedictus Dominus noster iehsu Christus filius tuus: Qui discreta terris beneficia tribuens: nostrorum finium obliuisci non passus est: cum sic septeno Pontificum documento nos imbuit: ut septingratia innouati: has hostias illi pro tantis beneficiis exoluere debeamus deuoti: quia ipse es Dominus ac redemptor eternus. R\. Amen.

 Post pridie. Oratio. Deus omnipotens qui ad saluandum partis nostre conuentum: septem misisti specula Sacerdotum: eisdem intercedentibus [e 1Kb] quorum sacratissime memorie tuo recitantur altario: Spiritum Sanctum de tuis sanctis sedibus mitte. Quo et oblatis hostiis sanctificationem: et nostris  doctoribus profusissimam impercias sanctitatem.

R\. Amen.

Ad orationem Dominicam.

Ecce dilectissimi fratris mecum in sublime oculos attollite: hoc a Domino specialiter precaturi. Ut qui gratia fidei Christiane 322 cor beate [a 1Kb] Luparie dignatus est inlustrare repente: nos in hoc momento ab omni criminum labe dignetur efficaciter expurgare: proclamantes ad te e terris: atque ita dicentes. Pater noster.

Dicat Presbiter. uicit leo. Tribus uicibus. Postea dicat. Humiliate uos benedictioni. Dominus sit semper uobiscum. R\. Et cum.

Benedictio. Christus Dominus qui septeno presulum numero: occidue partis plagam dignatus est uisitare clementer: ipse uos presentia sue maiestatis  inluminet. R\. Amen. Quique eos ad saluationem destinauit Hispanie: ipse uos eorum predicamentis simul: et precibus dignetur luminosos efficere. R\. Amen. Ut quorum predicamenta suscipitis: quorumque nunc memoriam facitis: eorum post transitum participium habere ualeatis. R\. Amen. Per misericordiam ipsius etc. Dominus sit semper uobiscum. R\. Et.

Dicat Chorus. Gaudete populi.

Com. Refecti Christi Corpore. Quere folio 193.

Oratio. Domine Deus omnipotens qui es uita. Quere in festo Sanctorum Iuliani et Basilisse. fol. 287. Et ubi dicitur Sanctorum Iuliani et Basilisse dicatur Sanctorum Confessorum Torquati et Sociorum eius.


Athanasii Episcopi et Confessoris:

 Omnia dicantur unius Confessoris Pontificis. fol. 432.


In festo [b 2Kb] Inuentionis Sancte Crucis: Ad Missam. [c 1Kb] Officium.

Dicite in nationibus: alleluia: Dominus regnauit a ligno alleluia. Et correxit orbem terre: alleluia: alleluia. u\. Cantate Domino canticum nouum: cantate Domino omnis terra. P. Et correxit. u\.  Gloria et honor Patri: et Filio: et Spiritui Sancto in secula seculorum. Amen. P. Et correxit.

Oratio. Christe Dei Fili: in cuius nomine per Crucis mysterium omne genu flectitur: da nobis in Cruce tua copiosius exultare. Ut in eius uictoria et inlesi mare secli transeamus: et ad te coronandi post nostrum transitum accedamus. R\. Amen. Per misericordiam tuam Deus noster etc. Dominus sit semper uobiscum. R\. Et cum.

[d 1Kb] Prophetia. Ego Iohannes fui in spiritu. Quere fol. 246.

Dicat Presbiter. Dominus sit semper uobiscum. R\. Et.

[e 1Kb] Psallendo. Dominus regnauit a ligno. Etenim correxit orbem terre: qui non commouebitur. u\.  Letentur celi et exultet terra. P. Qui non.

Dicat Presbiter. Silentium facite.


Lectio libri Actuum Apostolorum .

R\. Deo gratias.

In illis diebus: aperiens Petrus os suum dixit. In ueritate comperi: quoniam non est personarum acceptor Deus: sed in omni gente: que timet eum: et operatur iusticiam: [g 1Kb] acceptio est illi. uerbum enim suum misit filiis Isrel enuncians pacem per Iesum Christum: hic est enim omnium Dominus. uos autem scitis quod factum est uerbum per uniuersam Iudeam: incipiens enim a Galilea post baptismum quo predicauit Iohannes [h 1Kb] Iesum Nazareth: quomodo unxit eum de Spiritu Sancto et uirtute: qui pertransiit benefaciendo et sanando omnes  oppressos a diabolo: quoniam Deus erat cum illo. Et nos testes sumus omnium que fecit in regione Iudeorum et Hierusalem. Quem occiderunt suspendentes in ligno. Hunc Deus suscitauit tertia die: et dedit ei manifestum fieri non omni populo: sed testibus preordinatis a Deo: nobis qui manducauimus: et bibimus cum illo: postquam resurrexit a mortuis: [i 1Kb] per dies quadraginta. Et precepit nobis  predicare populo: et testificari quia ipse est: qui constitutus est a Deo iudex uiuorum et mortuorum. Huic omnes prophete testimonium perhibent: remissionem peccatorum accipere in nomine eius [a 1Kb] qui credunt in eum. Adhuc loquente Petro uerba hec: cecidit Spiritus Sanctus super omnes qui audiebant uerbum: et obstupuerunt qui erant ex circumcisione fideles: qui uenerant cum Petro: [b 1Kb] quia hec in nationes gratia Spiritus Sancti effusa est. Audiebant illos loquentes linguis et magnificantes Deum. Tunc respondit Petrus. Numquid aquam quis prohibere potest: ut non baptizarentur hi: qui Spiritum Sanctum acceperunt sicut et nos? Et iussit eos in nomine Iesu Christi baptizari. Tunc rogauerunt eum: ut maneret apud eos aliquot diebus. Audierunt autem  Apostoli et fratres qui erant in Iudea: quoniam et gentes receperunt uerbum Dei: [c 1Kb] et honorificabant Deum. R\. Amen.

323 [d 1Kb] Euangelium. Dominus noster iehsu Christus perambulabat Hierico. Quere in Dominico post Pentecost. fol. 264.

Dicat Presbiter. Dominus sit semper uobiscum. R\. Et cum.

Lauda. Alleluia. u\. Tu es Crux fidelis: in qua pependit salus nostra. P. Alleluia.

Sacrificium. Hec dicit Dominus qui erat et qui est. Require retro in Iu Dominico Pasche. fol. 241.

Missa. [e 1Kb] Hierosolimis inuentio Sancte Crucis ab Helena Regina sub Constantino Imperatore: cuius et ipsa extitit mater. Inuentionis autem preciosi Ligni  historia cognitu digna: [f 1Kb] ita se habet. Adrianus [g 1Kb] qui undecimus Cesar: et Imperator Rome erat: estimans se fidem Christianam loci iniuria perempturam in loco passionis [h 1Kb] simulacrum Iouis consecrauit: et [i 1Kb] Bethleem Adonidis fano profanatus est: ut quasi radix et fundamentum Ecclesie tolleretur:  si in his locis idola colerentur: in quibus Christus natus est: ut pateretur: passus est: ut resurgeret. Surrexit: ut regnaret. Iudex uel Rex ut iudicaret. R\. Amen.

Alia Oratio. Helena tamen Regina diuinis admonita uisionibus Hierosolimam petiit: atque ibi locum in quo sacrosanctum corpus Christi patibulo affixum pependerat: ab incolis perquirit: qui idcirco ad inueniendum difficilis erat: quia ab antiquis persecutoribus simulacrum in eo ueneris fuerat defixum: ut siquis Christianorum in loco illo Christum adorare uoluisset: uenerem uideretur adorare: et ob hoc infrequens: et pene obliuioni datus fuerat locus. Sed cum ut supra diximus religiosa femina properasset ad locum: celesti sibi iudicio designatum:  cuncta ex eo prophana et polluta deturbans: in altum purgatis terre sordibus: [i 1Kb] tres confuso ordine reperit cruces. R\. Amen.

Post nomina. Oratio. Deus amplius ineffabilis: quam inestimabilis: concede nobis unde te existimemus: quantum de te natura humana sufficit: [k 1Kb] et enarrare possimus. Aspira placatus uotis et sacrificiis omnium. Et qui in die Crucis et passionis tue sanctorum quiescentium de sepulcris corpora suscitasti: non permittas ab inferno inferiori fidelium animas detineri: sed in tuorum requie electorum facias conlocari. R\. Amen.

Ad pacem. Oratio. Christe Domine Dei atque hominum mediator: qui per sanguinem Crucis tue: cuncta que in celis et que in terris sunt: pacificare dignatus  es. Hoc per tropheum passionis tue tua pietas egit: quod et initio tue secundum carnem natiuitatis Angelus nunciauit: omnisque celestis exercitus proclamauit. Gloria semper Deo in excelsis: et in terra pax hominibus bone uoluntatis. Hoc et post triumphum Crucis tua placabilitas suis: et commendauit  discipulis: et donauit. Ut in hoc hominibus tui ministri apparerent: si perfectam pacem et concordiam inuicem custodirent. Presta igitur Domine: ut ii qui uexillum crucis tue in frontibus gestant: puram atque sinceram cum fratribus retineant caritatem: et nos [a 1Kb] in osculo sancto digneris reconciliare perenniter. R\. Amen.

[b 1Kb] Inlatio. Dignum et iustum est: equum uere et salutare est: nos tibi gratias agere Domine sancte Pater eterne omnipotens Deus: tibi sacrificiorum uota persoluere: te in laudis preconio indesinenter attollere: et in conspectu admirande clementie tue preteritorum temporum acta recolere. Ac de utriusque [c 1Kb] Ade: illius scilicet habitatoris paradisi: et istius redemptoris humani generis exempla proponere.  Ille quidem prior: iste melior. Ille terrenus: iste celestis. Ille de limo fictus: iste de uerbo conceptus. Tunc diabolo suadente Eua decipitur: nunc Angelo nunciante: Maria clarificatur. Tunc per inuidiam serpentis: homo qui creatus fuerat perimitur: nunc per misericordiam redimentis homo qui perierat liberatur. [d 1Kb] Ille per transgressionem legis paradisum amisit: iste per passionem Crucis mundum adquisiuit. Ille per indicte arboris gustum mortem incurrit: iste per gloriose Crucis triumphum mortem deuicit. Ille post admissum peccatum sub arbore absconditur: iste propter delictum nostrum in Cruce leuatur. Tunc post uetite arboris contagionem Sol meridie friguit: nunc in nostre Crucis manifestatione medio die Sol occidit. Tunc homo mandatum  non custodiendo de paradiso pellitur: nunc latro Christum confitendo [e 1Kb] in paradiso introducitur. Unde rogamus 324 et supplices quesumus clementissime Pater: per inclite Crucis inenarrabile sacramentum: per Domini nostri Iesu Christi filii tui ammirabile regnum: [f 1Kb] in hodiernum diem in quo Crucis eius festiuitatem inuentionis celebramus: nos cum leticia spiritali: et modesta exultatione peragere concedas: et inter celestium uirtutum laudes humilitatis nostre uoces suscipias: supplici confessione dicentes. R\. Sanctus.

Post Sanctus. uere sanctus: et benedictus Dominus  noster iehsu Christus filius tuus. Qui se pro peccatis nostris crucifigendum impiorum manibus tradidit: qui proprias manus in Cruce pro nobis extulit. Qui principatum et aduersas potestates per Crucis mysterium abdicauit: ac totius humani generis delicta in ipsa Cruce transfigens: tibi se immaculatam hostiam obtulit: et a nobis exiguis seruis pro sui commemoratione indesinenter [g 1Kb] offerri precepit. Ipse Dominus ac redemptor eternus.

Post pridie. Meminimus quidem omnipotens Pater: et fideli mente retinemus Domini nostri Iesu Christi filii tui: traditum nobis natiuitatis eius innenarrabile sacramentum: preclarum deuicta per Crucem morte triumphum: atque gloriosum ad celos post Crucis passionem ascensum. Credimus etiam immensum et  incomprehensibile consempiternum tecum eius et consubstantiale principium: ipsum quoque uenturum confitemur iudicem mortuorum atque uiuentium. Unde quesumus tremende clementissime Pater: ut hanc hostiam [h 1Kb] in similitudinem corporis et sanguinis eius tibi oblatam: per signum Crucis [i 1Kb] sanctifices: et benedicas: in signum Crucis suscipias et assumas: nobisque famulis tuis eiusdem Crucis uexillo prenotatis placatus distribuas: et benignus impercias. R\. Amen.

Ad orationem Dominicam.

Gratias tibi agimus omnipotens eterne Deus: et Domino nostro Iesu Christo filio tuo. Qui nos per sanguinem Crucis sue redemit: qui pro delictorum nostrorum indulgentia ad te de Cruce clamauit. Qui  discipulos suos antequam ad Crucis passionem ueniret: sic docuit orare et dicere. Pater noster.

Dicat Presb. uicit leo. tribus uicibus. Postea dicat. Humiliate uos benedictioni. Dominus sit semper uobiscum. R\. Et cum.

Benedictio. Christus Dominus: qui extensis manibus pependit in ligno: omni uos purificet a delicto. R\. Amen. Repleatque uos uino prudentie: qui aceti poculum bibit appensus in Cruce. R\. Amen. Ut per Crucem Crucifixi solemnitatem inuentionis sancte Crucis: celebrantes: nunc et in eternum saluemini. R\. Amen. Per misericordiam ipsius Dei nostri  etc. Dominus sit semper uobiscum. R\. Et cum.

Dicat chorus. Gaudete populi. Com. Refecti Christi corpore. Quere in uigilia Resurrectionis. fol. 193.

Oratio. Christe Iesu qui mortalitatis nostre forma suscepta: mortis nostre et Crucis uoluisti sustinere iniuriam: da nobis: ut Crucis tue munimine circumsepti deuincamus omnes laqueos inimici. R\. Amen: Per misericordiam tuam Deus noster etc. Dominus sit semper uobiscum. R\. Et cum. Solemnia completa sunt in nomine Domini nostri Iesu Christi: uotum nostrum sit acceptum cum pace. R\. Deo gratias.


Alexandri: Euentii:

Omnia dicantur plurimorum Martyrum. fo. 430.


Quiriaci Episcopi et Martyris:

Omnia dicantur unius Martyris. fo. 421.


 Iohannis ante Portam Latinam:

Omnia dicantur ut in alio festo: quod fit in Natiuitate Domini nostri Iesu Christi. fo. 45.


S. Tripete uirg.:

Omnia dicantur unius uirg. fo. 436.


Domicile uirginis:

Omnia dicantur unius uirginis. fo. 436.


Reuelatio S. Michelis:

Omnia dicantur ut in alio festo S. Michelis. fo. 390.


Isidori Militis:

Omnia dicantur unius Martyris. fo. 421.


Gregorii Nazianzeni:

Omnia dicantur unius confessoris. fo. 432.


Translatio S. Nicolai:

Omnia dicantur unius Confessoris Pontificis. fo. 432.


 Gordani et Epimachi Martyrum:

Omnia dicantur plurimorum Mart. fo. 431.


Pontii Martyris:

Omnia dicantur unius Martyris. fo. 421.


Nerei et Achilei atque Pancratii Martyrum:

Omnia dicantur plurimorum Martyrum.


uictoris et Corone Martyrum:

Omnia dicantur plurimorum Mart. fo. 430.


Bonifacii Confessoris.

fo 432.


 Potentiane uirginis et Mart.:

Omnia dicantur unius uirginis. fo. 436.


325 Translatio S. Dominici:

Omnia dicantur unius Confess. fo. 432.


Urbani Pape et Martyris:

Omnia dicantur unius Martyris Pont. fo. 423.


Translatio S. Francisci:

Omnia dicantur unius Confess. fo. 432.


Augustini Episcopi Anglorum:

Omnia dicantur unius Confess. Pont. fo. 432


Germani Episcopi et Confessoris:

Omnia dicantur unius Conf. Pont. fo. 432.


Petronille uirginis:

Omnia dicantur unius uirg. fo. 436.


Marcellini et Petri Martyrum.

 Omnia dicantur plurimorum Mart. fo. 430.


Medardi et Geraldi Episcoporum:

Omnia dicantur plurimorum Conf. fo. 434.


Primi et Feliciani Mart.:

Omnia dicantur plurimorum Mart. fo. 430.


Barnabe Apostoli:

Omnia dicantur ut in festo S. Mathie Apostoli fo. 382.


Enofri Confessoris:

Omnia dicantur unius Confess. fo. 432.


Basilidis. Cirini. Naboris Mart.:

Omnia dicantur plurimorum Martyrum. fo. 430.


Antonii de Padua Confessoris:

Omnia dicantur unius Confess. fo. 432.


Basilii Episcopi et Confessoris:

 Omnia dicantur unius Confess. Pont. fo. 432.


uiti et Modesti Martyrum:

Omnia dicantur plurimorum Martyrum. fo. 430.


SS. Cirici et Iulite Mart.:

Omnia dicantur plurimorum Martyrum. fo. 430.



IN FESTO S. MARTYRUM [a 4Kb] ADRIANI ATQUE NATALIE.


Ad Missam. [b 1Kb] Officium.

Dabo uos nominatos in gloria: alleluia: in omnibus diebus uite uestre: alleluia: alleluia. u\. Benedicti uos a Domino qui fecit celum et terram. P.  in omnibus. u\. Gloria et honor Patri: et Filio: et Spiritui Sancto: in secula seculorum: amen. P. In omnibus.

Oratio. [a 1Kb] Omnipotens sempiterne Deus presta nobis: ut obtentu beatorum: Martyrum tuorum Adriani atque Natalie saluemur in mundo: qui repausatio sanctis tuis [b 1Kb] existunt in ergastulo. Et qui plagis beatorum exhibuerunt diligentiam: peccantibus curam [c 1Kb] prorogent indefessis. u\. Amen. Per misericordiam tuam Deus noster etc. Dominus sit semper uobiscum.

R\. Et cum.


Lectio libri Ecclesiastici Salomonis .

R\. Deo gratias.

 Datio Dei permanet iustis: et profectus illius successus habebit in eternum. Mulieris bone beatus uir: numerus annorum eius inestimabiles. Mulier fortis oblectat uirum suum: et annos uite illius in pace implebit. Pars bona mulier bona in parte bona: timentium Deum: dabitur uiro pro factis bonis. Gratia mulieris sedule delectabit uirum suum: et ossa illius impinguabit. Disciplina illius datum Dei: mulier sensata et tacita: non est immulatio erudite anime. Gratia super gratiam mulier sancta et pudorata omnis autem ponderatio non est digna continentis anime. Sicut Sol oriens in mundo in altissimis Dei: sic mulier bona species in ornamento domus est. Lucerna splendens super candelabrum sanctum species faciei super etatem stabilem. Columne  auree super bases argenteas: et pedes firmi super plantas stabilis mulieris. Fundamenta eterna super petram solidatam: et mandata Dei in corde mulieris sancte. R\. Amen.

 Dicat Presb. Dominus sit semper uobiscum. R\. Et cum spiritu. [e 1Kb] Psallendo. Mirabilis Deus in Sanctis suis. u\. Manda Deus uirtutem tuam: confirma Deus quod operatus es. P. In Sanctis. Dicat Presb. Silentium facite. Epistola. Debitores sumus non carni. Euangelium. Nihil opertum. Quere plurimorum Martyrum. fo. 429. Dicat Presb. Dominus sit semper uobiscum. R\. Et cum. [f 1Kb] Lauda. Alleluia. u\. Ambulabunt sancti in albis: quoniam digni sunt: et non delebo nomina eorum de libro uite. P. Alleluia.

[g 1Kb] Sacrificium. Regnum et potestas et magnitudo regni dabitur populo sanctorum: alleluia. u\. Consurget Michel princeps magnus: et saluabitur omnis qui inuentus fuerit in libro scriptus: et qui ad iusticiam erudiunt multos: fulgebunt quasi stelle in  perpetua eternitate: pertransibunt plurimi et multiplex erit scientia populo sanctorum.

Missa. Adriani beatissimi atque Natalie dilectissimi fratres hodierno die: et predicanda nobis et adsequenda exempla sunt: qui conceptus Sancti Spiritus pleni: dum concessa inter se coniugii connubia seruant: Christo nupturi spiritualem thalamum in suis cordibus parant. Cum et in 326 illo gloria fuerit dimicandi: et in illa felicitas obsequendi. Illum fidelis uirorum turba concelebret: huic femineus chorus hymnum dicat. Illum uiri ad uincendum in sui imitatione proponant: hanc femine in obsequendo imitabilem habeant. Sit [h 1Kb] in illum uiri exemplum contemnendi humana: sit in hanc feminis famulandi probitas adsequenda. Per illum  uiri adsuescant mundum despicere: per istam doceantur femine suis uiris obtemperare. Discant per illum uiri subire certamina passionis: discant per istam femine [i 1Kb] obedire passuris. Quo utrorumque  exemplis incitati a uirtutibus: et per illum superemus uitia: per quem deuicte sunt pene. et per istam obsequii capiamus mercedem: per quam sanctorum curate sunt plage.

R\. Amen.

Alia Oratio. Eterne et inestimabilis Deus summe: In quo beatissima famula tua Natalia uehementi gaudio [a 1Kb] exultauit: cum sibi coniunctum beatissimum Adrianum ad te conuersum tota fidei deuotione cognouit. Tu nos in te credentes ac de te sperantes utrorumque etiam suffragatione iustifica. Ille nos exemplo suo fortiores efficiat: hec et curandos regat: et curatos tibi exhibeat. Per illum [b 1Kb] turpes ad uirtutes animi excitentur: per hanc uulnerum abdita medeantur. Suscitandos ille suscipiat: quos [c 1Kb] uitandos  ista custodiat. Ille curatis gloriam: hec curandis adhibeat medicinam. Colligat ille: quos ista non reprobet. Curetque ista: quos ille glorificet. Quo per utrosque sic curandis adhibeatur saluatio: ut curatis donetur eterne glorie plenitudo. R\. Amen.

Post nomina. Oratio. Iesu Dei Patris fili: qui es et uictoria Martyrum et corona uictorum: in hoc Sanctorum tuorum Adriani atque Natalie festo concede offerentibus indulgentiam pro delictis: et sepultis beatorum animari consortiis. Ut tam nos quam illi cum eis in futura uita mereamur habere partem: cum quibus idem tuus beatissimus Adrianus a gentili conuersus errore: [d 1Kb] sua uoluit adnotari professione. R\. Amen.

Ad pacem. Oratio. Deus qui beatos Martyres tuos  Adrianum atque Nataliam coniugali federe copulatos: ad tantam gloriam prouexisti: ut et ille patiendi munere: et hec locupletaretur obsequendi mercede: presta nobis ut deuictis uiciorum carnalium incentiuis: atque perfecte coram te exhibentes nostre mysterium seruitutis: muneribus ditemur a te pacis eterne: atque dulcedinis. Quo ita tibi placabiles simus caritatis ex opere: ut illic post transitum: qua idem Sancti requiescunt: iocundemur in pace.

R\. Amen.

Inlatio. Dignum et iustum est: nos tibi semper gratias agere Domine sancte Pater eterne omnipotens Deus: per Iesum Christum filium tuum Dominum nostrum. Qui beatissimo Adriano [e 1Kb] cum suis  sociis: et certandi confidentiam: et remunerationis exhibuit gloriam. Quique tanto fidei ardore: archanum  pectoris famule sue Natalie inlustrauit: ut que non excepit martyrium [f 1Kb] martyrii tamen consequi mereretur effectum. Cum martyrium quod perferre ab hoste non timuit: ceteris sanctis predicationis uerbo amabile fecit. Illa quippe dum pietatis exhibuit cultum: pietatis capit premium. Et dum miserationis impendit solacium: ad misericordiam peruenit usque effectum. Quia quibus quantisque compassionis atque solacii exhibuit uerbum: cum tot tantisque commune creditur suscepisse martyrium. Ac proinde digna et uenerabilis femina sanctis omnibus obsequens: cum omnibus patiens: cum omnibus gaudens communiterque cum omnibus regna celestia tenens: exaudiatur pro nobis a te Deus Pater: clemens atque sanctissime. Quo per eam et facinorum  careamus inlecebris: et regnum teneamus cum tuis omnibus Sanctis. Cui merito omnes Angeli et Archangeli non cessant clamare quotidie ita dicentes.

R\. Sanctus.

Post Sanctus. uere sanctus uere benedictus Dominus noster iehsu Christus filius tuus: qui ita feruore ignis sui sanctorum corda inflammat: ut sit illis omne quod cupiunt licitum: liceatque eis implere quod cupiunt: dum ea cupiunt implere que sancta sunt. Etenim Natalia sanctorum uulnera curans: eorumque in passionibus non in crudelitate sed compassione exultans: cum per ultimam mortis sententiam Adrianus 327 cum sociis suis passi essent letale exitium: cucurrit illa ad uirum: et desectam corporis eius [g 28Kb] manum sibi amoris usurpauit  in signum: ut ea pars membri in qua significabatur affectus operis: esset illi pro mentione in solacio caritatis. Quo per hanc amor uiri semper in eius uiueret corde: et ueram quodammodo eius presentiam retineret. Sit ex hoc gloria tibi Pater omnipotens: qui tot beneficia ancille tue erga Sanctos exhibita remuneraturus aspiciens: lachrimisque eius ineffabili pietate respondens: illorum eam glorioso cetui adgregasti: quorum eadem hic degens plagis curationem exhibuit. Per Christum Dominum ac Redemptorem eternum.

Post pridie. Has tibi Domine in solennitate tuorum Sanctorum Adriani atque Natalie uictimas offerentes: adclinati supplicatione rogamus: ut eorum intercedentibus meritis: des ueniam nostris peccatis.  Quo exemplo Natalie: que uiri sui sanguine se letabatur perunctam: nos quoque de corpore et sanguine  unigeniti filii tui libantes: consecutos nos gaudeamus spiritus unctionem internam: et misericordiam copiosam. R\. Amen.

Ad orationem Dominicam.

Deus qui peccatores sine merito saluas: et iustos ex gratia precedente glorificas: quique Adrianum ex infidelitate reuocasti ad fidem: et Nataliam obsequiali coronasti ex munere: nostris quesumus in eorum festo et iniquitatibus parce et spirituali nos ardore succende. Quo spiritualiter accensi in intimis ad te proclamemus e terris. Pater noster.

Si istud festum euenerit in tempore Resurrectionis dicat Presb. uicit leo. Tribus uicibus. Quere fo. 198. Postea dicat. Humiliate uos benedictioni. Dominus sit semper uobiscum. R\. Et cum.

 Benedictio. Omnipotens Deus respiciat uota uestra: qui Adrianum martyrii palma: et Nataliam obsequendi glorificauit ex gratia. R\. Amen. Illorum quoque uos suffragio tueamini: quorum plagis Natalia famulatus sui dependit obsequio. R\. Amen. Ut in presentis diei solennitate orantes: et hic et in futuro eorum gaudii mereamini esse participes. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Si uenerit istud festum in tempore Resurrectionis dicat Chorus. Gaudete populi.

Com. Refecti Christi corpore. Quere in uigilia Resurrectionis. fo. 193.

Oratio. Domine Deus omnipotens qui es uita. Quere in festo Sanctorum Iuliani et Basilisse. fo.  287. Et ubi dicitur Sanctorum Iuliani et Basilisse dicatur Sanctorum Adriani atque Natalie.


Marci et Marcelliani Martyrum:

Omnia dicantur plurimorum Martyrum. fo. 430.


Geruasii et Prothasii Martyrum:

Omnia dicantur plurimorum Martyrum. fo. 430.


Florentie uirginis:

Omnia dicantur unius uirginis. fo. 436.


Siluestri Pape et Martyris:

Omnia dicantur unius Martyris. fo. 421.


Consortie uirginis cum XI. millium Martyrum:

Omnia dicantur plurimorum Martyrum. fo. 430.

[a 1Kb] In Dominico pro aduentu Sancti Iohannis ad Missam. Officium. Dominus regnauit. Quere in Dominico post Epiphan. fo. 64. Dicat Presb. Per omnia  semper secula seculorum. R\. Amen. [b 1Kb] Dicat Presb. Gloria. Benedictus Dominus Deus Isrel. Et Chorus cantet omnia alia usque in finem cantici sine Gloria.

Oratio. Domine Deus qui aduentum unigeniti filii tui: Iohannem puerum precurrere uoluisti: ut missus  a te uiam Christo [c 1Kb] incredulorum cordibus prepararet: et sanando contribulatos corde: et cecis restituendo luminis claritatem. Suffragio eius et cecitatem cordis nostri inlumina: et tribulationes cordium nostrorum in eternum gaudium muta: ut qui in natiuitate unigeniti filii tui gaudio Christiano attollimur: in aduentu iudicii eius: nullis penarum uinculis contristemur. R\. Amen. Per misericordiam tuam Deus noster etc. Dominus sit semper uobiscum. R\. Et cum.


Lectio libri Esaye Prophete .

R\. Deo gratias.

Consolamini consolamini popule meus: dicit Dominus Deus uester. Loquimini ad cor Hierusalem: et uocate eam: quoniam completa est malicia eius:  dimissa est iniquitas illius. Suscepit de manu Domini duplicia pro omnibus peccatis suis. uox clamantis in deserto: parate uiam Domino: rectas facite semitas Dei nostri 328 in solitudine. Omnis uallis exaltabitur: et omnis mons: et collis humiliabitur. Et erunt praua in directa: et aspera in uias planas. Et reuelabitur gloria Domini: et uidebit omnis caro pariter quod os Domini locutum est. uox dicentis clama: et dixi. Quid clamabo? Omnis caro fenum: et omnis gloria eius quasi flos agri. Et siccatum est fenum et cecidit flos. uerbum autem Domini Dei nostri stabit in eternum. R\. Amen.

Dicat Presbyter. Dominus sit semper uobiscum. R\. Et cum.

[e 1Kb] Psallendo. Expectabam [f 1Kb] Deum: qui me saluum  fecit [g 1Kb] a defectione et tempestate. [h 1Kb] u\. Ecce elongaui fugiens et mansi in solitudine. P. A defectione.

Dicat Presbyter. Silentium facite.


Sequentia Epistole Pauli Apostoli ad Ephesios .

R\. Deo gratias.

Fratres. Obsecro uos ego uinctus in Domino: ut digne ambuletis uocatione: qua uocati estis. Cum omni humilitate et mansuetudine. Cum patientia supportantes inuicem: in caritate soliciti seruare unitatem spiritus in uinculo pacis. Unum corpus: et unus spiritus: sicut et uos uocati estis in una spe uocationis uestre. Unus Deus: una fides: unum baptismum. Unus Deus pater omnium qui super omnes est: et per omnia et in omnibus [i 1Kb] uobis. Unicuique  autem [k 1Kb] uestrum data est gratia secundum mensuram donationis Christi in qua ipsi uocati estis. Propter quod dixit. Ascendens in altum captiuam duxit captiuitatem: dedit dona hominibus. Quod autem ascendit: quid est nisi quia et descendit primum in  inferiores partes terre. Qui descendit ipse est: et qui ascendit super omnes celos: ut adimpleret omnia. Et ipse dedit quosdam quidem Apostolos: quosdam autem Prophetas alios: uero Euangelistas alios autem pastores et doctores ad consummationem sanctorum in opus mysterii in edificationem corporis Christi. Donec occurramus omnes in unitatem fidei et agnitionem filii Dei: in uirum perfectum in mensuram etatis plenitudinis Christi. R\. Amen.

Euangelium. Initium sancti Euangelii Iesu Christi filii Dei. Quere in Dominica sexta Aduentus Domini. fo. 19. Dicat Presb. Dominus sit semper uobiscum. R\. Et.

[a 1Kb] Lauda. Alleluia. u\. Laudem Domini loquetur os meum: et benedicat omnis caro nomen sanctum  eius. P. Alleluia.

[b 1Kb] Sacrificium. uox clamantis in eremo: parate uiam Domino: rectas facite semitas Dei nostri alleluia alleluia. u\. Alleluia. Spiritus Domini super me: propter quod unxit me euangelizare hominibus: misit me sanare contribulatos corde: predicare captiuis redemptionem: et cecis lumen reddere dicens. P. Parate uiam Domino.

Missa. Uniuersitatis potentissimum Creatorem fratres karissimi congregati solenniter adoremus: et predestinati populi benignissimum patrem: coram ipso humiliati salubriter inuocemus. Ut pro malis sicut [c 1Kb] Sol: et bona retribuat: et fideles suos in quacumque die tribulantur: exaudiat. Neque permittat innocentes sub calumniis laborare: sed dignetur  uniuersos euadere. Donec Regibus fidelibus cum mansuetudine et ueritate iusticiam largiatur: populis tranquillitate concordiam. Seruientes sibi Dominus sine iracundia dominari conueniet: ut uicissim seruos ad obediendum sine murmuratione compellat. Exoretur etiam diuites non amare diuitias perituras: ut per Lona opera delectentur acquirere sempiterna. Ipse pauperes pascat: ipse nudos uestiat: ipse non habentes auxilio protegat. De conclusione captiuitatis exules reuocet. Et de domo carceris suspirantes in uinculis liberet. Sit pupillis quotidianus adiutor: sit benignus et misericors: uiduarum lachrymantium consolator. Beneficia pluuiarum consueta non auferat: ut inebriata terra pinguescat. Faciat nos in oratione  promptissime uigilare: et hoc sacrificium in remissionem peccatorum [d 1Kb] frequenter offerre. R\. Amen.

Alia Oratio. Deus qui presentium hominum uitam agnoscis: diuersarum necessitatum passionibus subiacere; exaudi desideria supplicantium; suscipe uota credentium. Sacerdotum auge salutem:  ut cordis auferat morbos: aut corporis manus medica dolorem mestique pestem pellat egroti. Si iudicis aut ira uexat: mitiga tu ira perditum: libera tu ira subiectum. 329 Si ad litem publicam discordes funesta intentio uocat: dissidentium animos pax amica preueniat. Si terreni itineris subeunda uexatio est: Angelum sanctum decerne custodem. Abigat demones: predam bestie: errorem uie: casum fouee: insidias furis: uim latronis. Si adire maria nauigaturus fidelis exoptat: tu in inuisibilis gubernatoris beneficio sentiendo ingredere. Ut nec mentem in peccatum cupiditas lucro precipitata demergat: nec nauem in profundum tempestas uento exagitata dissoluat. Tunc enim felicem substantia pensauit questum: si innocentia non fuerit passa  naufragium. R\. Amen.

Post nomina. Oratio. Precamur Domine sancte Pater omnipotens Deus: qui omnium corda perscrutaris: et uota perpendis: ut non solum pro dictis petitionibus: uerum etiam occultis desideriis nostris: benignus faueas: et adesse digneris. Ad quecumque enim poscenda concurrimus: uniuersa priusquam loquamur intelligis. Offerimus itaque obsecrationes nostras pro egestate inopum: pro laboribus pupillorum: pro iniuria uinctorum: pro securitate uiantium: pro consolatione et requie fidelium defunctorum: et pro his qui sulcandum nauibus equor arripiunt: ut reddantur in aduersa securi. Febres omnes passionesque languentium excludantur: neque in aliquos immundi spiritus tentatio potestatem  accipiat: sed cunctis celesti protectione defensis: oblatio subueniat tui altaris. R\. Amen.

Ad pacem. Oratio. Deus qui dum sublimia deitatis ascendis: obseruare nos pacem auctoritate Euangelica precipis: da nobis placidus pacem tuam: ut discordie prona fugiamus: et per pacis bonum celorum ardua conscendamus. R\. Amen.

Inlatio. Dignum et iustum est: nos tibi gratias agere Domine Deus noster: qui labantem animam et antiquo ulceris dolore confectam: non solum ad amissam reuocas dignitatem: et in pristino nitore [e 1Kb] restauras: sed etiam in partem glorie celestis admittis donando culpam preuaricationis: et remittendo perpetue iniuriam mortis. Quod ut ista prestares  non te nostre prauitatis officiositas: sed illa ingenite bonitatis consuetudo commouit. Tu igitur uinctum afflictumque hominem captiuitate depulsa: libertati donasti: et obnoxium lege moriendi uicario munere redemisti. Mittendo unicum filium tuum Dominum nostrum: qui compensatione commercii: dum nos  liberare contendit: sanguinem fudit. Ita celestis dignitas dum nos indignos prospicit: contumeliis addita subiacuit: omnique se iniurie subdidit: dummodo hominem quem in nascendo susceperat: moriendo seruaret. Per quem te quesumus et rogamus: ut intendas super hec munerum sincera libamina: que in hoc altare tuum sacrificiorum more detulimus. Ut in conspectu tuo offerentium uota custodias: et uerus Sacerdos ueram hostiam meritis celestibus benedicas: ac de istis temporalibus cibi immortalitatis sacramenta componas: que sue suauitatis gratia infirmitates corporum: et languores compescant animarum: per ipsum quem tecum et cum Spiritu Sancto in unitate Deitatis: omnes Angeli et Archangeli non cessant conlaudare: ita dicentes. R\. Sanctus.

 Post Sanctus. uere sanctus: atque in excelsis mirabilis Dominus noster iehsu Christus filius tuus. Per quem tibi Deus Pater omnipotens famulantes offerimus sacrificium laudis: et simplicem deuotionem nostri cordis. Non enim hic horrido mugitu pecudum: tristis hostia taurus occiditur: aut hircus de gregibus immolatur: sed hostia quam uerus Dominus et Sacerdos instituit omnipotens. Christus Dominus ac redemptor eternus.

Post pridie. Oratio. Altare tuum Domine manus tue consecratione sanctifica: teque ipsum mentibus nostris leticie et gratie resurrectionis spe ostende. Omnibus tibi seruientibus uota que acceptare digneris: inspirando largire: populum tuum placabilis  respice: atque ad partem gratie salutaris admitte. Confitentibus parce. Letantibus faue: ac tristes per indulgentiam consolare. R\. Chorus. Amen.

330 Ad orationem Dominicam.

Orationem dicturi Dominicam fratres karissimi nichil nostris mentibus cogitatio terrena subripiat: nichilque turpe uel lubricum horrende uanitatis occurrat. Sed penitentes de preteritis: et petentes ueniam de futuris cum timore: et fiducia clamemus e terris. Pater noster.

Dicat Presbiter. Humiliate uos benedictioni. Dominus sit semper uobiscum. R\. Et cum.

Benedictio. Benedictionis Domini gratia semper uos protegat: et ab omni malo defendat. R\. Amen.  Mundet uos Dominus ab omni crimine peccatorum: et sibimet placere faciat in eternum. R\. Amen. Ubique uobis Dominus placatus occurrat: et sue benedictionis opem dignanter attribuat. R\ Amen. Per misericordiam ipsius Dei nostri etc. Dominus sit semper uobiscum. R\. Et cum. Dicat Chorus. Gustate.

Com. Refecti Christi corpore. Quere in festo Corporis Christi. fo. 267.

Oratio. Credimus Domine Iesu: quod precursor tuus Iohannes: quod prophete in enigmate prophetauerunt: ipse digito ostendit dicens. Ecce Agnus Dei: ecce qui tollit peccatum mundi: proinde quesumus et rogamus: ut qui primi aduentus tui uenturum tempus predicauit: in secundi aduentus tui tempore dum iudicare ueneris uiuos et mortuos: nos  ad dexteram tuam coronandos [a 1Kb] statuas. R\. Amen. Per misericordiam tuam Deus noster etc. Dominus sit semper uobiscum. R\. Et cum. Missa acta est in nomine Domini nostri Iesu Christi: perficiamus cum pace. R\. Deo gratias.



[b 2Kb] NATIuITAS SANCTI IOHANNIS BAPTISTE.


Ad Missam. [c 1Kb] Officium.

Angelus Domini dixit Zacarie: alleluia. Ecce Elisabeth in utero concipiet: alleluia: et pariet filium: et nomen eius Iohannes uocabitur: alleluia: alleluia. u\. Tu puer propheta altissimi uocaberis: preibis enim ante faciem Domini parare uias eius. P. Et pariet. u\. Gloria et honor Patri: et Filio: et Spiritui Sancto in secula seculorum. Amen. P. Et pariet.

 Dicat Presb. Per omnia semper secula seculorum. R\. Amen. Gloria in excelsis.

Oratio. Deus qui nos in Natiuitate precursoris tui Iohannis uoluisti gaudere: fac nos plenum gaudium a te in futura examinatione percipere. Ut meritis eius qui aduentum tuum in spiritu et uirtute Helie precessisse cognoscitur: et hic et in eternum gaudiis conletemur. R\. Amen. Per misericordiam tuam Deus noster etc. Dominus sit semper uobiscum. R\. Et cum.


Lectio Hieremie Prophete. .

R\. Deo gratias.

Hec dicit Dominus. Priusquam te formarem in utero: noui te: et antequam exires de uulua sanctificaui  te: et prophetam in gentibus dedi te: et dixi. a. a. a. Domine Deus ecce nescio loqui: quia puer ego sum. Et dixit Dominus ad me. Noli dicere: quia puer ego sum. Quoniam ad omnia que mittam te ibis: et uniuersa quecumque mandauero tibi: loqueris. Ne timeas a facie eorum: quia tecum ego sum: et eruam te dicit Dominus. Et misit Dominus manum suam ad me: et tetigit os meum. Et dixit Dominus ad me. Ecce dedi uerba mea in ore tuo: et constitui te hodie super gentes et super regna: ut euellas: et destruas: et disperdas: et dissipes: et edifices: et plantes. Tu ergo accinge lumbos tuos: et surge: et loquere ad eos omnia: que ego precipio tibi. Ne formides a facie eorum. Nec enim timere faciam uultum illorum. Ego quippe dedi te hodie in  ciuitatem munitam: et in columnam ferream: et in murum ereum super omnem terram regibus Iuda: principibus eius: et sacerdotibus eius: et populo terre. Et [a 1Kb] uelabunt aduersum te: et non preualebunt: quia tecum ego sum: ait Dominus: ut liberem te. R\. Amen. Dicat Presb. Dominus sit semper uobiscum. R\. Et

[b 1Kb] Psallendo. Tu es Domine qui eduxisti me de uentre: spes mea ab uberibus matris mee. u\. In te iactatus sum ex utero: de uentre matris mee tu es Deus meus: in te est decantatio mea. P. Spes mea. u\. Repleatur os meum Deus laude tua: ut possim cantare gloriam tuam.

Dicat Presb. Silentium facite.


 Sequentia Epistole Pauli Apostoli ad Galathas .

R\. Deo gratias.

Fratres. Notum uobis facio Euangelium: quod euangelizatum est a me; quia non est secundum hominem: neque enim ab homine accepi illud; neque didici: 331 sed per reuelationem Iesu Christi. Audistis enim conuersationem meam aliquando in Iudaismo: quoniam supra modum persequebar Ecclesiam Dei; et expugnabam illam: et proficiebam in Iudaismo supra multos cetaneos in genere meo. Abundantius emulator existens paternarum mearum traditionum. Cum autem placuit ei: qui me segregauit de utero matris mee: et uocauit me per gratiam suam: ut reuelaret filium suum in me: et euangelizarem illum in gentibus: continuo non acquieui  carni et sanguini. Neque ueni in Hierosolymam ad antecessores meos Apostolos: sed abii in Arabiam: et iterum reuersus sum Damascum. Deinde post annos tres ueni Hierosolymam uidere Petrum: et mansi apud eum diebus quindecim. Alium autem Apostolorum uidi neminem: nisi Iacobum fratrem Domini. Que autem scribo uobis ecce coram Deo:  quia non mentior. Deinde ueni in partes Syrie et Cilicie. Eram autem ignotus facie Ecclesiis Iudee: que erant in Christo. Tantum autem auditum habebant: quoniam qui persequebantur nos aliquando: nunc euangelizant fidem: quam aliquando expugnabant: et in me clarificabant Deum. R\. Amen.


Lectio sancti Euangelii secundum Lucam .

In illis diebus. Elisabeth autem impletum est tempus pariendi: et peperit filium. Et audierunt uicini et cognati eius: quia magnificauit Dominus misericordiam suam cum illa: et congratulabantur ei. Et factum est in die octauo uenerunt circumcidere puerum: et uocabant eum nomine patris eius Zacariam. Et respondens mater eius dixit. Nequaquam: sed uocabitur Iohannes. Et dixerunt ad illam.  Quia nemo est in cognatione tua: qui uocetur hoc nomine. Innuebant autem patri eius: quem uellet uocari eum. Et postulans pugillarem: scripsit dicens: Iohannes est nomen eius. Et mirati sunt uniuersi. Apertum est autem confestim os eius: et lingua eius: et loquebatur benedicens Deum. Et factus est timor super omnes uicinos eorum: et super omnia montana Iudee diuulgabantur omnia uerba hec. Et posuerunt omnes qui audierant in corde suo: dicentes. Quis putas puer iste erit? Etenim manus Domini erat cum illo. Et Zacarias pater eius impletus est Spiritu Sancto: et prophetauit dicens. Benedictus Dominus Deus Isrel: quia uisitauit et fecit redemptionem plebis sue. Et erexit cornu salutis nobis in domo Dauid pueri sui: sicut  locutus est per os Sanctorum qui a seculo sunt prophetarum eius. Puer autem crescebat et confortabatur spiritu: et erat in deserto usque in diem ostensionis sue ad Isrel. R\. Amen.

Dicat Presb. Dominus sit semper uobiscum. R\. Et cum.

Lauda. Alleluia. [e 1Kb] R\. Suauis sit Deo laudatio mea. Ego uero delectabor in Domino. P. Alleluia.

[f 1Kb] Sacrificium. Sacerdos Zacarias fuit de uice Abia: et uxor illi de filiabus Aaron: erant enim iusti ambo ante Deum: incedentes in omnibus mandatis et iustificationibus Domini sine querela: alleluia: alleluia. u\. Apparuit Zacarie Angelus Domini stans a dextris altaris: dicens: ne timeas Zacaria: quoniam exaudita est deprecatio tua: et  uxor tua Elisabeth pariet tibi filium: et uocabis nomen eius Iohannem: et erit tibi gaudium et exultatio: et multi in natiuitate eius gaudebunt: et erit magnus coram Domino. P. Sine querela: alleluia.

Missa. Expectationi nostre fratres karissimi Dominus Deus noster gaudia desiderata restituens:  natalem nobis precursoris sui Iohannis: uerum lumen lucerne preeuntis inuexit. Cum festiuitate reciprocantium etiam temporum ipsorum uernante leticia qua se nobiscum in gaudio omnis creatura aduentum Domini auditura diffudit. Et qui ad natiuitatem precursoris sui Iohannis annua nos festiuitate reuocauit: ad suum quoque natale cum profectu totius Ecclesie: et defectu nequicie spiritualis: simili dignatione nos prouocet Et qui tanti prophete ortum prius nobis dignatus est nomine manifestare: quam luce: et ante ostendere electionis eius: quam conceptionis initium: supplicibus tribuat seruulis adimplere predicationis ipsius sacratissimum uerbum. Quia scilicet preco mirabilis preparandus ac preuius prius ab eo preconium laudis: quam uiam  accipere meruit uocis. Atque ut ante ortum ab eo ostenderetur laudandus: quem post ortum ipse ostenderet [a 1Kb] laudaturum. Precamur ergo corde prostrato et affectu humiliationis deuoto: 332 ut aperiat nobis Dominus noster quicquid in cordibus nostris infidelitas claudit: quicquid promissionum eius gratiam obscuritas lubrici timoris intercipit: et concedat ut natale Angeli sui ante faciem suam missi: os nostrum repleat confessione: cor nostrum roboret fide: cursum nostrum dirigat uoce: [b 1Kb] contentum mortis instruat ueritate: agnitionisque innocentiam populo suo ipse impetret: qui eum agnum Dei in populorum expectatione monstrauit. Sit eius laus in ore nostro: ut qui uotis solemnia soluimus: uerbi munera capiamus. R\. Chorus. Amen.

 Alia Oratio. Inter laudes tuas: et preces nostras omnipotens Deus: interest hodie beatissimi Iohannis prestantissima in gaudiis populorum ordinata natiuitas. In qua nobis multiplicis gratie tue dona uenerantibus: dum in preconium uocatur ille: qui prestitit suffragium: queritur ille: qui meruit. Qui nobis naturarum omnium creatorem: necdum natus ostendit: ut expers uite sue fieret testis glorie tue. Haberetque prius cognitum lucis Dominum: quam communis luminis usum. Qui in illis coagulati corporis rudimentis: materni uteri lege uiuescens: uocem Dominice matris salutantis exciperet: et quod a ministerio deuotionis exiliens: motu exultanti responderet: qui ad opus Euangelii nasciturus: matrem de officio necdum editus commoueret.  Qui predicaturus penitentiam: paterne difidentie errorem intercepte uocis dispendio castigaret: et dubie mentis incredulitatem prophetatus clauderet: cum uenture salutis fidem prophetaturus aperiret. In huius ergo Domine natalicii diei solemnitate gaudentes: pacificas sacrificiorum tibi hostias immolamus: ut Sacerdotalis officii functionem sancti Angeli uisitatione dignatus acceptes: faciasque promissa nos credere: credita predicare: predicata non perdere.

R\. Amen.

Post nomina. Oratio. Christe Iesu qui uirginali  nasciturus de utero precursorem tuum Iohannem senili fecisti exoriri ex aluo: quem lucernam ardentem tuo constituisti in templo: fac nos lucere in Ecclesia tua ardore fidei: et instructione docendi. Charitatis opere: et humilitatis perfectione. Orationis studio: et castimonie documento. Sicque nunc has oblationes offerentis populi fidelis accepta: ut cunctis congrua largiaris remedia. Per eum et spiritale gaudium uiuis: et penarum euasionem conferendo defunctis: per quem tibi in cordibus incredulorum: et uia est preparata: et indulte gratie primordia sunt ostensa. R\. Amen.

Ad pacem. Oratio. Deus qui nobis per prophetiam precursoris tui Iohannis obumbrantium significationum figuras: aperta ueritatis tue manifestatione  monstrasti: tribue nobis intelligentie lumen: et pacis perpetue caritatem. Ut gratia succedente pro gratia: sic gloriemur in [c 1Kb] nobis: ut in caritatis unitate constituti: non abutamur antiquis. R\. Amen.

Inlatio. Dignum et iustum est: omnipotens Pater: nos tibi gratias agere. Qui humane salutis ita ex prima conditione: sicut ex secunda reparatione solicitus: ne inopinatos nos causa tanti muneris inueniret: ad manifestandum filii tui aduentum electissimum Iohannem nuncium destinasti. Qui nos de mirabilibus eius: ipse iam per eum ex natiuitate sua mirabilis commoneret: et magnitudinem sequentium rerum rudes adhuc populos credere sui ostensione consuesceret. Nunciaturus Christum: per Angelum  nunciatur. Predicaturus in populo: predicatur in templo. Ante notus honore: quam tempore. Sic actum est tue dispensationis effectu: ut qui parentibus in incensi est oblatione promissus: gentibus in agnitione luminis sit premissus. Precursurus uerbum: silentium ponit incredulis: et ante processum uite sue: futura infidelitatis damna: muta patris uoce loquebatur. Utique ut qui persuasione ueteri loquebatur: paterne traditionis obstructum in meliorem Euangelii doctrinam fidelium linguam: nomen noui heredis absolueret. Ecce exultat in utero: ut 333 in parentis uisceribus natiue gentis pectora uenturi regis predicatione concuteret. Erumpit in gaudio: ut desperate promissionis taciturnitas filii ueritate  conuicta: in testimonium suscepti muneris exclamaret. Prophetat in spiritu: testificatur in Euangelio. Ministrat in Baptismo. Docet in populo. Degit in heremo. Proficit in deserto. Parat uie uiam [d 1Kb] uenturum. Nunciat per quem uenit: et priorem sibi quem secuturum diceret non tacebat. Erat speculum luminis. Initium baptismatis. Testimonium ueritatis. Ut in plenitudine Christi signorum rem post rei signa monstraret. Nuncius salutis. Emulus passionis. Seruit propheta baptismo. Baptista martyrio. Ut Christum Dei Filium pro mundi redemptione uenturum: quem adnunciare se predicatione sermonis ostenderet: amare se effusione sanguinis  comprobaret. Unde merito celi celorumque uirtutes cum Angelis et Archangelis: hymnum tibi laudis debite cum Seraphin exultant: ita dicentes. R\. Sanctus.

Post Sanctus. uere sanctus: uere benedictus es Domine Deus omnipotens. Unitas distinctibilis: et distinctio inseparabilis. Unitas Trinitatis. Et Trinitas summe unitatis. Qui operibus tuis compatiens impassibilis: eo usque misericordiam porrigis: ut ad notescendum salutare tuum: premitteres Iohannem puerum tuum preuium uie: lucernam luminis: preconem iudicis. uocem uerbi: amicum sponsi. Unde nos pro tuis donis: eiusque bonis tibi litationis uictimam offerentes: precamur: ut acceptabiliter eam adsumas: et dignatione consueta benedicas. Atque  offerentes conformes eius efficias: qui tibi in commemoratione Iesu Christi Filii tui Domini nostri: deuota et prosternata seruitute persoluimus. Per ipsum Dominum ac redemptorem eternum.

Post pridie. Oratio. Conualuisti: Domine Iesu Christe in gratia: et incredulis gentibus sedula testatione claruisti. Te annuncians beatissimus doctor ille Iohannes: tam incomparabilis sanctitate: quam singularis magisterii assertor: fontem lauacri sitientibus dabat: sed esse uenturum te procul dubio nunciabat. Ille descenderat aquis corpora purgaturus: tu sperabaris corpora redempturus. Ex huius enim uoce cognouimus: unigenitum te Dominum in corporis forma et carne conspicuum: de quo nobis dixit. Ecce agnus Dei: ecce qui tollit peccatum  mundi. Hic enim: cui et nomen antequam conciperetur dedisti: quem et Spiritu Sancto priusquam  nasceretur implesti: qui et sterilitatem matris conceptus abstersit: et patris linguam natus absoluit. Oramus ergo te Domine ut hanc oblationem nostram: respicere et benedicere digneris: sicut benedicere dignatus es munus Abel iusti pueri tui.

R\. Amen.

Ad Orationem Dominicam.

Deus qui per beatissimum Iohannem precursorem et Martyrem tuum: gentibus uniuersis lumen baptismatis intulisti: ut infidelitatem populorum: quam uane obseruantie ritus intulerat: regeneratio celestis absolueret: presta ut intercessio tanti uatis que nobis est indulta per lauacrum pie conscientie: proficiat ad exemplum. Ut salutaribus edocti preceptis: sic dicere mereamur e terris. Pater noster.

 Dicat Presbiter. Humiliate uos benedictioni. Dominus sit semper uobiscum. R\. Et.

Benedictio. Dominus iehsu Christus qui in natiuitate precursoris sui: tribuit multis gaudium magnum: det uobis deuicta omni tentatione remissionem omnium peccatorum. R\. Amen. Et eadem se presule uirtus nunc resultet in uoce supplicum: que prolato Iohannis nomine: os quondam reserauit paternum. R\. Amen. Ac sicuti eo nascente matri est attributa fecunditas: ita menti uestre: quo sibi fructificet: fidei imperciatur ubertas. R\. Amen. Per misericordiam ipsius Dei nostri etc. Dominus sit semper uobiscum.

R\. Et cum.

Dicat Chorus. Gustate.

 Com. Refecti Christi corpore. Quere [a 11Kb] in festo Corporis Christi. fol. 267.

 Oratio. Deus qui sterili Elisabet senique infructuoso Iohannem promissionis filium condonasti: qui dum adhuc inclusus in eius utero portaretur: Deum in 334 hospitium uirginis habitantem sua salutatione prophetauit: te petimus: te rogamus: ut qui predicatione eius regni celestis aperuisti credentibus ianuam: suffragio eius nos perducas ad gloriam. R\. Amen. Per misericordiam tuam Deus noster etc. Dominus sit semper uobiscum. R\. Et cum. Solennia completa sunt in nomine Domini nostri Iesu Christi: uotum nostrum sit acceptum cum pace. R\. Deo gratias.


Translatio S. Eligii Episcopi et confessoris:

Omnia dicantur unius Confessoris Pontificis. fol. 432.


Iohannis et Pauli:

Omnia dicantur plurimorum Martyrum. fol. 430.


 Leonis Pape et Confessoris:

Omnia dicantur unius Confess. Pontificis. fol. 432.



IN FESTO APOSTOLORUM PETRI ET PAULI.


Ad Missam. [a 1Kb] Officium.

Dabo Sanctis meis primam sessionem: alleluia: in resurrectione eterna: et exquiram illos in gaudio meo. P. Et lux perpetua lucebit eis: alleluia. Et eternitas temporum preparata est: alleluia: alleluia. u\. Benedicti uos a Domino qui fecit celum et terram, P. Et lux perpetua. u\. Gloria et honor Patri: et Filio: et Spiritui Sancto in secula seculorum: amen. P. Et lux perpetua.

Oratio. Hi sunt Christe Domine amici tui Petrus et Paulus qui tradentes corpora sua ad mortem:  effecti sunt ductores gratie: fundatores Ecclesie. Quos et unitas [a 1Kb] precandi: felicitas moriendi nec diuidi passa est: nec elidi. Quesumus ergo ut qui illorum doctrina populos fecisti esse credentes: eorum prece nos efficias regni celestis coheredes. R\. Amen. Per misericordiam tuam Deus noster etc. Dominus sit semper uobiscum. R\. Et cum.

[b 1Kb] Prophetia. Multam gloriam fecit Dominus. Quere in festo Philippi et Iacobi. fol. 320. Dicat Presbiter. Dominus sit semper uobiscum. R\. Et cum. [c 1Kb] Psallendo. In omnem terram exiuit sonus eorum: et in fines orbis terre uerba eorum. u\. Non sunt loquele neque sermones: quibus non audiantur uoces eorum. P. Et in fines orbis. Dicat Presb. Silentium facite. [d 1Kb] Epistola. Gratia uobis et pax a Deo Patre  nostro et Domino Iesu Christo. Benedictus Deus et Pater Domini nostri Iesu Christi qui benedixit. Quere in commune plurimorum Martyrum. fol. 430.


Lectio Sancti Euangelii secundum Iohannem .

In illis diebus: Dominus noster iehsu Christus loquebatur discipulis suis dicens. Si manseritis in me: et uerba mea in uobis manserint: quodcumque uolueritis petite et fiet uobis. In hoc clarificatus est Pater meus: ut fructum plurimum afferatis: et efficiamini mei discipuli. Sicut dilexit me Pater: et ego dilexi uos: manete in dilectione mea. Si precepta mea seruaueritis: manebitis in dilectione mea: sicut et ego precepta Patris mei seruaui: et maneo in dilectione eius. Hec locutus sum uobis: ut gaudium  meum in uobis sit: et gaudium uestrum impleatur. Hoc est preceptum meum ut diligatis inuicem: sicut dilexi uos. Maiorem hac dilectionem nemo habet: ut animam suam quis ponat pro amicis suis. uos amici mei estis: si feceritis que ego precipio uobis. Iam non dico uos seruos: quia seruus nescit quid faciat Dominus eius. uos autem dixi amicos: quia omnia quecumque audiui a Patre meo: nota feci uobis. Non uos me elegistis: sed ego elegi uos: et posui uos ut  eatis et fructum afferatis: et fructus uester maneat. Ut quodcumque petieritis Patrem in nomine meo det uobis. R\. Amen.

Dicat Presb. Dominus sit semper uobiscum. R\. Et cum.

[f 1Kb] Lauda. Alleluia. u\. Celi enarrant gloriam Dei: et opera manuum eius annunciat firmamentum. P. Alleluia.

[g 1Kb] Sacrificium. uenite benedicti Patris mei percipite regnum: quod uobis paratum est ab origine mundi: alleluia. u\. Cum uenerit filius hominis in maiestate sua: et omnes Angeli cum eo: tunc fulgebunt iusti sicut Sol in regno Dei: alleluia.

Missa. Magnorum Apostolorum Petri et Pauli non uarias diuersasque uirtutes: quas explicare digna  predicatione non possumus reuoluentes: sed supremas et gloriosissimas passiones quas [h 1Kb] exoluere annua deuotione debemus: fratres karissimi: hodie celebrantes: Deum qui ipsorum et sanctorum omnium summa laus est: deprecemur. Ut sicut ipse [i 1Kb] principaliter in eorum est laudatione laudandus: ita nobis libenter eorum intercessione: qua placandum eum credimus: sit placatus. 335 Ecclesiam suam quam in illis elegit: edificauit: repleuit: et docuit: ipsis iugiter pro ea supplicantibus tueatur: fundatam eam in solidissimam petram: tempestatis procella non subruat. Nihil ei per tartareas hereticorum euersiones porte preualeant inferorum: quas ita humiliati tenebrarum principes tollent: ut eleuatis eternalibus portis: quasi in templum suum: sic in nobis unus  atque idem uirtutum Dominus: et Rex glorie celestis intreat. Qui propositas in terrorem fidelium persequentium minas tremendas sue maiestatis obiectu radiantibus noua luce fulgoribus: uocem uerbi perennis auertat. Sibique per ipsam in se credentes humani generis susceptionem inferri: quod fideles suos pati pro suo nomine prospicit protestetur. In se nostri causa dolores excipiens: sibi fieri quicquid contra cultores Christiani nominis impii molliuntur:  ostendat. Ut cunctis brachii sui magnitudine dominante: omnes se nobiscum in confessione Petri: et predicatione Pauli uiuere gratulentur.

R\. Amen.

Alia Oratio. Domine qui beatissimos Apostolos tuos Petrum et Paulum diuerso tempore uocationis beneficio elegisti: et uno die passionis merito coronasti: quorum ammirabilis singulorum fides ante obitum mortis inlate: unum fecit claues regni celestis accipere: alium usque in celum tertium penetrare. Cum ille censor credentium constitutus intromittendi illic probos: et excludendi improbos ius teneret. Hic in excessu: supra nubium raptus [a 1Kb] recessu: ineffabilia diuinorum secreta uerborum gentium futurus Doctor hauriret: quodque alii Sanctorum  passi: hoc isti meruere passuri. Hos nobis Domine facito esse patronos: quos fecisti esse magistros. Ut eorum obtentu: uenie nostre suffragia sentiamus: quorum ducatu gratie tue instituta suscepimus. In Petro peccatorum nostrorum numerum amplificate modus remissionis excedat: in Paulo uenam obstructam postridie: Christi sermone lumine nobis ueritatis aperiat. In illo nobis prestetur nutantis seculi fluctibus non demergi: in isto antiqui serpentis morsibus non noceri. Ut nec naufragio malorum perditi: nec ueneno uipereo sauciati. Eodem auctore saluemur: quo ille undas superauit: hic uiperas.

R\. Amen.

Post nomina. Oratio. Deus qui Apostolis tuis:  quorum hodie solennitate gaudemus: in sorte sanctificationis electis clariora nomina tu dedisti. Cum et ille Petrus diceretur: hic Paulus. Ille indito sibi uocabulo usus est: hic mutato: eorum nobis oratione ac fauore concede: ut a [b 1Kb] natura [c 1Kb] utero segregati uim carnis et sanguinis superantes: facta habeamus fidelium: qui nomina tuorum accepimus filiorum. Ut in nobis et spiritalis addatur ambitus: et carnalis mutetur affectus. Quibus mereamur Sacerdotalium possidere instrumenta uirtutum: qui permittimur officia electorum agere Sacerdotum. Has quoque Catholicorum oblationes: uelut de captura et manu Petri pulmentarium tibi Christe gratifica: et quasi  ex ore Pauli: cui loqui dignatus es benedictione ditifica. Omnibus eorum interuentu salutaris leticie causa prestetur: cunctosque necessaria ad Deum conuersione conuertendos ille pascat semper: hic doceat. Cum equalis gratie uicario munere: et ille sic [d 1Kb] possit: et iste sic pascere. Pro spiritibus etiam defunctorum: quorum nomina ore prolata sunt recitantium: utique pro culpis apud te intercessores existant.

R\. Amen.

Ad pacem. Oratio. Omnipotens conditor et redemptor: qui ad conuersionem gentium et penitentium reconciliationem: duo magna luminaria Pauli litteras: et Petri lachrymas posuisti: ut gratia tua nec illum persecutio: quam amor legis intulerat: nec  istum negatio: quam timor mortis exegerat: faceret alienos. Da quesumus resipiscere post ignorantiam: flere post culpas: gratiam recuperare post lachrymas. Asserat apud indulgentiam tuam errantium causas et Paulus: cui non obfuit quod nesciuit: et Petrus cui non impediit: quod negauit. Potest nos misericordia tua sic sanare: 336 ut uulnera inlata non [e 1Kb] pareant. Sic restaurare: ut elisos nos aduersarius noster fuisse non gaudeat: sic integros facere: ut fortiores expertos esse debiles non agnoscat. ualeat maiestas tua absolutis nobis: etiam conscientiam delere peccati: si penam noluerit seruare supplicii. Concordiam conferre unanimitatis: et pacem tempori largiri presenti. In te efficere caritate connexos: et a mundi scandalis te propugnante remotos.  R\. Amen.

Inlatio. Dignum et iustum est: omnipotens Pater: nos tibi ingentes agere gratias: pro multiplici Apostolorum Petri et Pauli gloria: quam eis per diuersas munerum distributiones larga satis pietate donasti. Quos et unigeniti tui discipulos: et gentium fecisti esse magistros. Qui ob Euangelii predicationem cum celorum preficiantur in regnis: carcerum clauduntur angustiis. Potestatem accipiunt peccata soluendi: et ferri uinculis alligantur. Sanitatem donant: et egritudines portant. Demonibus imperant: et ab hominibus flagellantur. Mortes fugant: et [f 2Kb] fugiunt persequentes. Super mare ambulant: et in  labore desudant. [a 1Kb] Montes uerbo transferunt: et propriis uictum manibus querunt. Iudicaturi Angelos: in questionem mittuntur. Cum Deo uiuunt: in mundo periclitantur. Postremo Christus eis seruiens pedes lauat: et facies eorum blasfemantium manus alapis collaphizat. Nihil sustinentibus pene defuit ad tolerantiam: nichil superantibus uictorie non adfuit ad coronam. Si recurramus: quot ad testificandam fidei ueritatem erumnarum pertulerint in tormentis frequenter suis: superfuere Martyribus. Si in mirabilibus: hoc per Christum fecere: quod Christus. Si in passionibus: hoc sustinuerunt illi necessitate mortali: quod ille uoluntate moriendi. Isti eius uiribus: ille suis. Probantes doctrine auctoritatem similitudine: non equalitate doctoris. Impleuit  Petrus suo tempore: quod promiserat ante tempus. Posuit animam suam pro illo: quem se non crediderat negaturum. Quia ad ardue sponsionis celeritatem nimia caritate preuentus non intellexit seruum pro Domino dare non posse: quod pro seruo ante Dominus non dedisset. Similiter non renuit crucifigi: sed equaliter non presumpsit appendi. Obiit ille rectus: iste subiectus. Ille ut maiestatem ascendentis sublimitate proferret: iste ut fragilitatem  descendentis humilitate monstraret. Nec Paulus affectu minor meminit: quem sibi arrogauerat dicens: mihi uiuere Christus est: et mori lucrum. Gaudet insanientis ictibus percussoris: domitas iugo Christo offerre ceruices: et pro corporis sui capite: dare corporis sui caput. Diuiserunt sibi passionis Dominice uestimentum duo milites Dei: unus in patibulo: alter in gladio. Petrus in transfixione: Paulus in sanguine. His igitur dispari mortis genere: non dispari moriendi amore perfunctis. Exultet in eorum doctrinis Ecclesia Catholica: in exequiis religiositas uniuersa: in memoriis Urbs Romana: in patrociniis omnis anima christiana. Hec autem omnia tu Domine operaris: qui a Prophetis demonstraris: ab Angelis adoraris: et in omni seculo Apostolorum  lumine declararis. Cui merito omnes Angeli et Archangeli non cessant clamare quotidie ita dicentes. R\. Sanctus.

Post Sanctus. Osanna in excelsis: idem excelse in excelsis. Idem humilis in terrenis Christe Fili Dei. Qui nebulosa [b 5Kb] magice artis in Symonis presumptione prestigia: Apostolice concertationis ueritate prodita destruxisti. Quem frustra celorum ascensum eris mollitionibus appetentem: decepta  demonum inlusione iactantia altius extulit: grauius elidendum. Ut quo eum paulo longius sursum uolandi audacia permissa sustolleret: multo ualidius in deorsum uolantis insania dimissa disrumperet. Nescientem utique quod nisi laudatam Petri confessionem: nisi creditam Pauli fidem teneret: celi cuius claues Petrus habebat: et cuius Paulus intima penetrauerat: ianuam non intraret. Immemor etiam illius seruitutis atque censure: qui Ananiam et Saffiram 337 Sancto Spiritui mentientes preuaricationis et perfidie reos presentis mortis animaduersione damnauit. Paris quoque Pauli in Euangelio potestatis ignarus: qui doctrine sue contradicentem Elimam magum: iusta protinus cecitate percussit: et seducentem Pithonis garrulum spiritum: imperata  illico descensione migrauit. Totum illis celestium athletarum uiribus pro Iesu nomine: pro Saluatoris diuinitate: pro Christi insinuatione pugnantibus: diuina est clementia prestitutum. Quia ipse est Dominus ac redemptor eternus.

Post pridie. Oratio. Ob arcana mysterii tui Iesu Christe Deus noster a te conlata inspiratione poscentes: deficit in contuitu acies: in intellectu uisus: in relatione uirtus: in narratione sermo. Quis enim abs te conuenienter qui possit dicere supereminentem caritatem: qua nos dignatus es redimere: qua ut ita dicam humili compulsus es incarnari descensione: qua electos iussisti Apostolos omnibus ad salutiferam nationibus mittere conuersionem: qua eminentiores Discipulis ceteris Petrum uoluisti et Paulum efficere.  Sed quia hec immensa in dignitate uite: et nature  corruptione digne non possumus replicare: presentis solennitatis officio: tuam omnipotens inestimabilem poscimus pietatem ut fauore gemino Apostolorum tuorum patronorum scilicet nostrorum: acceptum habeas et efficias ratum huius oblatum diei [a 1Kb] sacrificium. [b 1Kb] Quod sacratissima illa inarbitrabili gratia ita digneris inlustrare: ut omnium percipientium receptum in pectoribus: sit in peccaminum expiatione: in mentis et corporis incolumitate: in huius periculosissime uite custodia et munitione. R\. Amen.

Ad orationem Dominicam

Preciosam in conspectu tuo Domine mortem Sanctorum Apostolorum tuorum Petri et Pauli: [c 33Kb] annuis recursibus honorantes: damus gloriam laudi tue: quia luminaria preciosa a te uero lumine indeficiente  succensa: non solum dum leguntur: sed dum coluntur inlustrant. Quia hi sunt duo oliue: et duo candelabra aurea in conspectu tuo: atque in uniuersam terram exiit sermo oris eorum: quorum intercessionis exoratus: dum suscipis deuotionis officium: precum quesumus largiaris effectum: dum clamauerimus e terris. Pater noster.

Dicat Presbyter. Humiliate uos benedictioni. Dominus sit semper uobiscum.

R\. Et cum.

Benedictio. Omnipotens Deus qui omne remedium pietatis tribuit miseris: det uobis Petri lachrymis emundari ab omnibus culpe contagiis. R\. Amen. Concedat doctrine Pauli: suscipere uos sapientiam uerbi. R\. Amen. Ut ille per penitentiam: iste per  doctrinam faciat uos peruenire ad uitam eternam.  R\. Amen. Ipso prestante et auxiliante: qui in Trinitate perfecta unus Deus uiuit et regnat in secula seculorum. R\. Amen. Dominus sit semper uobiscum. R\. Et cum.

Dicat Chorus. Gustate.

Com. Refecti Christi corpore. Quere in festo Corporis Christi. Fol. 267.

Oratio. Domine Iesu Christe qui Petrum et Paulum uiriliter certantes: unum cruce: alterum gladio dignatus es consecrare: ut pro amore tui nominis fida dilectione: et ille crucis exitium: et hic gladii susciperet ictum: da nobis ut similiter dilectionem suam sequentes: et per Petrum crucis intremus secretum: et per Paulum spiritualis uerbi semper gladio  muniamur. Quo et per crucem Christi: cruciatus euadamus inferni: et per gladium spiritus penetremus abdita celi. R\. Amen. Per misericordiam tuam Deus noster etc. Dominus sit semper uobiscum. R\. Et eum. Solennia completa sunt in nomine Domini nostri Iesu Christi. uotum nostrum sit acceptum cum pace. R\. Deo gratias.


Commemoratio Sancti Pauli.

Quere in natale unius Martyris. Fol. 421.


 Octaua Sancti Iohannis Baptiste

Omnia dicantur ut in die. Fol. 330.


uisitatio Sancte Elisabeth:

Omnia dicantur ut in Assumptione. Fol. 361.


Processi et Martiniani Martyrum:

Omnia dicantur plurimorum Martyrum. Fol. 430.


Octaua Apostolorum Petri et Pauli:

Omnia dicantur ut in die. Fol. 334.


Marcialis Episcopi:

Omnia dicantur unius Confessoris Pontificis. Fol. 432.


338 Octaua uisitationis:

Omnia dicantur ut in die. Fol. 361.


Septem fratrum Martyrum:

Omnia dicantur plurimorum Martyrum. Fol. 430.


Translatio Sancti Benedicti:

 Omnia dicantur unius Confessoris. Fol. 432.


[a 5Kb] In festo Sancte Marciane uirginis et Martyris. Ad Missam. [b 1Kb] Officium.

Omnia mandata tua ego custodiui Domine: sine causa persecuti sunt me: adiuua me: alleluia: alleluia: alleluia. u\. Eructauit cor meum uerbum bonum: dico ego opera mea Regi. P. Sine causa. u\. Gloria et honor Patri: et Filio: et Spiritui Sancto in secula seculorum: amen. P. Sine.

 Oratio. Domine Iesu Christe: cui uirgo et Martyr Marciana et integritate iungitur: et sanguine sociatur: dum tibi et castimoniam uouit: et pro te sanguinem fudit: presta famulis supplicantibus: ut expiati a peccatis: tibi ita adhereamus: ne a te ulterius recedamus. R\. Amen. Per misericordiam tuam Deus noster, etc. Dominus sit semper uobiscum. R\. Et cum.


Lectio libri Esaye prophete .

R\. Deo gratias.

Hec dicit Dominus: lauda sterilis que non paris decanta laudem [b 1Kb] et hymnum que non pariebas. Quoniam multe filie deserte magis quam eius que habet uirum: dicit Dominus. Dilata locum tentorii tui: et pelles tabernaculorum tuorum extende: ne parcas.  Longos fac funiculos tuos: et clauos tuos consolida. Ad dexteram enim tuam: et ad leuam penetrabis: et semen tuum gentes possidebit: et ciuitates desertas hereditabit. Noli timere quia non confunderis: neque erubesces. Non enim te pudebit: quia confusiones adolescentie tue obliuisceris: et obprobrium uiduitatis tue non recordaberis amplius. Quia dominabitur tui qui fecit te: Dominus exercituum nomen eius: et redemptor tuus sanctus Isrel: Deus omnis terre uocabitur. Quia ut mulierem derelictam et merentem spiritu uocauit te Dominus: et uxorem [c 1Kb] ab adolescente abiectam dixit Dominus Deus tuus. Ad punctum in modico dereliqui te: et in miserationibus magnis congregabo te. In momento indignationis mee abscondam faciem meam parumper a te: et in  misericordia sempiterna misertus sum tui: [d 1Kb] dixit redemptor eternus sanctus Isrel Dominus omnipotens. R\. Amen. Dominus sit semper uobiscum. R\. Et cum.

[e 1Kb] Psallendo. Psalmum dicam nomini tuo Deus in secula: ut reddam uota mea de die in diem. u\. Quia factus es spes mea: turris fortitudinis a facie inimici: habitabo in tabernaculo tuo Deus in secula. P. Ut reddam. Dicat Presb. Silentium facite.


Sequentia Epistole Pauli Apostoli ad Ephesios .

R\. Deo gratias.

Fratres: uos qui aliquando eratis longe: facti estis prope in sanguine Christi. Ipse est enim pax nostra: qui fecit utraque unum: et medium parietem macerie  [g 1Kb] sepis soluens inimicitias in carne sua. Legem mandatorum decretis euacuans: ut duos condat in semetipsum: in unum nouum hominem faciens pacem: et reconcilians ambos in uno corpore Deo per crucem interficiens inimicitiam in semetipsum: et  ueniens euangelizauit pacem uobis: qui longe fuistis: et pacem his qui prope. Quoniam per ipsum habemus accessum ambo in uno spiritu ad patrem. Ergo iam non estis hospites et aduene: sed estis ciues sanctorum et domestici Dei. Superedificati super fundamentum Apostolorum: et prophetarum: ipso summo angulari lapide Christo Iesu: in quo omnis edificatio constructa crescit in templum sanctum in Domino. In quo et uos cedificamini in habitaculum Dei in Spiritu Sancto. R\. Amen.

Euangelium. Dominus noster iehsu Christus cum esset in Bethania. Quere in commune unius uirginis. Fol. 436.

Dicat Presb. Dominus sit semper uobiscum. R\. Et cum spiritu.

 [h 1Kb] Lauda. Alleluia. u\. Nequando rapiat ut leo animam meam: dum non est qui redimat: neque qui saluum faciat. P. Alleluia.

[i 1Kb] Sacrificium. Alleluia. Magna facta es et preclara filia Syon in uniuersa terra: alleluia. u\. Alleluia: benedicta tu a Deo tuo in omni tabernaculo Iacob: tu gloria Hierusalem: tu leticia Isrel: tu honorificentia populi tui. P. In uniuersa terra: alleluia.

Missa. Fortissimum auxiliatorem debellantium: eternorum conlatorem bonorum: Iesum Christum Dominum nostrum 339 continua supplicatione fratres karissimi imploremus: cui ad prestandum donum glorie [i 1Kb] nec exercituum aduersitas impedit sexum: sed consummatio tota prestanti in potestate ipsius redundat conlatoris ac Domini. Qui ad celorum  regna conscendere nos prouocans: tam castitatis mundicieque doctrinam: quam Martyrum nobis [k 1Kb] prebuerunt gloriosa exempla. Hic namque ita ex utero uirginali progressus matrem post suum egressum custodiuit intactam: ut caro que sancta foret perpetuam de qua precesserat uirginem seruaret et sanctam. Et que sanctior utique futura erat post partum: sanctitatis antea in se haberet commercium. Cuius hec quoque [l 1Kb] sacrata celebs: imitabilem cursum diuino amore costodiens uim uirilem suo in pectore gestans: illi concupiuit equari uirginitate: que genuit cum: qui corporali pro nobis interemptus est passione. Nos ergo humiles et abiecti qui nostre fragilitatis incuria: huius sumus impares dono: quibus de actu nulla est audacia: saltim de penitentia:  ut aliqua sit eius intercessione fiducia: flebili cordis affectu Domino unanimes supplicemus: ut quia nos speramus de nostris malis suppliciorum perpeti penam: de illius nobis sentiamus postulatione indultam esse criminum ueniam. Et qui nostrorum scelerum  admissione premimur: per ipsius interuentum apud Deum cuius amore tormenta sustinuit: remissione peccatorum aliquantula subleuemur. R\. Amen.

Alia Oratio. Domine Deus Iesu Christi Domini nostri ante cuncta principia genitor: et in fine seculi demonstrator: te supplices humili imploratione precamur: ut nobis in hunc diem sacratum uirginis tue Marciane collectis: nulla diabolice fraudis inlecebrosa inruptio subrepat: ut que uim sue carnis uincendo: sexum meruit transgredi genitalem: nos quoque sua tibi faciat esse placabiles prece: et que per carnis sue contemptum amori conexa est tuo: nos suo adsociet te miserante consortio. Queue triumphalem palmam adepta et sui sanguinis effusione: pro nobis apud te suffragetur in iudicii futuri  examine. Ut nos debita non puniamur ex pena: qui eius suffragio: nostraque te placari credimus obsequela. R\. Amen.

Post nomina. Oratio. Unigenite Dei fili: qui beatissimam famulam tuam Marcianam gemina muneris claritate uestisti: ut et uirginitatis enitesceret merito: et martyriali adtolleretur triumpho: prebe eam suffragatricem esse mortalibus cunctis: que merito sui letatur in celis. Quo per eam et uiuis et defunctis commoda tribuas: per quam nobis exempla castitatis insinuas. R\. Amen.

Ad pacem. Oratio. Domine Iesu Christe ineffabilis pulcritudo iusticie: qui inter lilia pasceris: et blandissimis delectaris uirginum choris: qui desponsatam tibi Marcianam fortissimam uirginem: tanto  caritatis amore iunxisti: ut eam tibi et uirginem et Martyrem consecrares: presta ut sicut illa in paradiso tuo: immarcescibilibus sanctimonie tue atque martyrii sertis coronata triumphat: ita nos assiduo eius patrocinio: a conluuionibus peccatorum: et inlecebris carnalibus abstrahas: ac defendas. Et sic tibi acceptos efficias: ut eterne indulgentie compotes reddas: et pacis tue muneribus glorificandos adtollas. R\. Amen.

Inlatio. Dignum et iustum est: uere satis iustum et pulcrum est: nos semper te in tuis operibus conlaudare: eterne Deus Pater omnipotens. Et cum non sit equum: ut pro sancta tua gloria a pollutis labiis nomineris: iustum tamen est: ut nec etatis nec sexus infirmitas pro tuis immensis rebus: a tuis  unquam debeat conticescere laudibus. Qui inter omnia que in huius mundi officium libens creasti: hominem solum gloriosis tuis manibus ita formare iussisti: ut tue quoque similitudinis dignabili eum faceres pietate conformem. Ut ille interior habitus: qui ea quoque similitudine est formatus: quem ipse uoluisti esse intelligibilem: sensum exteriorem suum habitu tuo faceret obedire precepto: et nequaquam uterque de tua laude sileret affectus: dum  utriusque in tua iussa seruitutis 340 consummaretur profectus. Quem utique interiorem: sic tibi beata famula tua Marciana custodiuit: ut feceras: ut non in aliquo degenerari in se pateretur: nec minui quod crearas: filioque tuo Christo Domino nostro se preparans: in eius dilectione quam semper habuit roborata permansit. Quia illi se maluit moriendo coniungi: cui se uiuendo obtulerat consecrari. Ipsi sponsalicium custodiuit pudorem: cuius semper concupiuit habere amorem. Ipsi suam seruauit fidem: cui se totam commisit deuotione. Ipsius desiderauit ornatum: cuius in se tenuit semper amplexum. Que parata ad nuptias uenturum sperabat sponsum: adepta est celestis thalami dignitatem per suum martyrium. Dumque eum quem diligebat  anima eius quereret: ab eo qui eam in promptuarium paradisi introduceret inuenta est: perfectam in se Christi retinens caritatem. Sanguinem non trepidauit suum effundi in terram: dum creatorem suum interioribus oculis uideret: [a 1Kb] intenta extenditur ligno: uritur flammis: laceratur ungulis. Stat mente immobilis: uoce fortis: patientia laudabilis. De preteritis gaudens: de futuris exultans: de pollicitis non formidans. Comtemnit temporalem penam: dum gloriam indubitata fide sperat sempiternam. Implentur sancto cruore ulcera laterum loca: et per sulcos cruentos: liquor decurrit immaculatus. Dumque ad similitudinem crucis exaltatur ligno: animam immobiliter fixam tenet semper in celo. Merito ergo credimus huius intercessu:  tuum adesse nobis placatum aspectum: quem nostris sceleribus nobis fecimus esse aduersum: per quod rogamus te: ut malorum nostrorum non recorderis: dum pietate solita parcis. Dumque ipsius semper ante te habes humillimas preces: quibus pro nobis incessabiliter exoraris: per ipsum Dominum nostrum Iesum Christum filium tuum: ante cuius conspectum sanctorum millia Angelorum: multitudo Martyrum: chorus uirginum: omnisque innumerabilis gloriosus exercitus beatorum non cessat clamare: ita dicentes. R\. Sanctus.

Post Sanctus. uere sanctus: semper et benedictus: Dominus Deus omnipotens: quem preuidebant sancte tue in suo conspectu: qui a dextris eis fuisti ne unquam commouerentur. Teque laudat indesinenter  omnis exercitus Angelorum. Quia tu es Dominus ac Redemptor eternus.

Post pridie. Oratio. Te omnipotens Deus petimus et rogamus: ut hanc oblationem quam tibi fideli et humili deuotione offerimus: suscipere digneris propicius: et nostre seruitutis libamina ipse tibi facias acceptabilia. [b 1Kb] Ut accepta per mysterium Sancti Spiritus: nobis sanctificata tribuas postulatione nostre salutis: et in odorem suauitatis accipias.

 R\. Amen.

Ad orationem Dominicam.

Domine Iesu Christe: cuius imperio rabidissimus leo non solum a nece beatissime uirginis et Martyris Marciane abstinuit: uerum etiam feritate deposita: eius immaculatum corpus adortus: moleste contigere non presumit: presta nobis: ut nitore tui Sancti Spiritus circumsepti: immanitatem non timeamus leonis horrendi: sed maiestatis tue uirtute repulsus: semper a lesione nostra maneat alienus. Pater noster qui es in celis.

Dicat Presb. Humiliate uos benedictioni. Dominus sit semper uobiscum. R\. Et cum spiritu.

Benedictio. Omnipotens Dominus qui beatissimam Marcianam uirginitatis ac pudicitie ornauit decore:  mentes uestras expiet ab omni mundane corruptionis contagione. R\. Amen. Quique huic prestitit suam idolis non inclinare ceruicem: a uobis arceat spirituum malignorum tentationem. R\. Amen. Ac sicut illa post uictoriam letatur cum Christo: ita eadem patrocinante: reduces uos gaudeatis fieri paradiso. R\. Amen. Per misericordiam ipsius Dei nostri etc. Dominus sit semper uobiscum.

R\. Et.

Dicat Chorus. Gustate.

Com. Refecti Christi corpore. Quere in festo Corporis Christi. fol. 267.

341 Oratio. Domine Iesu Christe: qui beatissimam Marcianam tibi testem: et uirginem consecrasti: dum te incorrupta sequitur: et pro te gloriosa  mactatur: annue nobis precibus eius: ut eadem suffragante quamuis indigni: et castitatis donum: et confessionis mereamur obtinere triumphum. R\. Amen. Per misericordiam tuam Deus noster etc. Dominus sit semper uobiscum. R\. Et cum. Missa acta est: in nomine Domini nostri Iesu Christi perficiamus cum pace. R\. Deo gratias.


Margarite uirginis:


Omnia dicantur unius uirginis. Folio 436.


Quirici Martyris:

Omnia dicantur unius Martyris. Folio 430.


Triumphum Sancte Crucis:

Omnia dicantur ut in Exaltatione. Folio 375.


Alexii Confessoris:

Omnia dicantur unius Confessoris. Folio 432.



IN FESTO SANCTARUM uIRGINUM ET MARTYRUM [a 3Kb] IUSTE ET RUFINE.


Ad Missam. [b 1Kb] Officium.

uias tuas Domine pronunciaui: et exaudisti me. Docuisti me Deus iustificationes tuas. uiam mandatorum tuorum cucurri Domine. u\. Seruaui mandata tua: et testimonia tua Domine. Quia omnes uie mee  in conspectu tuo. P. uiam mandatorum tuorum. u\. Gloria et honor Patri: et Filio: et Spiritui Sancto: in secula seculorum. Amen. P. uiam mandatorum.

Oratio. Domine Deus: qui uirginibus tuis glorioso amore flagrantibus concessisti: et querere et inuenire dilectum: concede nobis ita a te feruentiori uoto exquirere: ut fructuosi laboris mereamur reportare mercedem. R\. Amen. Per misericordiam tuam Deus noster etc. Dominus sit semper uobiscum. R\. Et cum spiritu.


Lectio Libri Prouerbiorum Salomonis .

R\. Deo gratias.

Mulierem fortem quis inueniet? Procul et de ultimis finibus precium eius. Confidit in ea cor uiri sui: et spoliis eius non indigebit. Reddet ei bonum et non  malum: omnibus diebus uite sue. Quesiuit lanam: et linum: et operata est consilio manuum suarum: facta est quasi nauis institoris: de longe portans panem suum. Et de nocte surrexit: deditque predam domesticis suis et cibaria ancillis suis. Considerauit agrum et emit eum. De fructu manuum suarum plantauit uineam. Accinxit [d 1Kb] fortiter lumbos suos: et roborauit  brachium suum. [a 1Kb] Gustauit: quia bona est negociatio eius: non extinguetur in nocte lucerna illius. Manum suam misit ad fortia: et digiti eius apprehenderunt fusum. Manum suam aperuit inopi: et palmas suas extendit ad pauperes. Non timebit domui sue a frigoribus niuis: omnes enim domestici eius uestiti sunt duplicibus. Stragulatam uestem fecit sibi: byssus et purpura indumentum eius. Nobilis in portis uir eius: quando sederit cum senatoribus terre. Syndonem fecit et uendidit: et cingulum tradidit Chananeo. Fortitudo et decor indumentum eius: et ridebit in die nouissimo. Os suum aperuit sapientie: et lex clementie in lingua eius. Considerauit semitas domus sue: et panem [b 1Kb] ociosa non comedit. Surrexerunt filii eius: et beatissimam predicauerunt:  uir eius et laudauit eam. Multe filie congregauerunt diuitias: tu autem supergressa es uniuersas. Fallax gratia: et uana est pulcritudo: mulier timens Deum ipsa laudabitur. Date ei de fructu manuum suarum: et laudent eam in portis opera eius. R\. Amen.

Dicat Presbiter. Dominus sit semper uobiscum. R\. Et cum.

[c 1Kb] Psallendo. Spem dedisti mihi Domine: hec me consolata est in humilitate mea. u\. Superbi inique agebant usquequaque: a lege autem tua non declinaui. Memor fui iudiciorum tuorum Domine. P. In humilitate. Dicat Presb. Silentium facite.


Sequentia Epistole Pauli Apostoli ad Corinthios .

 R\. Deo gratias.

Fratres. Habemus thesaurum istum in uasis fictilibus: ut sublimitas sit uirtutis Dei: et non ex nobis. In omnibus tribulationem patimur: sed non angustiamur. Aporiamur: sed non destituimur. Persecutionem patimur: sed non derelinquimur. Deiicimur: sed non perimus. Semper mortificationem [e 1Kb] Iesu Christi in corpore nostro circumferentes: ut et uita Iesu in cordibus nostris manifestetur. Semper enim nos qui uiuimus: in mortem tradimur Iesu: ut et uita Iesu manifestetur in 342 carne nostra mortali. Ergo mors in nobis operatur: uita autem in uobis. Habentes autem eundem spiritum fidei sicut scriptum est. Credidi propter quod locutus sum. Et  nos credimus: propter quod et loquimur. Scientes quoniam qui suscitauit Dominum Iesum: et nos cum Iesu suscitabit: et constituet uobiscum. Omnia enim propter uos: ut gratia abundans [f 1Kb] per multas gratiarum actiones abundet in gloriam Dei. R\. Amen.


Lectio Sancti Euangelii secundum Lucam .

In illis diebus. Rogabat Iesum quidam Phariseus: ut manducaret cum illo. Et ingressus domum discubuit. Et ecce mulier que erat in ciuitate peccatrix:  ut cognouit quod accubuit in domo Pharisei: attulit alabastrum unguenti. Et stans retro secus pedes eius: lachrymis cepit rigare pedes eius: et capillis capitis sui tergebat: et osculabatur pedes eius: et unguento ungebat. uidens autem Phariseus qui uocauerat eum: ait intra se dicens. Hic si esset propheta sciret utique: que et qualis est mulier: que tangit eum: quia peccatrix est. Et respondens iehsu dixit ad illum. Symon habeo tibi aliquid dicere. At ille ait. Magister dic: et ait. Duo debitores erant cuidam feneratori: unus debebat denarios quingentos: alius quinquaginta. Non habentibus illis unde reddere: donauit utrisque. Quis ergo eum plus diligit? Respondens Symon dixit. Estimo: quia is cui plus donauit. At ille dixit. Recte iudicasti. Et conuersus ad mulierem:  dixit Symoni. uides hanc mulierem? intraui in domum tuam: aquam pedibus meis non dedisti. Hec autem lachrymis cepit rigare pedes meos: et capillis suis tersit. Osculum mihi non dedisti: hec autem ex quo intrauit non cessauit osculari pedes meos. Oleo caput meum non unxisti: hec autem unguento unxit pedes meos. Propter quod dico tibi: remittuntur ei peccata multa: quoniam dilexit multum. Cui autem minus dimittitur: minus diligit. Dixit autem ad illam. Remittuntur tibi peccata. Et ceperunt qui simul accumbebant dicere intra se. Quis est hic qui etiam peccata dimittit? Dixit autem ad mulierem. Fides tua te saluam fecit: uade in pace.

R\. Amen.

Dicat Presb. Dominus sit semper uobiscum. R\.  Et cum.

[h 1Kb] Lauda. Alleluia. u\. Audi filia et uide. Quia concupiuit rex pulcritudinem tuam: et ipse est Deus tuus. P. Alleluia.

[i 1Kb] Sacrificium. Offerte Domino holocausta et uictimas uestras: decimas et primicias manuum uestrarum. uota atque donaria: et comedite ex eis in conspectu Domini: ut benedicat uobis Dominus Deus uester. Alleluia. u\. Locutus est Dominus ad Moysen dicens: dabo populo meo talem habere mentem: ut timeant me: et custodiant mandata mea: ut benedicam eis et filiis eorum in sempiternum. uade et dic eis: reuertimini in tentoria uestra. P. Ut benedicam.

Missa. Deuotissimam Sanctarum ac beatissimarum  Iuste et Rufine Martyrum fidem: et famosissimas toto orbe uictorias: debito honore uenerantes: omni studio: omnique intentione fratres karissimi: Domino supplicemus: ut sicuti earum uirtutibus gratulamur: ita earum meritis copulemur. Neque nos desperare fas est: Martyris nobis gloriam quocumque in tempore posse donari. Namque iracundiam cohibuisse: insignis patientie est. Cupiditatem frenasse: palma uirtutis est: et domuisse libidinem: corona martyrii est. Per hec diabolus infestat:  per que ista congreditur: et plerumque plus ualent occulta bella: quam publica: dum minus erubescunt: qui sine teste operantur. Ad celum itaque oculos animumque uertamus: ut omnipotens Deus inspector cordis: cognitorque secreti cum probauerit sibi placere que querimus: uoluntatem nostram sibi pro passione deputet: et uota pro sanguine. R\. Amen.

Alia Oratio. Penitentia tuarum Domine Martyrum Iuste et Rufine solennia celebrantes: que mercimonio fictilium uasculorum contempto: usque passionis meruerunt gloriam peruenire. Te accliues oramus: ut per eas apud te nostra accipiatur oratio: quarum tu letatus es de triumpho. Per eas euincamus cupiditatis incendia: per quas 343 ipse tortoris  [a 1Kb] euincisti tormenta: ipsisque nos intercedentibus corrige: quarum te uictorem ostendisti in passione. Ut que tibi per gloriam meritorum: effecta sunt uasa uirtutum: unumquemque nostrum apud te obtineat uas suum absque contagione possidere peccaminum. R\. Amen.

Post nomina. Oratio. Deus qui nos per Apostolum tuum: propriis manibus uictum querere precepisti: Sanctarum tuarum Iuste et Rufine precibus spiritualem nobis attribue uictum: et quotidianum pie miserationis subsidium. Ut he uirgines que suis manibus et proprie saluti: et indigentie prouisores inopum extiterunt: suis suffragiis tam uiuentibus: quam defunctis congrua remedia largiantur. R\. Amen.

Ad pacem. Oratio. Piissime redemptor et conditor  uniuerse carnis: qui patientia tuarum uirginum antiqui hostis contriuisti impulsum: qui predictarum uirginum societatem turbare ex confractione ausus est uasculorum. Dona nobis: ut immobiliter in nostris cordibus radicatus: infirma nostri corporis uasa fortia tibi per caritatis opera preparemus. Quo nullis elisi iaculis aduersantis: indisrupte utamur muneribus pacis. Respondetur. Amen.

Inlatio. Dignum et iustum est: equum uere et salutare est: nos tibi immensas agere gratias omnipotens Trinitas Deus. Qui Martyres tuas Iustam et Rufinam: uictum sibi fictili commercio requirentes: [b 1Kb] nefandis idolorum monstruosis dissipatisque: in honorem uanitatis offerri sibi proposita perurgebant: eo usque ad consummationem martyrii perduxisti: ut  nulla insultantis caterue procacitate turbate: nullaque infestantis [c 1Kb] principis ferocitate mollite: postremo nec ipsis penarum atrocitatibus fracte: te uerum Deum integra confessione clamando infula passionis ornate: regnis celestibus iungerentur. Magnum est itaque ante passionem miraculum iam premissum: frangebantur itaque uasa fictilia: quia celestia per passionem parabantur immutari Martyrum membra. Non fuit temporale commercium: sed Christi negotium per quod possent emere sancte Martyres celum.  O furor sacrilegus: se ipsum frangit in uasis: et Christum facit triumphare de sanctis. Sua non sunt membra que destruxit quas cum eterno Rege uiuere facit: cum punit. Ecce innumerabiles non cessant [d 1Kb] pene: et sanctissime uirgines Christum Dominum non desinunt preconari. Coctum aduersarius dissipat: quod a sanctissimis uirginibus uenditur lutum. Quia crudelitatem suam gehenne parabat exurendam incendio. Talis atrocitas ueritate deuincitur: sic humilitas cum superbia dimicat. Ut martyres quas per confractionem uasculorum diabolus condemnasse credebat: perfecta consummatione martyrii celeste regnum obtinuisse [e 1Kb] gemescat. Unde maiestatem tuam Pater piissime postulamus: ut quemadmodum illis in congressione passionis donasti constantiam: ita et  nos uitiis carnalibus expiatos facias peruenire ad gaudia sempiterna. Per Christum cui merito omnes Angeli non cessant clamare: ita dicentes. R\. Sanctus.

Post Sanctus. uere sanctus: uere benedictus Dominus noster iehsu Christus filius tuus. Quem sacre uirgines Iusta et Rufina: uite operibus pariles: sociaque passionis consummatione felices. Ex illo [f 1Kb] se questu pertenui fictilium uasculorum: uestierunt in paupere: collegerunt in hospite: satiarunt in sitiente. Sit igitur illi honor: et indefessa laudatio: qui horum munerum inspirator est pariter et susceptor. Cum ipse his se egere pronunciat: qui solus hec hominibus tribuenda inspirat. Ipse quippe horum inspirator: dum hic in membris suis pie reficitur:  donata donantibus post multiplici fenore: se retribuente largitur. Christus Dominus ac redemptor eternus.

Post pridie. Oratio. Ob honorem passionis famularum tuarum Iuste et Rufine: has tibi Deus Pater hostias immolantes: precamur: ut illarum interuentu: que se tibi uasa mundissima exhibuerunt: hoc tibi oblatum sanctifices holocaustum. Prestans supplicibus nobis: ut quarum mercimonio dudum saciasti inopiam: pauperum harum prece rata tibi efficias uota fidelium populorum.

R\. Amen.

344 Ad orationem Dominicam.

Fac nos eterne Deus: ut unusquisque nostrum: uas suum in honore et sanctificatione possideat: qui  uirgines tuas Iustam et Rufinam ex questu fictilium uasculorum passionis perduxisti ad gloriam: quo emundatis conscientiis ad te proclamemus e terris. Pater noster.

Dicat Presb. Humiliate uos benedictioni. Dominus sit semper uobiscum. R\. Et cum spiritu.

Benedictio. Christus Dominus uos sibi placita efficiat uasa: qui Iustam et Rufinam sibi efficit uasa mundissima. R\. Amen. Quique illas non passus est de fictilium uasculorum fractione tristari: nunquam  uos patiatur dissolutis compagibus interne mentis inludi. R\. Amen. Quo fortes corde et corpore: quarum nunc celebratis solemnia: perpetualiter percipiatis suffragia. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Dicat Chorus. Gustate et uidete.

Com. Refecti Christi corpore. Quere in fo. 267.

Oratio. Confirma in uisceribus nostris misericordie tue munera omnipotens Deus: ad augendam fidem nostram: ad corroborandam spem: ad illuminandam scientiam: ad multiplicandam caritatem: ad conseruandam corporis et anime puritatem. R\. Amen. Per misericordiam tuam Deus noster etc. Dominus sit semper uobiscum. R\. Et cum. Solennia  completa sunt in nomine Domini nostri Iesu Christi. uotum nostrum sit acceptum cum pace. R\. Deo gratias.



[a 1Kb] SANCTE RUFINE uIRGINIS.


Ad Missam. Officium.

Omnia mandata tua. Oratio. Domine Iesu Christe cui uirgo et Martyr Rufina. Prophetia. Lauda sterilis. Require in Sancte Marciane. fo. 338.

Dicat Presb. Dominus sit semper uobiscum. R\. Et cum.

[b 1Kb] Psallendo. Letabor ego super eloquia tua Domine: sicut qui inuenit spolia multa. u\. Iniquitatem odio habui: et abominatus sum: legem autem tuam  dilexi. P. Sicut qui inuenit. Dicat Presb. Silentium facite.

Epistola. Qui statuit in corde suo. Quere in communi unius uirginis. folio 436.


Lectio sancti Euangelii secundum Lucam .

In diebus illis Dominus noster iehsu Christus in quoddam castellum intrauit: et mulier quedam Martha nomine excepit illum in domum suam: et huic erat soror Maria nomine: que etiam sedens secus pedes Domini: audiebat uerbum illius. Martha autem satagebat circa frequens ministerium: que stetit et ait. Domine non est cure: eo quod solam reliquit me soror mea ministrare? Dic ergo illi: ut adiuuet me. Et respondens dixit illi Dominus. Martha Martha solicita es: et turbaris erga plurima:  porro unum est necessarium: Maria optimam partem elegit: que non auferetur ab ea. Et cum hec diceret: extollens uocem quedam mulier de turba dixit illi. Beatus uenter qui te portauit: et ubera que tu suxisti. At ille dixit. [d 1Kb] Utique beati qui audiunt uerbum Dei: et custodiunt illud. R\. Amen.

Dicat Presb. Dominus sit semper uobiscum. R\. Et cum.

 [e 1Kb] Lauda. Lauda anima mea Dominum: laudabo Dominum in uita mea: alleluia.

Sacrificium. Munera accepta erunt. Quere in Sancta Leocadia. fol. 416.

Missa. Adesto nunc precibus famulorum tuorum clementissime Deus: in hac celebritate gloriose Martyris tue Rufine: pro cuius inuicto agone: tuis altaribus sacrificiorum libamina offerimus: et laudes cum exultatione cantamus. Tua est enim gratia: non solum uiros: sed etiam feminas per fidei confessionem miris uictoriis emicare: atque subacta nature conditione: hostem religionis agone iusticie euincere. Huius ergo in laudibus festisque solennibus: tuam clementiam flagitamus piissime Pater: ut adsit nobis in suffragium glorie eius auxilium: perueniatque  nobis passio eiusdem ad ueniam: que illam eternam comitatur ad gloriam.

R\. Amen.

Alia Oratio. Sacratissimam passionem Martyris tue Rufine: tempore recurso celebrantes eterne Deus: huiusmodi [f 1Kb] sacrificiis libamina tuis a te consecranda immolamus altaribus: inuocantes clementiam tuam: ut 345 hoc sacrificium per intercessionem beatissime Martyris tue Rufine: repropiciationis nostre ualeat coram te meritum obtinere. Atque ita pro nostris expiandis delictis: huius libaminis ascendat oblatio: sicut Sancte tue Rufine per tolerantiam passionis: precessit gloriosa uocatio. R\. Amen.

 Post nomina. Recensitis nominibus Sanctorum fideliumque uiuentium: ac defunctorum: tuam summe Pater clementiam flagitamus: ut qui Sanctis tuis pro laboribus prestas coronam: defunctis conferas sortem quietis fidelibus repromissam: nobis quoque pietatis tue donum tribuas eternorum. R\. Amen.

Ad pacem. Hec est fratres karissimi Ecclesie lex: et Christiani nominis forma: Deo atque hominibus pace coniungi: corde copulari. Pax sit in ore: pax sit in uoluntate: pax sit in moribus: ac temporibus nostris. Ut dum per concordie uinculum unum sumus: Martyris tue Rufine meritis iusticie fructibus decoremur: et in compagem: connexionemque Christi corporis maneamus. R\. Amen.

Inlatio. Dignum et iustum est: uere equum et  salutare est: nos tibi omnipotens Deus gratias agere: sacrificia spiritualia celebrare: per Dominum nostrum Iesum Christum filium tuum. Cuius ob amorem Martyr tua Rufina: tanto uigore certaminis claruit: ut oblata [g 1Kb] secum sui referentia ad palestram mirabilis prelii prestantior reperta uiris: inuicto agone consisteret: plus subiacens religioni: quam sexui. Imbecillitatem carnis exuperans constantia  mentis: cuius compar prelii [a 1Kb] gloriosaque non dissimilis [b 1Kb] Rufina Martyr peruenit ad premium passionis. Utreque paupercule mundo: sed diuites celo. Nihil habentes: sed omnia possidentes: gestantes in uasis fictilibus thesaurum non corruptibilium metallorum: sed celestium premiorum. Ex fragili quodam huius uite usu supernas mercantes diuitias: ad passionem ueloces: ad tolerantiam fortes: stadium mundi congresse: uires diaboli zelo fidei conciderunt. Non robore corporis: sed tue auxilio potestatis. [c 1Kb] Infirmitas quippe earum natura: inlustres coronas adepte sunt: quia nec fragilitas femine accessit: nec uirtus in dolore [d 1Kb] deuicit. Quarumcumque tanta extiterunt insignia laudis: ut eliso damonum [e 29Kb] simulacro: te Deum clara uoce  predicarent mundo. Colendum te creatorem cunctorum ostenderent: et redemptorem confessione mirabili adtestarentur. Sequipedes [f 1Kb] Marie more comites extiterunt: contemnentes mundum et amantes Christum. Ille enim Apostolis denunciauerunt: Iesum ab inferis resurgentem: iste gentibus Christum in celis regnantem. Atque ita dum pari funguntur officio: pariter nunc [g 1Kb] conlectantur regno et merito. Per ipsum cui merito omnes Angeli non cessant clamare: ita dicentes. Sanctus.

Post Sanctus. uere sanctus semper: et benedictus Dominus Deus omnipotens: quem preuidebant Sancte tue in suo conspectu: qui a dextris eis fuisti: ne unquam commouerentur. Te laudat indesinenter omnis exercitus Angelorum. Quia ipse es  Dominus ac redemptor eternus.

Post pridie. Te omnipotens Deus petimus et rogamus: ut hanc oblationem: quam tibi fideli et humili deuotione offerimus: suscipere digneris propicius: et nostre seruitutis libamina: ipse tibi facias acceptabilia. [h 1Kb] Ut accepta per ministerium Sancti Spiritus nobis sanctificata: tribuas postulationem nostre salutis: in odoremque suauitatis accipias.

R\. Amen.

Ad Orationem Dominicam.

Oremus Patrem dilectissimi: sicut Magister docuit.  Amica et familiaris oratio est: Deum de suo rogare: ad aures eius ascendere Christi orationem. Agnoscat Pater filii sui uerba: dum precem fundimus: qui habitat intus in pectore: ipse sit et in uoce: et cum ipsum habeamus apud Patrem aduocatum pro peccatis nostris: quando peccatores pro delictis nostris petimus: aduocati uerba proclamemus: clamantes: atque ita dicentes. Pater noster.

Dicat Presbiter. Humiliate uos benedictioni. Dominus sit semper uobiscum. R\. Et cum.

Benedictio. Christus Dominus qui uirginem suam Rufinam: casto sibi desponsauit amore: indissolubiliter uos sibi per suam caritatem 346 adsociet. R\. Amen. Quique in illam uirginitatis contulit donum: conferat in uobis sue gratie complementum.  R\. Amen. Ut qui uirginitate caretis: ex meritis uirginis Rufine potiamini gaudiis. R\. Amen. Per misericordiam ipsius Dei nostri etc. Dominus sit semper uobiscum. R\. Et.

Dicat Chorus. Gustate et uidete.

Com. Refecti Christi corpore. Quere in festo Corporis Christi. fol. 267.

Oratio. [i 1Kb] Domine Iesu Christe: cui uirgo et Martyr Rufina: et integritate iungitur et sanguine sociatur: dum tibi et castimoniam uouit: et pro te sanguinem fudit: presta famulis supplicantibus: ut expiati a peccatis: tibi ita adhereamus: ne a te ulterius recedamus. R\. Amen.

Per misericordiam tuam Deus noster etc. Dominus  sit semper uobiscum. R\. Et cum. Missa acta est in nomine Domini nostri Iesu Christi: perficiamus cum pace. R\. Chorus. Deo gratias.


Marine uirginis:

Omnia dicantur unius uirginis precipue. fol. 436.


Margarite uirginis et Martyris:

Omnia dicantur unius uirginis ut supra.


Praxedis uirginis:

Omnia dicantur unius uirginis. fol. ut supra.



[i 2Kb] IN FESTO SANCTE MARIE MAGDALENE.


Ad Missam. [k 1Kb] Officium.

In omni opere suo dedit confessionem sanctam:  alleluia. uerbum glorie et in corde suo hymnum dixit: alleluia. u\. Confitebor tibi Domine in toto corde meo: narrabo omnia mirabilia tua. P. uerbum. u\. Gloria et honor Patri: et Filio: et Spiritui Sancto: in secula seculorum: amen. P. uerbum.

Oratio. Laudet te Domine lingua nostra: annunciando iusticias tuas. Et exaltent labia nostra preconia ueritatis: ut non dissoluantur uaniloquio falsitatis. Sicque tibi confitendo remissis criminibus exultemus: ut in congregatione iustorum sacro agmine decantantes: uite beate efficiamur heredes. R\. Amen. Per misericordiam tuam Deus noster etc. Dominus sit semper uobiscum. R\. Et cum.

Profetia. Mulierem fortem. Require in Sanctarum Iuste et Rufine. fol. 341.

 Dicat Presb. Dominus sit semper uobiscum. R\. Et cum spiritu.

Psallendo. [a 1Kb] Confitebor tibi Domine in uasis psalmorum: ueritatem tuam psallam tibi in cythara Deus sancte Isrel. u\. Sed et lingua mea annunciabit iusticiam tuam: tota die laudem tuam. P. Psallam tibi in.

Dicat Presb. Silentium facite.


Sequentia Epistole Pauli Apostoli ad Romanos .

Deo gratias.

Charissimi: hoc est uerbum [c 1Kb] filii Dei: quod predicamus: quia si confitearis in ore tuo Dominum Iesum: et in corde tuo credideris: quod Deus illum suscitauit a mortuis: saluus eris. Corde enim creditur  ad iusticiam: oris autem confessio fit ad salutem. Dicit enim Scriptura. Omnis qui crediderit in eo: non confundetur. Non enim est distinctio inter Iudeum et Grecum. Nam idem Dominus omnium: diues in omnibus: qui inuocant illum. Omnis enim quicumque inuocauerit nomen Domini: saluus erit.

R\. Amen.

Euangelium. Rogabat Iesum quidam phariseus. Require in festo Sanctarum Iuste et Rufine. fol. 342. Dicat Presb. Dominus sit semper uobiscum. R\. Et cum.

[d 1Kb] Lauda. Alleluia. u\. Deus meus es tu et confitebor tibi: Deus meus es tu et exaltabo te. P. Alleluia.

[e 1Kb] Sacrificium. Munera accepta erunt super altare  meum: et domus orationis mee honorabitur: alleluia. u\. Letetur anima mea in Domino: induit enim me ueste salutari: et tunica iocunditatis tanquam sponsus imposuit mihi mitram: ut sponsam decorauit  me ornamento: sicut terra que producit flores suos: et sicut paradisus germina sua. P. Et domus orationis.

Missa. Domine Iesu Christe: qui ad agnitionem tui nominis Mariam Magdalenam ducere dignatus es: et eam a nexu criminum tua bonitate soluere uoluisti. Concede nobis famulis tuis de tua misericordia confidentibus: ut tua pietate solita: et per eius merita puro corde et mente deuota: ad tui nominis confessionem peruenire mereamur inlesi. R\. Amen.

Alia Oratio. Christo Iesu qui mentes et corda purificas: conscientias nostras petimus 347 ab omni contagione peccati abstergas: ut impollutis labiis confessionem ueram de te plebi prodere conemur: sicut beata Maria Magdalena nomen tuum confitendo:  meruit ab omnibus uitiis expiari: ita nos indignos et per peccatum maculatos: dignos et purificatos ad te per confessionem iubeas gratissime peruenire. R\. Amen.

Post nomina. Oratio. O bone redemptor qui miserando parcis: et parcendo remittis: te diligentes ab omni periculo libera. Etiam fideli populo nomen tuum uere confitenti: et [f 1Kb] Maria Magdalene festiuitate congaudenti: peccatorum omnium remissionem plenariam concede. Et sicut dignatus es post lachrymarum rigationem Magdalenam ab omni sorde peccaminum emundare: ita nos purgatis mentibus: et uitiis extirpatis: consortes fieri facias tui regni celestis. R\. Amen.

Ad pacem. Oratio. Omnipotens et immense Deus:  qui Marie Magdalene placatus confessione: ad te animam eius accedere iussisti: in pace tu nos: et pia peccatorum confessione salua: et fraterne dilectionis unanimitate iustifica. Quo per Mariam Magdalenam et confessionis dono a uitiis emundemur: et pacis unitate tue uisionis solacio potiamur. R\. Amen.

Inlatio. Dignum et iustum est omnipotens Pater: per Iesum Christum filium tuum Dominum nostrum. Cuius nec fides necessitate sexus uariatur: nec uirtus teneritudine muliebrium artuum eneruata dissoluitur. Inuictum enim Ecclesie Catholice caput: ita suis membris subrogauit uirtutis augmentum: ut non solum uiros sui nominis testes: in certamine uictores per patientiam redderet: uerum etiam feminis triumphalem  coronam per tolerantiam condonaret. Implacabilis quippe carnificis furor exquisita supplicia membris muliebribus admouebat: sed uirilis in feminis uirtus inlata cruciamenta tenebat. Nec enim  debuit fremitum uiri formidare tortoris: que intimo palacio mentis presenti fruebatur presidio Saluatoris: et que inuicti Regis auxilio utebatur in corde: cruciatus fortiter uincebat in corpore. Sed in his omnibus Christus Dominus unigenitus tuus continuis laudibus est glorificandus: qui est ubique laudabilis: ubique mirabilis. Qui et Mariam Matrem inlibatam ab omni corruptione seruauit: et Mariam Magdalenam sui nominis [a 2Kb] fidelissimam testem in confessionem suscepit. Et sicut Mariam fecit uirginem permanere post partum: ita Mariam Magdalenam uictricem fecit post transitum. Quem conlaudant omnes Angeli et Archangeli: ita dicentes. Sanctus. Sanctus.

Post Sanctus. uere sanctus: uere benedictus Dominus noster iehsu Christus filius tuus: qui celestium  non solum hymnum tibi uis offerri: sed meritum. Et sanctorum Angelorum tam uotis uti: quam carmina admittere. Qui supernarum uirtutum concentum in tua predicatione sumimus: etiam superioris uite affectu: ex correctione uiuamus. Per Christum Dominum ac Redemptorem eternum.

Post pridie. Precibus Confessoris tue Marie Magdalene omnipotens Deus: hoc tibi oblatum a nobis sacrificium suscipe: et tue benedictionis perlustra sanctificatione. Ut dum ex his sumpserimus: quicquid in confessione poposcerit lingua: prelargiri dignetur tua miseratio consueta. R\. Amen.

Ad orationem Dominicam. Deus qui beate Marie Magdalene penitentiam ita tibi placitam gratamque  fecisti: ut non solum ei peccata dimitteres: sed etiam singulari tuo amore grata cordis eius intima perlustrares: da nobis tue propiciationis abundantiam: ut eius solennitate letemur: cuius precibus apud te a peccatorum nostrorum maculis emundemur. Pater noster.

Dicat Presbiter. Humiliate uos benedictioni. Dominus  sit semper uobiscum. u\. Et cum spiritu tuo.

Benedictio. Christus Dominus qui beatissimam Mariam Magdalenam se digne coram hominibus confiteri fecit: confiteatur et nos coram Patre suo: qui est in celis. R\. Amen. Et qui in ore suo accepta sibi confessionis contulit cantica: ipse confessionem nostram remunerandam suscipiat. R\. Amen. Ut exemplo beatissime Marie Magdalene confitentis: confitendo et laudando nomen 348 Iesu Christi in seculum: participes eius quam confessi sumus: mereamur esse in celo. R\. Amen. Per misericordiam ipsius Dei nostri etc. Dominus sit semper uobiscum. R\. Et cum. Dicat Chorus. Gustate. Com. Refecti Christi corpore. Quere in festo Corporis Christi. fol.  267.

Oratio. Domine Deus omnipotens: qui es uita et salus fidelium: quem uenturum iudicem credimus uerum: esto nobis propicius. Et qui hanc oblationem pro nostra nostrorumque salute: uel pro expiatione nostrorum peccatorum: in honorem Sancte Marie Magdalene tibi obtulimus: misericordie opem in nos diffundi sentiamus. Ut qui iam refecti sumus ad mense tue conuiuium: dono tuo muneris consequi mereamur premium sempiternum. R\. Amen. Per misericordiam tuam Deus noster etc. Dominus sit semper uobiscum. R\. Et cum. Solennia completa sunt in nomine Domini nostri Iesu Christi: uotum nostrum sit acceptum cum pace. R\. Deo gratias.


Apollinaris Episcopi et Martyris:

 Omnia dicantur unius Martyris Pontificis. folio 423.


In [b 3Kb] sancte Christine uirginis et Martyris: Ad Missam Officium.

Et omnia alia dicantur unius uirginis. fol. 436.

Missa. Plasmatorem generis humani fratres karissimi uirginis filium: pro uirginibus deprecemur:  ut in utroque sexu contra carnis incentiua [a 1Kb] luctantes: diabolus compungatur: [b 1Kb] in stimulis clipeum sue pietatis opponat: [c 1Kb] famule uero Christine precibus: hec que in fidem passionis sue offerimus sacrificia: pariter omnibus nobis ornamenta concedat. R\. Amen.

Alia Oratio. Deus qui Sanctam Martyrem tuam Christinam: celesti igne succensam lumen omnibus oblatione proprii corporis uoluisti imitabilem demonstrare. Concede nobis: ut sicut illa superando spiritalium nequiciarum bella nomini tuo claruit: ita et nos deuictis uitiorum criminibus perfecta cordium puritate tibi semper placere mereamur. R\. Amen.

Post nomina. [d 1Kb] Accipe uenerabilis Martyr et uirgo Christina: etsi indigni cultoris officia: tandem et  uota totius populi precantis attende: ut que es de meritorum tuorum remuneratione secura: sis etiam de nostrorum criminum remissione solicita. R\. Amen.

Ad pacem. Oratio. Deus qui uirginum uotis placaris: qui in martyrii oblatione letaris: dona nobis tibi offerre quo placeris: ut sancte Martyris et uirginis tue Christine consequamur auxilium: et tue propiciationis arbitrio tales efficiamur in die iudicii: quales nos delibatos protulisti. R\. Amen.

Inlatio. Equum et iustum est: dignum et iustum est: nos tibi gratias agere Domine sancte Pater eterne omnipotens Deus: per Iesum Christum filium tuum Dominum nostrum. Qui beatissimam uirginem  et Martyrem suam Christinam: diuersis certaminibus dimicantem: celestibus muneribus cumulauit. Arguitur quidem multis tormentis: sed corona ipsius diuersis margaritis ornatur in celis. Prestat ei diuinus amor audaciam: quia ipsa uictrix existit in pugna: in confessorem Dei sententia mutatur: et deuicto seculo cum Patre et Filio et Spiritu Sancto gloriatur. [e 1Kb] Permanet eius merces gloriosa in celestia regna: et inter innumerabiles multitudines Sanctorum leta exultat in gloria. Atque cum Angelis et Archangelis non cessant dicentes. Sanctus. Sanctus.

Post Sanctus. Deus qui nos celestium non solum hymnum tibi uis offerri: sed meritum: et sanctorum Angelorum tam uota petere: quam carmina admittere.  Qui supernarum uirtutum concentum in tua predicatione sumimus: et etiam superioris uite affectum: fac ut ex correctione uiuamus. Per Christum Dominum ac redemptorem eternum.

Post pridie. Hec igitur precepta seruantes: [f 1Kb] sacrosancta munera nostre salutis offerimus: obsecrantes te clementissime omnipotens Deus: ut infundere digneris Spiritum tuum Sanctum super hec libamina: ut fiat nobis legitima Eucaristia: in te filiique tui nomine: et Spiritus Sancti benedicta: in transformatione eiusdem corporis Domini nostri Iesu Christi filii tui edentibus nobis in uitam eternam regnumque [g 1Kb] perpetuum. R\. Amen.


349 Ad orationem Dominicam.

 Deus a quo docente nos Spiritu paterno tuo Sancto: te nomine inuocare presumimus: crea in nobis fidelium corda filiorum: ut promptam hereditatem mereamur ingredi: per deuictam seruitutem clamantes e terris. Pater noster.

Dicat Presbiter. Humiliate uos benedictioni. Dominus sit semper uobiscum. R\. Et cum.

Benedictio. Respice Domine propicius hanc familiam tuam: ac sereni uultus illustratione: preces eorum suscipe: et hostias placatus adsume. R\. Amen. Brachio tuo extento defende: et in gremio sancte Ecclesie fac permanere. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

 Dicat Chorus. Gustate.

Com. Refecti Christi Corpore. Quere in Festo Corporis Christi. fol. 267.

Oratio. Domine Deus omnipotens qui es uita. Require in Festo Sancte Marie Magdalene. folio precedenti.


In Festo Sancti Iacobi Apostoli.

Officium et omnia alia quere in Omnium Offerentium. fol. 220.


In festo Beatissime Anne Matris Marie.

Omnia dicantur ut in festo Sancte Marie Magdalene. fo. 342. Preter Euangelium: quod est. Simile est regnum celorum decem uirginibus. Quere fol. 439.


 In festo [a 3Kb] Sancti [b 1Kb] Christophori et comitum eius. Officium.

Dabo sanctis meis. Quere in festo Apostolorum Petri et Pauli. fol. 335.

Oratio. Deus exultatio et palma sanctorum: Christophori uel comitum eius Martyrum tuorum: exaudi nos supplices tuos: et presta: ut quorum in tuo amore [c 1Kb] reliquias ueneramur: et [d 2Kb] emolumenta recolimus: eorum meritis ab omnibus malis liberari: et conseruari mereamur. R\. Amen. Per misericordiam tuam Deus noster etc. Dominus sit semper uobiscum. R\. Et cum.

Prophetia. Iustorum anime in manu Dei sunt. Quere in communi plurimorum Martyrum. fol. 428.

[e 1Kb] Psallendo. Transiuimus per ignem et aquam: et  induxisti nos refrigerium. u\. Probasti nos Deus sicut probatur argentum: posuisti tribulationes in dorso nostro. P. Et induxisti.

Dicat presb. Silentium facite.


Sequentia Epistole Pauli [f 1Kb] ad Corinthios .

R\. Deo gratias.

Fratres. Gratia uobis et pax a Deo Patre nostro: et Domino Iesu Christo. Benedictus Deus et Pater  Domini nostri Iesu Christi: Pater misericordiarum: et Deus totius consolationis: qui consolatur nos in omni tribulatione nostra: ut possimus et ipsi consolari eos: qui omni pressura sunt: per exhortationem: qua exhortamur et ipsi a Deo. Quoniam sicut abundant passiones Christi in nobis: ita et per Christum abundet consolatio nostra. Siue autem tribulamur pro uestra exhortatione et salute: siue exhortamur pro uestra exhortatione: que operatur tolerantiam earundem passionum: quas et nos patimur: et spes nostra firma pro uobis. Scientes quoniam sicut socii passionum estis: sic eritis et consolationis. R\. Amen.

Euangelium. Ecce ego mitto uos sicut oues. Quere in communi plurimorum Martyrum. fol. 426. Dominus sit semper uobiscum. R\. Et cum.

 Lauda. Alleluia. u\. Ambulabunt sancti gaudentes uelut agni pleni pascue. P. Alleluia.

[h 1Kb] Sacrificium. Omnes uiri atque mulieres mente deuota obtulerunt donaria: ut fierent opera que iusserat Dominus per manus Moysi cunctis filiis Isrel uoluntarie: alleluia.

Missa. Adest Christe reducto anni circulo: uotiuus alumne plebis conuentus ad eximii sanctissimi Christophori  tui Martyris [a 1Kb] collectus inclitum festum. Te rerum omnium mirabilium conditorem: cernuo poscentes affectu: ut perspicuo illo claritatis tue lumine mereamur inlustrari: per quod possit plebs tua caligine ignorantie carere: et sedere diuino lustrata munere. In eo enim quod omnipotens cuncta ex nichilo creas: mirificus reperiris: [b 1Kb] et dum ipsam creaturam uariis dispositionum functionibus conspici prebes: miranda mirabiliter patras. Sed dum undique agnoscendum te uerum Deum: per Catholice Fidei rudimenta: in una copulando iungis ecclesia: hec nos eminentiora mirabilibus misericordie 350 prospicimus referta muneribus. Dum enim predictum hunc Martyrem [c 2Kb] aliene gentis lustratum fide: robustum mente inuictum: efficis passione: spei nostre  digna prebe subsidia gratie. [d 1Kb] Quia per alios in aliis dona largiris: et in alios prebes unde aliorum indigentiam reples. Unde accliues quesumus: ut huius gloriose palestre tuis presidiis tuti: ea que uanitati seculi dedita manent euellamus a mente: et uictores maneamus conculcantes ereas potestates. Te pro nobis pugnante: et semper in nobis uincente. Sicque precepta tua impleamus solerter: ut fructum tibi beneplacitum exhibentes: dextere tue mereamur sine fine esse participes. R\. Amen.

Alia Oratio. Hec est Domine Deus noster deuota plebs: uotiue mentis annue uotis: deuotum munus exhibendo conuenit: frui desiderans tui gloriosi Martyris Christophori presidio: quem dignum tua agnoscit munere: munificum gratia. Ille etenim iste  est Christophorus: quem seua mundi huius crudelium principum tela [e 1Kb] a proprio gentis solo [f 1Kb] expulit: sibi subdere [g 1Kb] conauerat: letabunda magno illo dispensationis tue munere ignara. Que hunc ad se uelut captum trahebat: a quo postmodum se expoliatam et [h 1Kb] rubore proprio euacuatam cernebat. Suscepit eum tanquam per capturam humiliorem: quem post paululum contra se reperit fortiorem. Captus namque: captorem suum uicit: et uelut captum expoliauit:  cui paulo ante subditus mansit. uere in omnibus se tibi Christe Domine imitabilem prebuit: qui gratiam nobis sortiri promeruit. Ex sacro etenim lauacro tinctus Christophorus est appellatus: quia Christum indutus: et Christi gratia iam refertus: Christi uirtute firmatus: ut Christi etiam exemplo existeret gloriosus. Ut quia princeps huius mundi diabolus: dum a paradiso subtractum genus humanum per carnis inlecebram gloriabatur subiectum: sibi nequiter copulare suo dominatui deputatum uelut uicto dominans retineret: aduenientem quoque pro redemptione [i 1Kb] generis nostri: humanitate uestitum cerneret: uelut ceterum genus humanum suo conabatur dominio mancipare: a quo captus et elisus omnem fidelium amisit cetum. Sic et Christophorus  Christi uirtute munitus: Decium Cesarem a militibus suis expoliatum: et a plebium agmine reddidit depopulatum. Hic Domine Martyr tuus a te et fide inluminatus: et nomine sublimatus: sit nobis patronus assiduus: sit defensor fortissimus. Et sic nos suo suffragio separet a mundi contagio: ut tibi copulando societ in regno superno. R\. Amen.

Post nomina. Nominis tui Christe gratia preclarum militem tuum Christophorum munificans: et eiusdem nominis uirtute ditatum locupletas. Cum tibi per eum multitudinem fidelium adgregas populorum: quos dignos martyrii nomine consecratos in perpetua exultatione suscipis gloriosos. Proinde quesumus te Domine Deus noster: ut [i 1Kb] gratia nominis tui in qua signati sumus: inuiolabiliter illam usque ad nostrum  obitum conseruemus. Ut gratia nobis succedente pro gratia: et fidem tibi inlibatam exhibeamus dum uiuimus: et uite eterne premia capiamus post transitum. Sic etiam quesumus Domine predicto Martyre tuo suffragante: concessa sit requies fidelibus defunctis: ut mutata sorte tristium mansionum: celesti perfruantur societate iustorum. R\. Amen.

Ad pacem. Oratio. Christe Dei filii: qui [k 1Kb] stigmate passionis tue preclaro munere dilatando: diuersa  nationum genera unitati ecclesie tue consocias adgregando. Inter quos beatum Christophorum aliene gentis et fidei: tui gratia ditas: et nominis gloria decoras: et passionis ornamento glorificas: fac nos quesumus ita unitati sancte Ecclesie coniunctos existere: ut nunquam ab eius discedamus societate. Sed sic caritatis tue munere in ea perpetim conligemur: ut fide et opere tibi placere in perpetuum mereamur.

Inlatio. Dignum et iustum est: uere Domine equum et congruum est: te Dominum Deum nostrum fontem eterne beatitudinis: et indeficientem gloriam sempiterni muneris conlaudare. Qui tanto luminis dono lustrati hunc mundum: expellendo a cordibus fidelium principem tenebrarum: et largiendo credentibus carismata gratiarum. Ad quod munus non  solum eos uocas qui humane conditionis integram retinent formam: sed etiam illos attrahis: 351 qui potentorum more [a 1Kb] dissimiles extant ab humana conditione. Cum enim misericordie tue munus non possit lege constringi: qui sicut inenarrabilis gloria immensus potentia preclarus gratia inextimabilis misericordia. Omnibus enim prestas quod tibi indeficienter extat: et digna prebes indignis: cum ipse largiendo non angustaris. Qui sanctum hunc Martyrem tuum Christophorum et corporali ostensione [b 1Kb] terribilem: et gratia muneris eminentem: et gloria nominis tui demonstras potentem. Cuius initium fidei miraculis cepit ut primum incognite lingue loquelam acciperet: ut reserato uinculo oris promeret aliis eloquia predicationis. Tu enim Domine in hoc Martyre tuo hanc  gratiam ostendisti uirtutis: qui primum per sapientiam os mutorum aperuisti: et linguas infantium disertas fecisti. Sicque post hoc munus: duplici eum locupletas dono: dum militum ad se agmine intromisso et [c 1Kb] corpora cibo: et corda pascit eloquio. Adgreditur dehinc numeroso fultus comite Cesarem: [d 1Kb] et insuper cibi omentis erectum mortali gloria circumdatum: et nimio superbie culmine eleuatum. [e 1Kb] Quem ita suo almifico terruit aspectu: ut properaret cadere de solio suo. uere Christicolam intuens magnum: cuius uultu territus: in se confusus extiterat inimicus. Exequitur post hec crudelis officia tormentorum: in quo se semper aspiciens: prius defecit mente: quam iussione. Et herens lingua gutturi:  sensusque mentis turbato: omnis eius iussio cassatur in disposito. Frustratur denique crudelitate penarum magistri sui diaboli. uerum exquirit laqueum [f 2Kb] ut per carnis delectamenta deciperet animam sanctam. Et in hoc sibi concessa sperauit frui uictoria: si inlicitis eum motibus traheret ad luxuriam. Sed quid agit: qui inaniter laborat: cui iniquitas procuratur? Cum et sua perniciosa dispositione foret euacuatus: et eas quas ad decipiendum preparauerat: per martyrii gratiam preparauerat laureandas. Iamque post hec Sanctus Martyr: et militum sibi copulauit sodalitatem [g 1Kb] et reliqua fidelium multitudine cruore martyrii purpurata: celorum Domino premisit in aula. Cum quibus ipse post consummatam gloriam passionis: inseparabili Trinitati et sempiterne diuinitati:  glorie hymnum dulci modulatione depromit: ita fideliter dicens. Sanctus.

Post Sanctus. uere sanctus: uere benedictus es Domine Deus noster: qui ex omnibus gentibus gloriosam assumis Ecclesiam: que tue passionis et resurrectionis gloriam: et augmentum capit per fidem: et glorie suscipit retributionem: cum tibi indesinenter beneplacitam exhibeat operationem. Christe Domine ac redemptor eterne.

Post pridie. Preclaro Christe illo tue maiestatis instructi oraculo: quem nos usque ad diem secundi aduentus tui semper tue passionis: que est gloria nostre redemptionis: memorare iussisti. Ut hec nos commemoratio tibi faceret manere connexos: et a praue actionis nexibus absolutos. Obtentu Martyris  tui Christophori fac nos sequaces esse tue gloriosissime passionis: ut repleti gratia Spiritus Sancti: carnem subiiciamus anime: et animam tibi. Ut purificato cordis receptaculo: sumamus precium nostre redemptionis: et ob hoc te sequamur ad gloriam resurrectionis.

R\. Amen.

Ad Orationem Dominicam.

Eximio eminentie munere immensa tua pietas eminet Christe: in quo sepe indignis dona largiris: dum et preuenis misericordia uolentes: et prouehis laureandos in celis. Qui Sanctum tuum Christophorum Martyrem: dum iuxta quod in omnibus consueta species manet: [h 1Kb] dissimilis extat: repositionem  tanto fidei cremasti ardore: ut tuo fretum munere: et inimicis eum ostenderis in terrore: et uictorem illum feceris in passionis agone. Prebe nobis quesumus similem te sequendo obtinere amorem. Ut qui nostro ex merito indigni sumus serui uocari: eius suffragio te Patrem mereamur adoptiuum habere: ut libera uoce semper ad te clamemus e terris. Pater noster.

352 Dicat Presbiter. Humiliate uos benedictioni. Dominus sit semper uobiscum. R\. Et cum.

Benedictio. Christus Dei filius: a quo cuncta constat esse creata: faciat uos in beneplacito sibi manere opere. R\. Amen. Ut qui beatum Christophorum gratia sua prestat locupletem esse: faciat uos eius meritis sibi placabiles existere. R\. Amen. Ut sicut  per eius magnum certamen sibi adgregauit multitudinem Sanctorum: ita eius suffragio dignetur uestra abolere omnia contagia peccatorum. R\. Amen. Per misericordiam ipsius Dei nostri. Dominus sit semper uobiscum. R\. Et cum.

Dicat Chorus. Gustate et uidete.

Com. Refecti Christi corpore. Quere in Festo Corporis Christi. fol. 267.

Oratio. Domine Deus omnipotens qui conuertis ignorantes: et reducis ad uiam ueritatis de errore in scientiam: et commutas fera in humana: presta misericordiam omnibus inuocantibus nomen beatorum Christophori Martyris tui atque comitum eius: ut non tantum ab angustiis et tribulationibus huius seculi eruantur: sed ab illo loco in quo requies est  amara: et sempiternus dolor inhabitat. R\. Amen. Per Dominum nostrum Iesum Christum filium tuum: qui tecum et cum Spiritu Sancto unus Deus uiuit et regnat in secula seculorum. R\. Amen. Dominus sit semper uobiscum. R\. Et cum. Missa acta est in nomine Domini nostri Iesu Christi: perficiamus cum pace. R\. Chorus. Deo gratias.


In natale Sanctorum septem Dormientium:

Omnia dicantur plurimorum Martyrum. fol. 430.


In natale Sanctorum Nazarii: Celsi: et Pantaleonis:

Omnia dicantur plurimorum Martyrum. fol. ut supra.


In festo [a 2Kb] Sancti Felicis Martyris.


Ad Missam Officium.

Gloriam et magnum decorem. Quere in communi  unius Martyris. fol. 421.

Oratio. Deus cuius honor sanctitas est: quem diligere  salus est: et amare perfectio: inlabere in cordibus nostris: et da in omni Ecclesia tua Martyris tui Felicis lucere uestigia. Ut te regente omnium gressus: ea nos uia perducat ad uitam: que beatissimum Martyrem tuum extulit ad coronam. R\. Amen. Per misericordiam tuam Deus noster etc. Dominus sit semper uobiscum. R\. Et cum.

Profetia. Beatus uir qui non est lapsus uerbo. Quere in communi unius Martyris. 421.

Dicat Presbiter. Dominus sit semper uobiscum. R\. Et cum spiritu.

[b 1Kb] Psallendo. Exurge Domine et intende iudicio meo Deus meus: et Dominus meus in causam meam. u\. Effunde frameam: et conclude aduersus eos qui me persequuntur: dic anime mee: salus tua ego  sum. P. Deus meus.

Dicat Presbiter. Silentium facite. Epistola. Confortare in gratia que est in Christo Iesu. Euangelium. Una dierum Dominus etc. Quere in com. unius Martyris. fol. 423. Dominus sit semper uobiscum. R\. Et cum spiritu. Lauda. Alleluia. u\. Beatus homo. Sacrificium. Fulgebit iustus. Quere in com. unius Martyris. fol. 422.

Missa. Omni cura: omni studio: omnique deuotione fratres karissimi diem hunc: quem beatissimus Felix effusione sanguinis sui pro Christi nomine felici martyrio consecrauit: diuinis officiis celebremus. Qui Saluatoris nostri precepta custodiens: dum studio secularium litterarum Cesarea degeret: perfectus in legem Domini Sanctam Hierusalem Felix  intrauit. Et quod in ista de ambitione humane institutionis amisit: in illa Angelorum societatem diuina contemplatione promeruit. In ista reliquit temporalem ac perituram stulticie sapientiam: in illa adquisiuit eternam in Deo manentem ueram sapientiam. Huius igitur presidio Deum communi prece poscamus: ut qui illum ditauit uirtutibus: nobis per eum suis dignetur suffragare muneribus. R\. Amen.

Alia Oratio. Deus qui beatissimum Felicem Martyrem tuum: ita Sancti Spiritus calore inflammasti: ut contemptu rerum presentium: te sequeretur: et promissionis tue donis celestibus ditaretur. Qui in [c 1Kb] genitali solo tepescente persecutionis flamma: dum miles tuus in quo pro tuo nomine certaretur: inquireret:  et inexardescentem declinare a ciuitate in ciuitatem sciret: 353 zelo tui amoris armatus:  non ad ostium se elegit abscondere: sed in acie ubi certamen ageretur immittere. His itaque patrie cedens ponti freta transcurrens: te qui ubique totus es querens: Gerundam usque peruenit. In qua ut bonus negociator preciosam margaritam: quam distractis omnibus comparauerat: cunctis fidelibus preponebat. Per quam et fortes in fide construeret: et dubios fidei fideliter reformaret. Non formidando de presentibus penis: sed properando congandens premiis de eternis. Unde precamur te omnipotens Deus: ut eius suffragio nos tuearis de celis: cuius martyrium cultu tuo celebramus de terris. R\. Amen.

Post nomina. Oratio. Deus qui auctor felicitatis eterne es: Felicis Sancti tui obtentu serenus recepta offerentis populi uotum: et cunctis tribue remedium  postulatum. Sicque per illum pius opitulator assiste precibus nostris: ut defunctorum spiritus beatorum consortiis consoleris. Quo illo interueniente feliciter uiuamus in seculo: qui nomine Felix et merito: felici est pro te consecratus martyrio. R\. Amen.

Ad pacem. Oratio. Iesu Dei fili: qui felices animas beatorum in celestem Hierusalem feliciter locans: felices eos qui in eius pace gaudent diuina auctoritatis sententia prolata denuncias. Fac nos feliciter Felicis tui merito in ipsius superne Hierusalem perenni felicitate letari: atque illius de die in diem desideriis renouari: et sicut huius ciuitatis auidus negociator hic Sanctissimus extitit Felix: qui probitate morum potissimus: et patria exul et rebus tumentis seculi sapientiam deserturus: celestes accumulans fructus:  ad illam conscendit cum his que adquisierat coronatus: ita quoque nos te opitulante strenui negociatores in hac uita pacis et caritatis effecti: sic omnia que gerimus in tua et proximi dilectione agamus: ut dignum conquestum huic sancte patrie coronaturi post nostrum transitum deportemus.

R\. Amen.

Inlatio. Dignum et iustum est: satis nobis conueniens: tibique dignum est uere: ut gratias referamus tua creatura: tue maiestati Domine omnipotens sempiterne Deus per Iesum Christum filium tuum: si tamen fueris dignatus inspirare: quas tibi possimus grates persoluere. Nam nichil tibi dignum seruitutis est nostre: nisi quod dignum effici possit dederis  ipse. Unde cum in Sanctis tuis cernimus mirabilem te: mirabilia conspicimus a Sanctis fieri per te. [a 2Kb] Tu es enim qui facis mirabilia solus. Quis enim reticeat laudes tuas? quas nec intellectu colligere: nec lingua  possumus dicere: et tamen obstestatione tui compellimur non reticere. Tu enim Felici tuo felicitatem conferens: primum Christi tui eum agnitione inlustrem: dehinc lauacri unda prestantem. Post hec laudabilis uite moderamen continentem: postremo martyrii fecisti congressione ammirabilem. Cunctis similiter insinuans posse te impertiri: si similiter cuncti gratie tue uellent adherere. Aut si certa omnium merita: dispensatione tua per distributionem munerum: et multimoda actione sua: non ostenderes a semetipsis discreta. Quid sunt enim bona merita nostra: nisi dona tua? Et ideo benedicimus te: gratias agimus tibi: magnificamus et conlaudamus te. Creasti enim omnia bonitate: redemisti miseratione: amas benignitate. Et cum in omnia opera tua: ab  operibus tuis intelligaris omnipotens: minus de te profertur: quam sentitur: et plus est procul dubio: quam sentiatur. Quid enim dignum loquetur caro de spiritu? natura lutea de opifice suo? mortalis de uita? temporalis de eterno? homo de Deo? sed quoniam in contemplatione tua deficit: non modo uiciata: sed etiam illa superna et purgata creatura: nichil conducibilius nobis esse credimus: si in hac festiuitate Martyris tui Felicis: felicitate Felix: et nomine: redempti unigeniti tui Domini nostri Iesu Christi sanguine: uotum nostrarum precum cum supernis uirtutibus noueno numero consecratis: nos oues pascue tue recepti in denarium: ut continuemus clamantes: et dicentes. Sanctus. Sanctus. Sanctus.

 354 Post Sanctus. uere sanctus: uere gloriosus es et ammirabilis Deus Pater omnipotens. Qui beatissimum Martyrem tuum Felicem: ita magisterio fecisti euangelice predicationis instructum: ut dum relicta patria: exul te luminum Patrem quereret: ut non obtecta modio: sed super candelabrum lucerna fidei cunctis in Ecclesia perluceret: seuientem fidei persecutorem inimicum [b 1Kb] non quesitus aufugit: sed querens cum quo certaret inuenit. Qui cum [c 1Kb] comprehensores cruentis tribunalibus ob confessionem tui nominis [d 1Kb] sisteret: et primum lenocinatione sermonum Sanctum tuum suasionibus inimici inlecebrare tentarent: pectus quod tu sera gratie tue firmaueras: telo reserare non ualuerunt inimici. Ingerit itaque insaciata crudelitas imi squallorem carceris ferri pondera.  Inedie tabem: flagellorum sulcam ungularum lacerationem: maris naufragia: totaque peruersitate mentis terrere militem tuum attentat. Sed tu adiutor fortis: dum in omnibus facis uictorem Martyrem  tuum: deficientibus penis: fatetur se etiam aduersarius uictum. Ut sentiret se diuino iudicio penis subditum: qui uanis supersticionibus deditus cogebat tormentis subdi Martyrem tuum. Insaniens itaque uicta crudelitas Sanctum interfici iubet: carcere trusum: sed Felix triumphator Dominum Deum confessus in terris: felicem animam triumphantibus Angelis premisit in celis. Christo Domino Redemptori nostro.

Post pridie. Oratio. Unigenite Deus noster: qui pro beatissimi militis tui Felicis fide remuneraturus aspiciens: non eum solo deseris: non etiam pelago. Cum diuinitatis tue auxilio ubique munitus: et in terra consistens: aduersarium conterit uerbis: et mari adgrediens fluidas suis submittit undas uestigiis. Quesumus:  ut huius Martyris mollitus suffragio: uitam nostram eluens: ceno eruas a profundo: conferendo sanctificationem oblatis: et perpetuam benedictionem sumpturis: quo te Dominum nostrum et corde et labiis perenniter confiteamur mundissimis: quem idem Martyr Angelis immixtus conlaudauit uocibus suis. R\. Amen.

Ad orationem Dominicam.

Omnipotens Domine: qui es auctor felicitatis eterne: impetrante quesumus Sancto tuo Felice: squallorem a nobis nostre infelicitatis absterge: ut apud te in eternum cum ipso feliciter gaudeamus: cuius congaudentes felicitati: festa hodie solennia celebramus: proclamantes e terris. Pater noster.

Dicat Presb. Humiliate uos benedictioni. Dominus  sit semper uobiscum. R\. Et cum spiritu tuo.

Benedictio. Felices uos Dominus Martyris sui Felicis intercessione efficiat: et omnia mala a uobis depellat. R\. Amen. Presentem uitam feliciter agere concedat: ac uobis benedictione perpetua benedicat R\. Amen. Nullum ex uobis infelicem esse permittat: sed felicibus uobis felicior semper occurrat. R\. Amen Per misericordiam ipsius Dei nostri etc. Dominus sit semper uobiscum. R\. Et cum.

Dicat Chorus. Gustate et uidete.

 Com. Refecti Christi corpore. Require in festo Corporis Christi. fol. 267.

Oratio. Presta nobis omnipotens Deus beatissimi tui Felicis assiduum patrocinium: ut eius quoque preclarum assequi mereamur exemplum. Ut sentientes impensissime suffragantem: sequamur fortissime preliantem. R\. Amen. Per misericordiam tuam Deus noster etc. Dominus sit semper uobiscum. R\. Et cum. In nomine Domini nostri Iesu Christi: perficiamus cum pace. R\. Deo gratias.


In festo Sanctorum Simplicii: Faustini: et Beatricis:

Omnia dicantur plurimorum Martyrum. fol. 430.


In festo Sancte Marthe hospite Christi:

Omnia dicuntur unius uirginis. fol. 436.


In festo Sanctorum Abdon et Sennen Martyrum:

 Omnia dicantur plurimorum Martyrum. fol. 430.


In festo Sancti Germani Episcopi et confessoris.

Omnia dicantur unius Confessoris Pontificis. fol. 432.


uincula Sancti Petri:

Omnia dicantur ut in Cathedra. fol. 312.


In festo Machabeorum Martyrum:

Omnia dicantur plurimorum Martyrum. fol. 430.


355 In festo Sancti Stephani Pape et Martyris:

Omnia dicantur unius Martyris Pontificis. 423.


Inuentio Sancti Stephani Martyris:

Omnia dicantur ut in alio festo maiori. fol. 42.


In festo Sancti Petri Exomensis:

Omnia dicantur unius Confessoris Pontificis. fol. 432.


In festo Sancti Dominici de Ordine Predicatorum:

 Omnia dicantur unius Confessoris. fol. 432.


Eodem die Sancte Marie de Niuibus:

Omnia dicantur ut in Assumptione. folio 361.


Transfiguratio Domini:

Omnia dicantur ut in Dominico post Pentecosten. fol. 263. In festo Sanctorum [a 5Kb] Iusti et Pastoris ad Missam officium: omnia alia plurimorum Martyrum. fol. 426, excepta Missa.

Missa. Dominum Iesum Christum auctorem iusticie: et celestis alimonie largitorem fratres karissimi  unanimes deprecemur: ut nos in die electorum Iusti et Pastoris Martyrum suorum iusticie fructu locupletet: et salutaris uerbi sacramento reficiat. Iusti sui precibus peccatores iustificet: et Pastoris patrociniis tueatur Catholicum gregem. Atque ita utrorumque Sanctorum preces suscipiat: ut cunctorum supplicantium peccata dimittat. Det nobis in tanta festiuitate leticiam: omnique Christiane congregationi concordiam. Deprecantium se uoces exaudiat: languentibus medelam infundat: oppressis libertatem: discordantibus tribuat pacem: laborantium necessitatibus subueniat: populorum uota multiplicet: suscipiat uota fideliter: que inspirauit offerenda clementer. Et quodcumque non facile prestatur indignis: totum nobis pro suis quibus nichil  [a 1Kb] abnegat imperciat Sanctis. R\. Amen.

Alia Oratio. Domine qui es iustus iustorum: et pastor piissimus animarum: qui Iustum et Pastorem innocentes: in regno tuo Martyres suscepisti: tribue in nobis innocentiam tenere: dum uiuimus: et iusticiam custodire: dum iudicamus. Ut etiam defuncti in consortio tuorum Sanctorum sine fine uiuamus. Quatenus eorum uestigiis inherentes: non ab illis per mala opera afficiamur exteri: qui te confitendo propter te mortui: tibique sunt feliciter sociati. Ea fides te nobis reddat propicium: que illos gloriose peruexit ad regnum. Illi tuam contemplantur quotidie gloriam: nos flagitamus per momenta misericordiam. Illis conlata est post mortem uictoria: nobis eorum interuentu donetur facinorum indulgentia.  Ut qui illos amicitie tue fecisti participes: nos indignos eorum gaudiis efficias sine fine consortes. R\. Amen.

Post nomina. Oratio. Deus qui iusticie uindex: et pastor pius: redemptor ouium cognosceris esse: propiciatus in hac solennitate tuorum infantium Iusti et Pastoris oblationes populi suscipe offerentis.  Iusti tui precibus respice misericors: et Pastoris suffragio consolare defunctos. Quo iusticia pastoris summi concreta clementie: celesti pascat alimonia: quos creauit: pietate iustificet: quos redemit.

R\. Amen.

Ad pacem. Oratio. Fons pacis: origo dulcedinis: initium caritatis Christe Deus: qui cara duorum paruulorum pectora fratrum Iusti scilicet et Pastoris tanto tue dilectionis implesti amore: ut ultra uires uiriliter dimicarent: qui adhuc lactentis teneritudine agebantur infantie: presta nobis: ut alterne nexi uinculo pacis: nullis attentemur iaculis aduersantis: quo sic in nobis iusticia Iusti precibus floreat: ut Pastoris consolatio se super nos in pace dilatata diffundat. R\. Amen.

 Inlatio. Dignum et iustum est: equum uere et salutare est: nos tibi gratias agere omnipotens Deus: cuius potentia mundum regit: atque clementia in omnibus mundi partibus opportuna Sanctorum suffragia prebet. Postquam enim per orbem uniuersum: notitiam tui nominis regeneratis inter populos tradidisti: Martyres quoque: qui te non solum uoce: sed et sanguine testificati sunt: Ecclesie tue presules per loca quamplurima: uelut preciosissima ornamenta disposuisti: ut fidelium congregatio: que peregrinatur in terris: haberet consolationem in Sanctis. Et que presentibus afficitur malis: tuitionem inueniat [b 1Kb] uernacula in patronis. Inter quos dum Iusti tui plena deuotione adheret [c 1Kb] exequiis: Pastoris simul 356 atque eiusdem se gubernari  gaudet precibus indefessis. Quos ab occiduis partibus semper uicturos: immaculatos pueros elegisti: ac propter nominis tui confessionem punitos: uelut acceptabiles tibi hostias assumpsisti. Ipse etenim laudem ex ore infantium et lactentium perfecisti: qui [d 1Kb] in sue infantie rudimentis: necdum loquendi habilem propter te punitam Sanctorum etatulam  coronasti: tueque dextere tactu paruulis benedicens: talium esse regnum celorum: uoce ueridica predixisti. Nullus itaque sexus nullaque non etas exornata efficitur premiis sempiternis: quia omne humanum genus redemptum est precio sanguinis tui. Propter quod Ecclesia Catholica: que accepit arram Paracliti tui: hec tibi [a 1Kb] in Sanctis offert pignora perceptura gloriam tui regni. Quorum meritis bonorum uniuersitas adiuuatur: horum memoriis nostra congregatio: nostraque inlustretur ex toto deuotio. Quorumque ex progenie tanti nominis testes suscipiuntur in celo: eorum posteritati uberiora beneficia condonantur in seculo. Quique iam a te Domine post uictoriam coronati: et in tua beatitudine constituti atque Angelorum cetibus adgregati:  te piissimum redemptorem quotidie cum Cherubin ac Seraphin sine fine conlaudant: ita dicentes. R\. Sanctus.

Post Sanctus. uere sanctus: uere benedictus Dominus noster iehsu Christus Filius tuus. Qui paruulorum suorum Iusti et Pastoris roborauit infantiam. Quo eorum tenera etas persequentis posset sustinere [b 1Kb] tormenta. Quique in illis cum se inuicem ad passionem exhortarentur: fari dignatus est per gratie donum. Qui non uigore corporis: sed spiritus optatum continuo adepturi erant martyrium. Pro quo debitas illi tecum atque Sancto Spiritui gratias referentes: qui solus abundans in dono gratie: ex ore infantium et lactentium perfecit laudem. Precamur: ut horum innocentiam mereamur tenere dum uiuimus:  quorum hodie festa solennia celebramus. Per Christum Dominum ac redemptorem eternum.

Post nomina. Oratio. Deus lactentium fides: Spes infantium: Charitas puerorum. qui per [c 2Kb] innocentium tuorum Iusti et Pastoris laudem: cunctos prouocas ad salutem: infunde in nobis quesumus puritatem lactentis infantie. Ut dum sensu iusticie paruulis adequamur: in illa remuneratione fidelium pariter gloriemur. Sicque eorum interuentu: his hostiis benedicito: ut ex his sumentes: et peccaminum eluantur labe: et pure confessionis potiantur dulcedine. R\. Amen.

 Ad orationem Dominicam.

Exultantes de tuorum Iusti et Pastoris Deus Pater triumphis: quorum lactentium infantium etas relictis scole tabulis: ad suscipiendum alacriter peruolauit brauium passionis: tibi creatori nostro et uota cum gaudiis: et scelera pandimus cum lamentis. Poscentes tuam piissimam maiestatem: ut qui illorum innocentiam consecrasti martyrio: nostram miseriam repares innocentie bono. Quo eorum adiuti suffragiis: ad te proclamare mereamur e terris. Pater noster.

Dicat Presbiter. Humiliate uos benedictioni. Dominus sit semper uobiscum. R\. Et.

Benedictio. Deus qui pius redempti gregis est pastor: eterne iusticie prerogator: sanctorum Iusti et  Pastoris precibus nos tueatur a malo. R\. Amen. Iusti sui obtentu faciat uos semitas tenere iusticie: et Pastoris prece: super uos pius pastor inuigilet. R\. Amen. Quo utrorumque adiuti presidiis: sic perenniter fulgeatis iusticie cultu: ut sine, confusione perueniatis ad pastorem animarum uestrarum. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Dicat Chorus. Gustate.

Com. Refecti Christi corpore. Quere in festo Corporis Christi. fol. 267.

Oratio. Suscipe Domine precem populi tui: et directam in spiritu tuo supplicationem: tanquam odorem incensi fragrantis assume. R\. Amen. Per misericordiam tuam Deus noster etc. Dominus sit  semper uobiscum. R\. Et cum. Missa acta est in nomine Domini nostri Iesu Christi: perficiamus cum pace. R\. Deo gratias.


Sixti Pape: Felicissimi: et Agapiti Martyrum:

Omnia dicantur plurimorum Martyrum. fol. 430.


357 In natale S. Donati Episcopi et Martyris:

Omnia dicantur unius Mart. fol. 430.


Eodem die Mammetis Martyris:

Omnia dicantur ut supra.


In natale SS. Ciriaci et Largi et sociorum eius:

Omnia dicantur plurimorum Martyrum. fol. 430.


In natale [d 4Kb] S. Laurentii Martyris.


Ad Missam. Officium.

 Gloriam et magnum decorem. Quere unius Martyris. fol. 421.

Oratio. Domine Iesu Christe: qui beatissimum Laurentium Martyrem tuum: amplius refulgere meritis: quam flammis affici prestitisti: [a 1Kb] ut fortissimus Martyr plus amore: quam ardore ferueret: tribue: ut scintilla fidei eius ita flammemur: ne ab igne seculi consummamur. R\. Amen. Per misericordiam tuam Deus noster etc. Dominus sit semper uobiscum. R\. Et cum.


Lectio libri Ecclesiastici Salomonis .

R\. Deo gratias.

Qui aurum diligit: non iustificabitur. Et qui insequitur [c 1Kb] consummationem: replebitur ex ea. Multi  dati sunt auri casus: et facta est [d 1Kb] in facie ipsius perdicio illorum. Lignum offensionis est aurum sacrificantium. ue illis qui sequuntur illud: et omnis imprudens disperiet in illo. Beatus diues: qui inuentus est sine macula: et qui post aurum non abiit: nec sperauit in pecunia et thesauris. Quis est hic: et laudabimus eum? fecit enim mirabilia in uita sua. [e 1Kb] Quis probatus est in illo: et perfectus est? et erit illi gloria eterna. Qui potuit transgredi et non est transgressus: et facere mala: et non fecit. Ideo stabilita sunt bona eius in Deo: et eleemosynas illius [f 1Kb] enarrauit Ecclesia sanctorum. R\. Amen. Dicat Presb. Dominus sit semper uobiscum. R\. Et cum.

[g 1Kb] Psallendo. Beatus uir qui miseretur et commodat: disponet sermones suos in iudicio: quia in  eternum non commouebitur. u\. Dispersit et dedit  pauperibus: iusticia eius manet in seculum seculi. P. Quia in eternum.

Dicat Presb. Silentium facite.


Sequentia Epistole Pauli Apostoli ad Corinthios .

R\. Deo gratias.

Fratres: hoc dico. Qui parce seminat: parce et metet. Et qui seminat in benedictionibus: de benedictionibus et metet. Unusquisque prout destinauit in corde suo: non ex tristicia aut necessitate. Hilarem enim datorem diligit Deus. Potens est enim Deus omnem gratiam abundare facere in uobis: ut in omnibus semper omnem sufficientiam habentes: abundetis in omne opus bonum. Sicut scriptum est. Dispersit dedit pauperibus: iusticia eius manet in  eternum. Qui autem amministrat semen seminanti: et panem ad manducandum prestabit: et multiplicabit semen uestrum: et augebit incrementa frugum iustitie uestre: ut in omnibus locupletati abundetis in omnem simplicitatem: qua operatur per nos gratiarum actionem Deo. Quoniam ministerium huius officii non solum supplet ea que desunt Sanctis: sed etiam abundat per multas gratiarum actiones in Domino. Per probationem ministerii huius glorificantes Deum in obedientiam confessionis uestre in Euangelium Christi. R\. Amen.


Lectio sancti Euangelii secundum Mattheum .

In illis diebus: Dominus noster iehsu Christus: loquebatur discipulis suis dicens. Nolite thesaurizare  uobis thesauros in terra: ubi erugo et tinea demolitur:  et ubi fures effodiunt: et furantur. Thesaurizate autem uobis thesauros in celo: ubi neque erugo: neque tinea [a 1Kb] exterminat: et ubi fures non effodiunt: nec furantur. Ubi enim est thesaurus tuus: ibi et cor tuum est. Lucerna corporis tui est oculus tuus. Si fuerit oculus tuus simplex: totum corpus tuum lucidum erit. Si autem oculus tuus nequam fuerit: totum corpus tuum tenebrosum erit. Si ergo lumen quod in te est tenebre sunt: ipse tenebre quante erunt? Nemo potest duobus Dominis seruire. Aut unum odio habebit: et alterum diliget: aut unum sustinebit: et alterum contemnet. Non potestis Deo seruire et mammone. Ideo dico uobis ne soliciti sitis anime uestre: quid manducetis: neque corpori uestro: quid induamini. Nonne anima plus est quam  esca: et corpus: quam uestimentum? Respicite uolatilia celi: quoniam non serunt: neque metunt: neque congregant in horrea: et Pater uester celestis pascit illa. Nonne uos magis pluris estis illis? Quis autem uestrum cogitans potest 358 adiicere ad staturam suam cubitum unum? Et de uestimento quid soliciti estis? Considerate lilia agri quomodo crescunt: non laborant: neque nent. Dico autem uobis: quoniam nec Salomon in omni gloria sua coopertus est: sicut unum ex istis. Si autem fenum agri quod hodie est [b 1Kb] in agro: et cras in clibanum mittitur: Deus sic uestit: quanto magis uos [c 1Kb] minime fidei? Nolite ergo soliciti esse dicentes: quid manducabimus aut quid bibemus: aut quo operiemur? Hec omnia gentes inquirunt. Scit enim Pater uester:  quia his omnibus indigetis. Querite autem primum [d 1Kb] regnum Dei: et hec omnia adiicientur uobis.

R\. Amen.

Dicat Presb. Dominus sit semper uobiscum. R\. Et cum.

[e 1Kb] Lauda. Alleluia. u\. uideant pauperes et letentur: querite Dominum et uiuet anima uestra. P. Alleluia.

[f 1Kb] Sacrificium. Ego Dominus creaui te: et dixi tibi: puer meus es tu: elegi te: noli timere. Egeni  et pauperes querunt te: et tu exaltabis eos in Domino Deo tuo: alleluia. u\. uocauit te Dominus ad iusticiam: et tenens manum tuam confortauit te: et constituit te in lucem gentium: aperire oculos cecorum: ut populus direptus et uastatus inuocans me. P. Et tu exaltabis.

Missa. Ad misericordie opera exequenda fratres karissimi: Christianas mentes hodierna solennitas excitauit: que beatum Laurentium facultates sibi ab antistite suo Sixto Sancto commissas: Ecclesie sic misericorditer dispensasse narrauit: ut replens dexteram pauperum: illic poneret que custodienda susceperat: ubi uiolentus persecutor intrare non poterat. Imitemur proinde Martyris patientiam: cuius beatam approbauimus uitam. Transferamus nos  etiam uniuersa queque diligimus ad eterna tabernacula: qui migrare disponimus de hac temporali uita. Ut cum dies tentationis aduenerit: nichil habeamus quod perdamus inuiti: sed spirituali gaudio sapienter accincti: dimicemus fortiter ad effusionem sanguinis: contra perfidiam inimici. Reseruantes constantiam ueritatis: qua possimus deuincere aduersarium hostem in nomine Trinitatis. Hec est enim uictima Deo semper accepta: cuius per hoc sacrificium recordari compellimur: quando eius salutaris hostie perceptione mundamur. R\. Amen.

Alia Oratio. Deus qui diuinitatis tue potentia clarens: diuinos ac celibes Ecclesie tue [g 2Kb] Sixtum atque Laurentium elegisti gubernatores. Cum in unum Sacerdotii summam: in alterum Leuitici ordinis contuleris  gratiam: intentis te precibus supplicamus. Ut in tante diei solennitate: conuentum familie tue placatus ipse respicias: et postulatus celer occurras. Sixtus officii sui non immemor sanctificanda tibi offerat uota: similiter et Laurentius ministerii sui exequens curam supplicantibus nobis subministret remedia postulata. Per illum discamus quod ipse egit: pro te Domino ceruices ponere: per istum cremantis seculi: [h 1Kb] illum non subrui tempestate. Permature discretionis iudicio freti polleamus seniorum:  per istum ualide iuuentutis luctamen arripientes: fide extinguamus incentiua libidinum. Quo sic per Sixtum sanctificandi tuis altaribus offeramur: ut tradente nobis Laurentio calicem salutis in remissionem peccatorum sumere mereamur.

R\. Amen.

Post nomina. Oratio. Clementissime creaturarum omnium Deus: pro cuius nomine beatissimi Sixtus atque Laurentius Martyres uiriliter certauerunt: et diuerso moriendi genere coronati sunt. Cum et Sixtus tuo domitas iugo ceruices [a 1Kb] gladio perempturus exhibuit: et Laurentius combustum in craticulam corpus suum uersari precipiens: spiritum uite inter flammas efflauit. Te quesumus: te rogamus: ut horum precibus corpus nostrum tentationum flammis non  ardeat: cor diuinis flatibus concalescat. Sicque Sixtus ex accepto Sacerdotali priuilegio ligata criminum nostrorum uincula soluat: ac defunctorum nexus orationis fauore disrumpat. Ut ministerii sui curam cunctis Laurentio impendente: et uiui piaculis et sepulti se nouerint euasisse supplicia. R\. Chorus. Amen.

359 Ad pacem. Oratio. Deus qui beatissimi Leuite tui Laurentii fidem: nec igne subrui nec auaricia fecisti corrumpi: cum et inter flammas inuictus: et inter nummos existeret a cupiditate intactus: perspicuam tue maiestatis potentiam imploramus. Ut fidem qua tibi credimus in nobis adaugeas: caritatis opes impendas: cupiditates interimas: simultatum faces extinguas. Quo nec auaricia uicti: nec odiis: ad te ueniamus  inlesi: illo caritatis tue rore renouandi: quo idem Martyr tuus decoctus igne meruit recreari. R\. Amen.

Inlatio. Dignum et iustum est: equum et salutare est: sancto nomini tuo sempiterna Trinitas fortissime Deus: pro electorum tuorum certaminibus gloriosis: acceptabilem tibi: si pusillis possibile facis: laudis hostiam immolare. Quicquid enim in his magnificum [b 1Kb] operante peragitur merito: totum tuis uirtutibus deputatur. Huius siquidem congressio pugne: nisi te duce et presule fuerit instituta: nec iniri certamen poterit: nec cum laude finiri. Idcirco Domine militum tuorum triumphalem uictoriam celebramus: quorum te et uelle et perficere fuisse probamus. Adsunt  igitur Domine [c 1Kb] horum dierum tempore: tui nominis confessione insuperabiles facti: et coronarum ammirabilium splendoribus decorati. Sixtus Apostolorum tuorum cathedre dignus ascensor: eiusque [d 1Kb] Archidiaconus Laurentius triumphi celestis  ardentissimus assecutor. Sed et Hipolitus uelut utrorumque parentum bonis locupletior factus: his adiungitur heres: quibus licet biduana uel triduana fuerint interualla: te ut oportuit dispensante subeundi certaminis: idem tamen in obtinendo premissionem celestium brauio fidei uiguit ardor. Sixtus quidem ut bos iugo dominice mansuetudinis assuetus; submisso occurrit capite percussori: potentisque canicie fulgenti ceruice renouatus: ut aquila ad celos iuuentute uolauit. Quique Apostolorum choro donatum filium generose mentis Laurentium exspectabat. Quia sine eo proprii sanguinis uictimam offerre nolebat: cui cuncta mysteriorum ministeria transienda commiserat. Qui cum de sua remansione patri querulus extitisset: ab eodem flere prohibitus:  quod post tres dies se sequeretur audiuit. Nec debere de sua desertione causari premonuit: quoniam ei gloriosior diabolo seuiente: inrisoque tiranno triumphus maneret. O Martyrum tuorum Christe infatigabilis fortitudo! Quantum enim durioribus fuerint cruciatibus seuiente carnifice deputati: tantum a te nouarum uirium augmenta triumphant consecuti. Ut et Sanctis tuis gloriam: et inimicis cumules penam. Una denique eademque iusticia: et iudicem inferna cruentum: et celi suscipiunt innoxium uirum. Qui eo usque dum exureretur robustior factus emicuit: ut carnificem tali inrisione damnaret. Ut si cibus placeret quod iam assatum fuerat: manducaret. Quibus uerbis exemplum fidelibus contemnende mortis insinuans: uictricem animam  patri et spiritum commendauit: et post sudorem prelii: Christi refrigeratus amplexu: sub ara celesti umbraculo requiescit. Hunc Hipolitus dum sibi traditum asseruaret custodia militari: crucis tue impressione stupuit miracula facientem: mox animi ferocitate deposita: ad sequendum te fit oue mitior: et ad perferenda pro tuo nomine grauiora tormenta leone robustior. Cuius tam subito mutatum mentis propositum: iudex impius cernens acriori seuitia fertur: ut pote amissis propriis gemens: in quo confestim decernit penam omni crudelitate maiorem. Quemque distentum primitus cardis ferreis laniari: ac deinde ferociorum iumentorum trahi per deuia precepit pedibus alligatum. Sed etiam sic felicem  Christe predicamus tuorum militum pugnam: quibus nec comminatio cruenta defectum: nec pena supplicium: nec mors intulit detrimentum. Cui merito celi: et omnes uirtutes debita laude confessionis occurrunt: aureorumque candelabrorum septifera  coruscatione fruentes: perpetuis uocibus cantum suauitatis extendunt. Archangelorum quoque exercitus 360 in tuo nomine letantes tripudiant: et augustius triumphantes exultant. Cherubin quoque et Seraphin aureo gestientes uolatu perstrepunt: et suauisono carmine: senarum alarum remigiis se pennigerantes extollunt. Bis bina denique animalia cum duodenorum felicium numero seniorum: omnis debita officia seruitutis exsoluunt: et egregia cantica meditantes clamare non cessant: ita dicentes. Sanctus.

Post Sanctus. Osanna in excelsis: uere dignum et iustum est: omni quidem tempore: sed precipue in honorem Sanctorum tuorum: nos tibi gratias consempiterna Trinitas et consubstantialis: et cooperatrix  omnium bonorum Deus: et pro beatissimi Martyris tui Laurentii celeberrimo die: laudum hostias immolare. Cuius gloriosum passionis triumphum anni circulo reuolutum: Ecclesia tua leta concelebrat: Apostolis quidem tuis in doctrina subparem: sed in Domini confessione non imparem. Qui [a 1Kb] niueam illam stolam Leuiticam: martyrii cruore purpureo decorauit: cuius cor in igne tuo quem ueneras mittere super terram: ita flammasti: ut ignem istum uisibilem non sentiret: et appositas corpori flammas mentis intentione superaret: ardentemque globum fide ualidus non timeret. Quique craticule superpositus: nouum sacrificium tibi semetipsum castus minister exhibuit: et ueluti super aram holocausti more decoctus: saporem [b 1Kb] Dominus suauitatis  ingessit. In quo incomparabilis Martyr precordiis pariter ac uisceribus [c 1Kb] medullis liquescentibus desudauit ac defluentia membra torreri inuicta uirtute patientie tolerauit. In quo extensus ac desuper fixus: [d 1Kb] sub dictis iacuit ac pependit incendiis: et holocaustum pietatis cruda coxit impietas: que sudorem liquescentium uiscerum bibulis uaporibus suscepit. Supra quam uelut super altare corpus suum: noui generis sacrificium celebrandum minister imposuit: et Leuita predicandus ipse sibi Pontifex: et hostia fuit. Et qui fuerat minister Dominici corporis: in offerendo semetipsum: officio functus est Sacerdotio. Tuam igitur Domine in eo uirtutem: tuamque potentiam predicamus. Nam quis crederet corpus fragili compage conglutinatum: tantis sine  te sufficere conflictibus potuisse? quis incendiorum estibus humana estimaret membra non cedere: nisi flagrantior [e 1Kb] ad te ueniens: interiorem hominem lampas animasset: cuius potentia factum est: ut leta rore suo anima: coctione proprii corporis exultaret: dum uersari se Martyr precipit: et uorari: ne et paratam coronam uno moriendi genere sequeretur: et sic lenitate cruciatuum uitalis tardaret interitus: non existeret gloriosus coronatus. Per te  Dominum qui es Saluator omnium: et Redemptor animarum.

Post pridie. Oratio. Memores mirabilium tuorum Domine: quomodo Leuita tuus Laurentius nec minis cessit: nec flammis: qui sic in creditis sibi facultatibus auariciam uicit: ut nullo modo posset inter flammas positus superari. Rogamus: ut deuictis in nobis facibus malarum cupiditatum: a te sanctificata hec que offeruntur: horum precibus quorum hodie solennia celebramus: sumantur. R\. Amen.

Ad orationem Dominicam.

Deus qui in ueri holocausti hostiam igne examinatum Leuitam suscepisti Laurentium: quo more holocausti decoctus ad te perueniret integer: pro miseris rogaturus: eius quesumus suffragiis in nobis  omnibus ignis celestis facis [f 1Kb] accendi. Ut purgata conscientia: ad te mereamur proclamare: et dicere. Pater noster.

Dicat Presb. Humiliate uos benedictioni. Dominus sit semper uobiscum. R\. Et cum spiritu tuo.

Benedictio. Christus Dominus uota uestra respiciat: pro quo et Sixtus machera: et Laurentius consumptus est flamma. R\. Amen. Eoque fauente sic per Sixtum grex Catholicus tueatur: ut per Laurentium salutaris calicis [g 1Kb] potatione saluetur. R\. Amen. Quo et illo tuente: et isto suffragante sic illius accendamur exemplo: istius releuemur suffragio. R\. Amen. Ipso prestante et auxiliante: qui cum Patre et Spiritu Sancto unus Deus uiuit et regnat in eterna secula seculorum. R\. Amen. Dominus sit  semper uobiscum. R\. Et cum.


361 Dicat Chorus. Gustate.

Com. Refecti Christi corpore. Quere in festo Corporis Christi. fol. 267.

Oratio. Domine Iesu Christe: qui beatissimum Laurentium Martyrem tuum respuentem uilissimum mundum: aurum ostendisti purissimum: quod ignis utique non consumeret: sed probaret. Et quanto plus arderet: tanto amplius rutilaret: tribue nobis ut cupiditatis incendia non consumant: quos tam fulgentia Martyris tui exempla clarificant. R\. Amen. Per misericordiam tuam Deus noster etc. Dominus sit semper uobiscum. R\. Et cum. Solennia completa sunt in nomine Domini nostri Iesu Christi. uotum nostrum sit acceptum cum pace. R\. Deo  gratias.


Tiburtii Martyris:

Omnia dicantur unius Martyris. fol. 430.


Clare uirginis de Ordine Minorum:

Omnia dicantur unius uirginis. fol. 436.


Sancti Hypoliti sociorumque eius:

Omnia dicantur plurimorum Martyrum. fol. 428.


Sancti Eusebii Presbyteri:

Omnia dicantur unius Confessoris. fol. 432.



[a 12Kb] IN FESTO ASSUMPTIONIS SANCTE MARIE uIRGINIS.


Ad Missam. [b 1Kb] Officium.

Inter medios cleros penne columbe deargentate: alleluia. Et supra scapulas suas in uiriditate auri: alleluia: alleluia. u\: Specie tua et pulcritudine tua: intende prospere procede et regna. P. Et supra scapulas suas. u\. Gloria et honor Patri: et Filio: et Spiritui Sancto: in secula seculorum: amen. P. Et supra scapulas suas.

Oratio. Tibi semper Domine gloria omnipotens Iesu Christe: cuius in celo: et in terra laudis confessio permanet: dum tibi gloria in excelsis decantatur: et in terra pax hominibus nunciatur. Bonam quesumus uoluntatem nobis famulis tuis: et populis supplicantibus  tribue: ut ab omnibus nos mundes peccatis: et pacem tuam perpetuam nobis propicius: et omni populo largiaris. R\. Amen. Per misericordiam tuam Deus noster etc. Dominus sit semper uobiscum. R\. Et cum.


Lectio libri [c 1Kb] Sapientie Salomonis .

R\. Deo gratias.

O pulcra Dei uirgo inter mulieres egredere: et abi post uestigia gregum tuorum. Assimiliaui te amica mea: pulcre sunt gene tue sicut turturis. Ecce tu pulcra es amica mea. Ecce tu pulcra es. Oculi tui columbarum. Surge propera amica mea et ueni. Iam enim hyems transiit et recessit: flores apparuerunt in terra. Surge ostende mihi faciem tuam: et  sonet uox tua in auribus meis. uox enim tua dulcis:  et facies tua decora. Que est ista que descendit per desertum sicut uirgula fumi ex aromatibus mirrhe et thuris: et uniuersi pulueris pigmentarii? Quam pulcra es amica mea: quam pulcra es: oculi tui columbarum: absque eo quod intrinsecus latet. Sicut turris Dauid: tota enim pulcra es: et macula non est in te. ueni de Libano sponsa mea. ueni de Libano: coronaberis. Hortus conclusus soror mea sponsa: hortus conclusus. Fons signatus. Emissiones tue paradisus malorum punicorum cum pomorum fructibus. Una est columba mea: perfecta mea: una est matris sue electa genitricis sue. uiderunt illam filie Hierusalem: et beatissimam predicauerunt: regine: et concubine laudauerunt eam. Que est ista que progreditur quasi aurora consurgens: pulcra ut  Luna: electa ut Sol: terribilis ut castrorum acies ordinata? Que est ista que ascendit de deserto: deliciis affluens enixa super dilectum suum? Pone me ut signaculum supra cor tuum: et quasi monile in brachio tuo: et uera Dei permanet dilectio. R\. Amen.

Dicat Presbiter. Dominus sit semper uobiscum. R\. Et cum.

[e 1Kb] Psallendo. In manibus portabunt te: ne unquam offendas ad lapidem pedem tuum. u\. Quoniam Angelis suis mandauit de te: ut custodiant te in omnibus uiis tuis. Ne unquam.

Dicat Presbiter. Silentium facite.

[f 1Kb] Epistola. De uirginibus preceptum.

 Quere in communi plurimarum uirginum. fol. 438.


 Lectio sancti Euangelii secundum Lucam .

In diebus illis: Dominus noster iehsu Christus: in quoddam castellum intrauit: et mulier quedam Martha nomine 362 excepit illum in domum suam: et huic erat soror Maria nomine. Que etiam sedens secus pedes Domini: audiebat uerbum illius. Martha autem satagebat circa frequens ministerium. Que stetit et ait. Domine non est tibi cure: quod soror mea reliquit me solam ministrare? Dic ergo illi ut adiuuet me. Et respondens dixit illi Dominus. Martha Martha sollicita es: et turbaris erga plurima: porro unum est necessarium. Maria optimam partem elegit: que non auferetur ab ea. Et cum hec diceret: extollens uocem quedam mulier de turba: dicit illi. Beatus uenter qui te portauit: et ubera que suxisti.  At ille dixit. Utique. Beati qui audiunt uerbum Dei: et custodiunt illud. R\. Amen.

Dicat Presbiter. Dominus sit semper uobiscum. R\. Et cum.

[b 1Kb] Lauda. Alleluia. u\. Lauda anima mea Dominum: laudabo Deum in uita mea: P. Alleluia.

[c 1Kb] Sacrificium. Sicut turris Dauid edificata es: et reprehensio non est in te. Quam speciosa et decora facta es in ornamento tuo: et odor unguentorum tuorum sicut odor Libani super omnia aromata: alleluia. u\. Sicut columbe sedentes super abundantia aquarum: et sicut phiale aromatum gignentes unguentoria: et sicut lilia distillantia mirrham: et sicut cornatilia aurea plena Tharsis: et sicut Libanus  electus et sicut cedrus: et sicut colunne marmoree posite super bases aureas formose. P. Quam preciosa et decora.

Missa. Omni studio omnique mentis uoto fratres karissimi: Dominum deprecemur: ut quantum inopie possibile datur affari: grates in quantum possumus agamus: Accliues illius diuinitati: que inter omnia diuinitus inspirata: inter precipua atque eminentiora humano generi dona digne largita: non paruum est: quod tribuit genitrici filii sui gloriose Marie. Dumque ideo eam post mysterium uere Incarnationis: Natiuitatis: Passionis: ac patule ad celum Ascensionis: quamquam prolixi temporis intercapedine gloriosam accersiuit ad se gloria Assumptionis. Sic uero unita carnis natura uirginitati  consimilis. Hodie una cantilla illius conditione: sedem adiit mirabiliter deitatis. Nec immerito quidem debuit feliciter cum filio gloriari: cui diuinitus  intemerato uirginitatis pudore meruit inuiscerari. Ibi namque cum sacris uirginibus iocundari: cui etiam in unito carnis federe incentiuis neuis non potuit uiciari. Ibi nempe perenniter ditata Martyrum uictoria cum meruit eis adunari: dum eisdem ineffabiliter uniuit: cuius manu extenti sunt celi. Cui per integritatem carnis et spem sincerissimi cordis: attolli digne concessum est in celestibus regnis. R\. Amen.

Alia Oratio. Ingenite Pater summe: qui tanta ac talia beneficii munera uirgini gloriose Marie contulisti. Cuius uerbo attestante Angelo ditata: cuius spiritu inlibate sistit fecunda. Cuius uirtute diuinitas obumbrata. Cuius munditia saluationem noscitur paritura. Cuius uoluntate uirgo sistit ante partum:  cuiusque posse uirgo mansit post partum. Cuius imperio ipsius candida castitas. Cuius miraculo immaculata uirginitas. Indignis quesumus annue nobis: eius fauore tu eripe de nugis: sine merito mundari de propriis. Ac sicut [d 1Kb] illa hodie inter Angelorum uirginumque choros meruit assumi: siue dono inlibate carnis feliciter iocundari: sic nos stimulo perfecte extirpato carnali: beatiores ibidem misericorditer [e 1Kb] admitti. Fruituri nempe ibidem cum Angelis perennius regno: quibus hodie fuit per eam letabunda Assumptio. Ibidem semper sine termino permansuri: ubi omnis celestis exercitus gloria tante assumptionis gauisus: indesinenter meruit iocundari.

 R\. Amen.

Post nomina. Oratio. Eterne Deus summe: accliues clementiam exoramus diuinitatis tue: ut qui hodie inter Angelorum florentissimas legiones: Prophetarumque fulgentissimos fasces. Inter Apostolorum titulos latiores: Martyrum: uirginumque cateruas dedicatas: gloriosissimam uirginem assumpsisti Mariam: 363 [f 1Kb] per unigenitum tuum: filiumque suum Dominum nostrum ad superam et inenarrabilem celi sedem. Quo nemo hominum creditur sumptus: nullusque preter illam attolli noscitur sexus. Dum non sola merito ibidem peruenire potuit: nisi quod sola uirgo post [g 1Kb] parturitium mansit. Postquam sola celi ac terre Dominum diuinitus parturit: et Deum [h 1Kb] caro factum ineffabiliter utero uehit.  Te quesumus: te rogamus: ut sicut illam tanti incircumscripti muneris fecisti dominam: ita facias Ecclesiam tuam per uniuersum orbem diffusam: te  Deo presule omnem contra eam uenientium respuere prauitatem. Nesciens in religione casum: abdicans in conuersatione [a 1Kb] deliquium. Sit quesumus Domine: in religiosis gloriosa: in clericis dedicata: in ministris sancta: in Martyribus prompta: in uirginibus inlibata: in continentibus fecunda: in pauperibus affluens: in pupillis exuberans: in captiuis et uinctis clemens: in uiduis continens: in oppressis releuans: desperatis solamen impertiens: in lasciuis refrenans: in luxuriosis euocans: in obstinatis euetans: in desperatis pia: in uiuentibus magistra: in fidelibus defunctis requies exoptata.

R\. Amen.

Ad pacem. Oratio. Domine Iesu Christe: qui ex uirgine natus: unicus uirginum permanes sponsus.  Quarum tu cetus prebuisti ducatum: ad celi sedem: ubi caput illarum esse uoluisti assumendo matrem gloriosissimam uirginem: te quesumus et rogamus: ut obtentu illarum nigredine careamus omnium nostrorum facinorum. Diuina namque illa et ineffabilis mansio que uirginem hodie sumpsit: sic permansuros in ea nos dextera tue uirtutis censeat: ut letos gnauiter lumine speciei tue ibidem sine fine instituat. Nam si discreta donorum merita ibidem prerogant loca summa et ineffabilia: hodie adeptura noscitur uirgo Maria per te Domine: cui adsunt possibilia uniuersa. Tu es itaque Domine: qui omnia ista disponis: qui etiam celestia ac terrestria precio pacificasti sacri laboris: et filios dignatus es facere gratuita dignitate.

 R\. Amen.

Inlatio. Dignum et iustum est: sanctum et pulcrum est: summe et ineffabilis Deus noster quantis possumus laudare preconiis: et si potentes adsumus lumen tue claritatis pollutis contingere labiis: sed in quantum ipse donaueris: te benedicere et conlaudare digne licebit nobis. Qui etiam ab initio massam [b 1Kb] faxiens fortiter electorum: nonnullis ex illis miracula dare iussisti per uitam: signa per mortem: portenta per assumptionem. Alios namque potenter resuscitans post carnis defectum: alios uero concremans per mentis excessum: dumque alios reddidisti dissimiles per obitum ineffabilem soporum. Illud enim uero Domine quod non dubium de Enoch  creditur: uel Helia certius: eo magis uerius confitemur de [c 1Kb] Iohanne uel Maria. Dicam: dicam: hoc illi meruere ante sacrum aduentum: quod et isti  experti sunt [d 1Kb] post euum paratum: dicam: plerique propter Christum. Quidue mirantur? Ille Enoch nunquam comparauit: cum uates et ipse Isrelita auriga simillime latuit: et corpore uiuos mansio celestis utrosque detinuit. Compleuit et ipsa: quod perfecit: et istis. Illis per indeclinabilem carnis statum: [e 1Kb] post etiam sepulcri descensum pernicemque illinc Marie et ineffabiliter exitum: sicuti ibidem Iohannis ingressum: sic permansurum incomprehensibiliter usque ad futurum aduentum. O sacratissimum archanum et inexprobabile prouisum: quod unumquemque illorum iam per disparem modum inter plurimos mire sublimauit ad celum. Merito quidem et gloriosa uirgo Maria: celi petiuit intimum: dum celi et terre sola uisceribus sacris  portauit Deum et Dominum. O ineffabilis castitas: et immaculata uirginitas: que nouo et ineffabili modo adsumi in superna meruit sede. uisura cum Angelis ibidem perpetim Deum: cuius uerbi in terra sacrum effecta est templum. Cui nullo modo ibidem incomprehensibilis frustratur sedes: sicuti incomprehensibilis partus non denegatur in terris. Talium est enim ibi diuinitus ascendisse: qualium in nouo uirginis partu hic similem non inuenisse. Quid uero uerius datur intelligi: hanc Christus elegit a qua natus est: 364 hic sic illam uoluit mansisse. Merito diuque merito ibidem gloriosior fore pre cunctis: dum merito longeque digno dignior inuisceratur ex ea Saluator. Hoc te Domine cooperante qui omnia que uelis: facis: et de nullo nusquam uentilaris. Quem  quoque [f 1Kb] gemunt potestates: celicolique ammirantur ciues. Cui multiplex celica illa Angelorum legio: cateruaque Sanctorum: omnium uirginum: Martyrumque concio siue terrestris beatorum multitudo in hoc Assumptionis gloriose uirginis festo non cessant clamare: ita dicentes. R\. Sanctus. Sanctus. Sanctus.

Post Sanctus. uere sanctus: uere benedictus eterne omnipotens Deus: iehsu Christus Filius tuus. Qui [g 1Kb] tam uisibilia ab initio instituens [h 1Kb] infinita: tecum et Spiritu Sancto potentialiter creans: omnia felicius compleuit: et diuinitus peregit extremo. Figitur inter primeuam uel ultimam seculi seriem: se cum in forma Dei esset exinaniens: [i 1Kb] Deo equalem nostrum dignatus est contigium sumere  puluerem. Non quo ante illum eguisset [i 1Kb] clipeo: sed quo uero letalia uulnera sanasset antidoto.  Non quo ante infirmus fulciret propria: [a 1Kb] sed quo uero potentius celestia: terrestria saluasset: uel tartara. Non quo ante ullam passus esset inopiam: sed quo [b 1Kb] uero: inopem gratia redderet diuitem. Non quo ante imbecillis celestes: uel erios domuisset exercitus: sed quo uero fortissimus nouos ibidem reseraret introitus. Unde hoc ante nusquam Domine omne confitemur peractum: nisi et completum esset per uerbum caro factum: quod non natura humana: sed gratia aduniuit assumptum. Accepit namque quod fecerat: in quo ante mirabili modo seseque factum predixerat. De quo mater Syon dicet: homo: et homo diuinitus ammirabiliterque est factus. Talem multoque uere creditur mirabilem matrem creasse: [c 1Kb] qualem diuinitus per  eam transiens: decus uirgineum non admisisset. Dum ab illo creari: ita est [d 1Kb] ab ipso concipi. Hec autem Domine omnia si humanis uiribus possent exequi omnia diuina nusquam probarentur oriri. Quis uero tandem huius sancte mysterium approbare poterit tante Incarnationis: Natiuitatis Filii: in celum Ascensionis: et matris tam incomprehensibilis inlibate Assumptionis: nisi recta de Patre et Filio atque Spiritu Sancto sinceriter credat: et de matris Assumptione mirabiliter sentiat. Dum et incomprehensibilia sunt utraque: et inde credenda utraque: qui uere confitemur utraque. Hec fides uerissima: qua reconciliamur piissimo Deo: et adoptamur in filiis. Christo Domino redemptorique nostro.

 Post pridie. Oratio. uirgo Dei genitrix Maria: cuius hodie ueram Assumptionem celebramus in sede superna: quesumus indigni: et peccatores [e 1Kb] ubi assumpta est noui miraculi gloria: beatiores quandoque mereamur attolli prece hac tua dicata. Roget quesumus ibidem pro nobis dignitas tui pudoris: qui te de terris ineffabiliter sumpsit [f 1Kb] in celis post somnum quietis: et cursum consummatum uite temporalis. Adsit rogamus ibidem pro nobis indignis [g 1Kb] plebs tua semper suffragatrix. Quatenus hic per eam [h 1Kb] abluti ab omnibus facinorum contagiis: mereamur Angelorum compotes esse in celestibus regnis.

R\. Amen.

Ad orationem Dominicam.

 Domine Iesu Christe: qui sic uirginem matrem honorificasti: quousque Assumptionis gratia eam  [i 1Kb] coram te suffragatricem incomparabilem: indigni quesumus diuinitatis tue clementiam. Quatenus per obtentum illius beatissime genitricis: quam [i 1Kb] celibem hodie fecisti in celestibus regnis: emundati ab uniuersis contagiis audeamus exclamare: et dicere e terris. Pater noster qui es in celis.

Dicat Presb. Humiliate uos benedictioni. Dominus sit semper uobiscum. R\. Et cum.

Benedictio. Exoratu uirginis sacre Marie uestra sint merita: et radicitus coram Christo abolita piacula. R\. Amen. Et sicut illa hodie conletatur in sede superna cum Angelis Sanctis: sic uos gaudeatis adquisisse 365 paradisum eterne felicitatis. R\. Amen. Quo anima simul et corpore sani et integri hinc exeuntes: ad illam feliciter et digne perueniatis sedem:  quo ipso miserante ab eo diuelli nullatenus possitis. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Dicat Chorus. Gustate et uidete. Com. Refecti Christi corpore. Require in festo corporis Christi. fol. 267.

Oratio. Omnes qui huic tante Assumptionis solennitati conuenistis: et sacrosancta communione mortalia corpora uiuificastis: mereamini per interuentum Sancte et gloriose Dei genitricis: et hic ab omnibus malis eripi: et in futuro cum Christo iocundari. R\. Amen. Per misericordiam tuam Deus noster etc. Dominus sit semper uobiscum. R\. Et cum. Solennia completa sunt in nomine Domini nostri  Iesu Christi: uotum nostrum sic acceptum cum pace. R\. Deo gratias.


Octaua S. Laurentii Martyris:

Omnia dicantur sicut in die. fol. 357.


Agapiti Martyris:

Omnia dicantur unius Martyris. fol. 421.


Bernardi Abbatis:

Omnia dicantur unius Confessoris. fol. 432.


Octaua Assumptionis Beate Marie uirginis:

Omnia dicantur sicut in die. fol. 361.


SS. Timothei: et Simphoriani:

Omnia dicantur plurimorum Mart. fol. 426.



IN FESTO [k 4Kb] S. BARTHOLOMEI APOSTOLI.


Ad Missam. [l 1Kb] Officium.

Gloriam et magnum decorem impones super eum:  alleluia. Et dabis eum in seculum seculi: alleluia: alleluia. u\. uitam petiit a te: et tribuisti ei Domine  longitudinem dierum in eternum: et in seculum seculi. P. Et dabis eum. u\. Gloria et honor Patri: et Filio: et Spiritui Sancto: in secula seculorum. Amen. P. Et dabis.

Oratio. Eternum tue uirtutis nomen omnipotens Deus oramus: ut nos [a 1Kb] martyris tui Bartholomei Apostoli: et omnium Sanctorum meritis socios fide; pares deuotione: extremos passione: et consimiles in resurrectione felicium facias cequari. R\. Amen. Per misericordiam tuam Deus noster etc. Dominus sit semper uobiscum. R\. Et cum.

Prophetia. Iustus si morte preoccupatus fuerit. Require retro in festo Sancti Clementis Pape. fol. 20.

Dicat Presbiter. Dominus sit semper uobiscum. R\. Et cum.

 [b 1Kb] Psallendo. Os iusti meditabitur sapientiam: et lingua eius loquetur iudicium. u\. Lex Dei eius in corde ipsius: et non supplantabuntur gressus eius. P. Et lingua eius.

Dicat Presbiter. Silentium facite.

Epistola. Charissime confortare.

Euangelium. Una dierum Dominus noster iehsu Christus. Require ut supra.

Dicat Presbiter. Dominus sit semper uobiscum. R\. Et cum.

[c 1Kb] Lauda. Alleluia. u\. Exultabit iustus in gloria: et gaudebit in leticia sempiterna. P. Alleluia.

[d 1Kb] Sacrificium. Oraui Deum meum ego Daniel dicens: exaudi Domine precem serui: inlumina faciem tuam super sanctuarium tuum: et propicius intende  populum istum: super quem inuocatum est nomen tuum Deus: alleluia. u\. Cum effunderem precem  meam in oratione in conspectu Domini Dei mei pro peccato populi Isrel: et pro loco sancto eius in tempore sacrificii: Gabriel cito peruolans tetigit me: et locutus est mihi dicens: Daniel uir desideriorum: ab initio obsecrationis tue: ego egressus sum: et ueni ut dicam. P. Et propicius intende.

Missa. Preciosissimam Martyris Bartholomei Apostoli solennitatem fratres karissimi: promptissima celebremus deuotione: suppliciter orantes Dei nostri misericordiam. Ut qui beatissimam prefati Apostoli: et martyris sui annua festiuitate: in hunc diem memoriam excolimus: etsi equari factis eius non possimus: saltim ipso patrocinante imitari fidem eius per omnia ualeamus. R\. Amen.

Alia Oratio. In memoria eterna Beatissimi Apostoli  tui Bartholomei Domine letamur: tempore recurrenti. Magnificantes eius gloriam passionis: et beatitudinis ipsius facta celebrantes: que a te accepit: atque 366 in te possedit: largitore inexhausto: retributore perpetuo: fonte perfluo: thesauro sempiterno: da nobis quesumus ueneratoribus tuis: eius peculiare suffragium: [e 2Kb] et quibus dedisti nominis eius titulum: presta patrocinium indisruptum. R\. Amen.

Post nomina. Oratio. In honorem martyris tui Bartholomei Apostoli: uotiuum tibi Deus sacrificium exhibentes: rogamus: ut eius meritis: et offerentibus ueniam: et sepultis requiem largiaris. Quo huius suffragatione te utrobique parciturum prebeas: cuius te in passione uictorem fuisse demonstras. R\. Amen.

Ad pacem. Oratio. Deus qui sancto Apostolo: et  martyri tuo Bartholomeo tantum ardorem tue dulcedinis contulisti: ut non cederet [f 1Kb] penalibus flammis:  habitans in eo tue dilectio caritatis. Presta nobis: ut pacis bono accincti: careamus scandalis: expiemur delictis: et eterne semper prestolemur gloriam uisionis. R\. Amen.

Inlatio. Dignum et iustum est uere Domine: quia dignum et pulcrum est: nos tibi gratias agere per Iesum Christum filium tuum Dominum nostrum. Qui gloriari se in corona Martyris sui Bartholomei Apostoli demonstrauit: et persequentis inimici furorem rabidum ad nichilum usquequaque redegit. Scindebatur quidem pro Christo Rege militis corpus uariis generibus tormentorum: sed anima eius fontibus rigabatur spiritualium gaudiorum: eternum euadens carcerem inferorum. Beatus Martyr cruciabatur in terris: cuius immarcescibili uictorie corona potiretur in celis.  uulnerabatur eius corpus plagis: sed agonia in eo non frangebatur spiritalis: sua uiscera diuersis tradidit penis: ne filium tuum Dominum nostrum Iesum Christum negare uideretur in terris. Offerebat se Deo sacrificium castum: ut posset centuplum de superioribus premiis accipere fructum per eum. Cui merito omnes Angeli et Archangeli non cessant clamare quotidie: ita dicentes. R\. Chorus. Sanctus. Sanctus. Sanctus.

Post Sanctus. uere sanctus: uere benedictus Dominus noster iehsu Christus filius tuus. Qui Apostolum et Martyrem suum Bartholomeum: et uita probabilem: et potissimum reddit passione. Cuius hodierna celebritas id nobis in affectum adducit: quod idem Apostolus et Martyr tuus pro te sanguinem fudit:  suppliciis caruit: uitam inuenit. Cuius te ut nostris Deus parcas sceleribus suffragatione rogamus: petentes ut hic Martyr tuus: qui ueraciter huic crucifixus est mundo: sit in auxilium populo Christiano. Per Christum Dominum ac Redemptorem eternum.

Post pridie. Oratio. Sanctifica Deus quod offerimus: et tribue propicius: quod rogamus: ut qui passionem Apostoli et Martyris tui Bartolomei uenerabiliter annua uice excolimus: suffragio eius perenniter potiamur.

R\. Amen.

 Ad Orationem Dominicam. Dominum Deum nostrum fratres karissimi toto corde deprecemur: et humili oratione poscamus: ut festiuitatem hanc: quam hodierno die in honorem Sancti ac beatissimi Apostoli Bartholomei deuotissime celebramus: inlustret: et nos consortes Sanctis effectos propositum nostrum uitamque consumet. Et cui sumus in hac nostra deuotione fautores: esse mereamur donante Christo participes: proclamantes e terris. Pater noster qui es in celis.

Dicat Presb. Humiliate uos benedictioni. Dominus sit semper uobiscum. R\. Et cum spiritu.

Benedictio. Benedicat uobis omnipotens Dominus: et tribuat per presentis Martyris suffragia patrocinia sempiterna. R\. Amen. Habeatis in Martyris intercessione  presidium: in recordationis die gaudium sempiternum. R\. Amen. Ut qui ad festiuitatem tanti Martyris fide integra: et mente deuota uenistis: magna uobiscum gaudia et premia portetis. R\. Amen. Per misericordiam ipsius Dei nostri etc. Dominus sit semper uobiscum. R\. Et cum

Dicat Chorus. Gustate et uidete.

Com. Refecti Christi corpore et sanguine: te laudamus Domine alleluia: alleluia: alleluia.

367 Oratio. Deus immense et gloriose: quem in passionibus Martyrum colimus: in beatorum solennitatibus ueneramur: atque in certaminibus uincentium conlaudamus. Adesto precibus supplicantium interuentu Martyris tui Bartholomei Apostoli: ut qui te pro admissis terribilem metuimus: eius precibus  exoratum in misericordia placitum inueniamus. R\. Amen. Per misericordiam tuam Deus noster etc. Dominus sit semper uobiscum. R\. Et cum.

Missa acta est in nomine Domini nostri Iesu Christi: perficiamus cum pace. R\. Deo gratias.



IN FESTO [a 5Kb] GENESII MARTYRIS.


Ad Missam. Officium.

Gloriam et magnum decorem. Quere in sancto Bartholomeo. fol. 345.

Oratio. Presta nobis Deus beatissimi Martyris tui Genesii assiduum patrocinium: ut eius quoque preclarum assequi mereamur exemplum. Ut sentientes  impensissime suffragantem: sequamur fortissimum preliantem. R\. Amen. Per misericordiam tuam Dominus noster etc. Dominus sit semper uobiscum. R\. Et cum.

Prophetia. Sapientia iustum deduxit.

Quere in festo S. Iohannis Apostoli et Euangeliste. fol. 45.

Dicat Presb. Dominus sit semper uobiscum. R\. Et cum.

[a 1Kb] Psallendo. In memoria eterna erit iustus: ab auditu malo non timebit. u\. Paratum est cor eius sperare in Domino: confirmatum est donec uideat inimicos suos. P. Ab auditu.

Dicat Presb. Silentium facite.


 Sequentia Epistole Pauli Apostoli ad Galathas .

Deo gratias.

Fratres: qui tribuit uobis spiritum: et operatur uirtutem in uobis ex operibus legis: an ex auditu fidei? [c 1Kb] Sicut Abraam credidit Deo: et reputatum est illi ad iusticiam. Cognoscite ergo quia qui ex fide sunt: hi sunt filii Abre. Prouidens autem scriptura: quia ex fide iustificat gentes: Deus prenunciauit Abre quia benedicentur in eo omnes gentes. Igitur qui ex fide sunt: benedicentur cum fideli Abraam. Quicumque enim ex operibus legis sunt: sub maledicto sunt. Scriptum est enim. Maledictus omnis qui non permanserit in omnibus: que scripta sunt in libro legis: ut faciat ea. Quoniam autem in lege  nemo iustificabitur apud Deum. Manifestum est: quia iustus ex fide uiuit. Lex autem non est ex fide: sed qui fecerit ea uiuet in illis. R\. Amen.

Euangelium. Si quis uult post me uenire. Quere in natale S. Andree. fol. 27.

 Dicat Presb. Dominus sit semper uobiscum. R\. Et cum.

[d 1Kb] Lauda. Beatus homo quem tu eruisti Domine: et de lege tua docuisti eum: alleluia. Sacrificium. Ego seruus tuus et filius ancille tue dirupisti uincula mea: tibi sacrificabo sacrificium laudis: alleluia.

Missa. Fide pleni: spe robusti: uoto alacres: caritate feruentes predicemus Genesii Martyris uictorie gloriam: simulque et uictoriam gloriosam. Qui gratia Christi Domini et Saluatoris nostri preueniente: respectus et interius se monentem audiuit: et exterius iubentem sibi contempsit. Cum in studio militie secularis exceptoris functus officio: non eum qui mortifera: sed eum qui uitalia precepta iubebat: audiuit. Manum diuinam porrigens  operi: et auditum suo preparans conditori. Huius igitur exemplo reformari nos nostro cupientes artifici: cum his uictimis omnipotenti Domino supplicantes: et Martyris concinamus gloriam: et nostrorum scelerum reseremus occulta. Dabit profecto ille quicquid a nobis fuerit in confessione rogatus: qui predictum Martyrem preuenit etiam non quesitus. R\. Amen.

Alia Oratio. Quid dignum tue clementie Domine Deus pro tam gloriosissimi Martyris tui Genesii offerri ab infimis celebranda poterit dignitate: nisi ipse castrorum tuorum uictoriosissimus miles: tam triumphi sui non immemor merito: quam supplicantium constrictus obsequio: quas placere tibi optime comprobauit: ingerat laudes: qui specialis  gratie tue largitate preuentus: prius te meruit inuenire: 368 [e 1Kb] quam querere. Prius potuit diabolum uincere: quam: [f 1Kb] bellandum arte calcare. Prius pro te animam ponere: quam ipsius fidei rudimenta [g 1Kb] subire. In quo anticipatum est perfectione:  quod fuerat currendum per ordinem. Cui prius moriendi pro te insinuasti desiderium: quam [a 1Kb] reuelasses baptismi Sacramentum. Quem prius uoluisti litare sanguinis [b 1Kb] tui uictimam: quam sacerdotis adscultare doctrinam. Unde quis nostrum comprehendere pusillus sensu preualeat: quanta illi apud te maneat gloria: cui tanta in hoc seculo fidelium tuorum deseruiat obsequela? Quique timorem mortis spiritus tui uehementia supergressus: ita huic mundo eiusque inlecebrosis renunciauerat pompis: ut Principum quorum temporaliter cruentis subiacebat imperiis: liberrime dedignatus sit superfluis parere preceptis. Merito igitur dum baptismi inter medios [c 1Kb] littores expeteret gratiam: consummatam obtinuit sui sanguinis sanctificatus ablutione coronam.  Sed nec defuit martyrio: quod inerat uoto. Idcirco dum suos ad te confugiendo fugerat percussores: Rodani medias inter undas sanctos Angelos reperit te baptizante [d 1Kb] parentes: quos post triumphum certaminis eterne meruit claritatis inuenire consortes. Pro quibus donis ac beneficiis tuis: et laudum tibi uota persoluimus: et nostrorum scelerum abdita publicamus. Poscentes tue maiestatis clementiam: ut qui eum baptismo sui sanguinis ablutum assumpsisti in celes: nos lachrymarum alluuione eluas a delictis.

R\. Amen.

Post nomina. Oratio. Tuam Domine in hac Martyris tui Genesii solennitate gloriam predicamus: quem et fidei indicem et consumatorem uictorie: idem  Martyr promeruit inuenire. Qui prius fidei uoto: quam regenerationis preditus sacramento: te unum et uerum culturis demonum dando repudium assecutus est Deum. Accliues te igitur precibus imploramus: ut hec inspirata a te: nostrorum omnium uota subsequatur misericordia tua. Faciasque ut quos preuenisti credulitate: eterna remuneres ex mercede. Huius Martyris suffragio preueniens defunctos ad requiem: cuius cor preuentum est prius fide: quam baptismatis tinctione.

R\. Amen.

Ad pacem. Oratio. Unigenite Dei fili: ex cuius latere duo illa mirifica sacramenta: sanguis scilicet et aqua fluxerunt: que huic Genesio Martyri tuo ad susceptionem regenerationis conlata sunt. Cum non  solum Rodani undis abluitur: sed etiam sanguinis sui effusione renouatur: precibus ut adsis quesumus supplicantium. Da regeneratis nobis uitam sine crimine ducere: scandalis carere: innouari tue dulcedinis ubertate. Quo baptismum quod in peccatorum  ablutione suscepimus: in pace: que tu es: inuiolabiliter conseruemus.

R\. Amen.

Inlatio. Dignum et iustum est: nos tibi gratias agere Domine sancte Pater eterne omnipotens Deus: in honore Sanctorum tuorum: sed precipue in Sancti ac beatissimi Martyris tui Genesii: cuius hodie gloriosam de mundi hoste uictoriam uniuersalis Ecclesia festa exultatione concelebrat: qui adhuc cathecumenus: et nec dum mysteriis unde salutaris ablutus: sacrilegi commilitonis militiam detestatus: innocentibus [e 1Kb] ceteris nefaria edicta nequaquam passus imprimere: cruentas impio ex ore sententias respuit: manu repudiauit: auditu refugit officio: et piam dexteram [f 1Kb] ab incipiendo tanquam sacrificando  retraxit: et annotare ceris sacrilega uerba mens Deo uota contremuit. Qui incumbente persecutionis mole: insequentibus ministris diaboli: animum celo preparans: corpus Rodano dedit: tanquam Iordanis in eo sacramentum requirens: et [g 1Kb] alteriori ripe Martyrem portans: ut illam sanguine: hanc corpore inlustraret. Sic itaque repletus gratia tua Domine: fideli spiritu fidei instituta preueniens: nondum baptismum consecutus: inter ipsa est religionis principia consecratus. Necdum manifestatis sibi Dei legibus: et iam Deo plenus. Nondum Sacramentorum conscius: et in sacrificium iam ipse preelectus. Necdum a Domino [h 1Kb] libertati donatus: et iam pro Deo testis 369 adsumptus. Nondum publica professione uocatus ad gratiam: et iam raptus est ad coronam. Prius  enim adoptatus est: quam renatus. Non quidem undam fontis ingressus: sed egresso ad se fonte perfusus. Abluitur sanguine: regeneratur morte. Damnatione absoluitur: gladio consecratur. Felix qui tali baptismo meruit baptizari: per quod et originale peccatum deleret: et nunquam amitteret: quicquid [i 1Kb] cruore huiusmodi condonaret. Nec ulla culpa in posterum macularet: quod semel sanguinis unda [i 1Kb] dilueret. Qui in se ostium peccatorum fide clausit: fide damnauit. Quique in se per undam sanguinis [k 1Kb] geminato munere baptismi: sacramenta compleuit: qui non tinctus est fonte: sed ablutus est passione. Donante Domino nostro Iesu Christo: quem conlaudant omnes Angeli: ita dicentes. R\. Sanctus. Sanctus. Sanctus.

 Post Sanctus. uere sanctus: uere benedictus Dominus noster iehsu Christus filius tuus. Quem predictus Martyr adiit fide: quesiuit ex opere: assecutus est passione. Qui dum ob sui lauacrum Rodani se purgaturus ingereret undis: in baptizando se officio  functus est Sacerdotis. Hic igitur te Deus Pater pro nobis obtineat: cum rogauerit: qui donum fidei priusquam [a 1Kb] te postularet accepit. Ex te Domine ac redemptor eterne.

Post pridie. Oratio. Confitemur nomini tuo Domine gemino cordis ac uotis obsequio: celebrantes gratiam tuam pro triumphis Genesii Martyris tui. Qui perficiens in infirmitate uirtutem: eternam uitam prius lauacro sanguinis: quam regenerationis accepit. Non adoptatus baptismate: sed [b 1Kb] assumptus. Non admiscendus neophitorum [c 1Kb] turbis: sed consortiis Angelorum. Huius igitur intercessionibus exaudi nos: et adesto Domine his oblationibus nostris: ut te quem in Sanctis tuis colimus: per Sanctos tuos interpellare mereamur. R\. Amen.

 Ad orationem Dominicam.

Deus qui nolentes preuenis fide: atque credentes: subsequendo: facis non frustra te credidisse: quique beatissimum Genesium prius gratia preuenisti dulcedinis: quam regeneratione baptismatis: te suppliciter deprecamur: ut iam preueniamur miserationibus tuis: qui ad te fiducialiter possimus proclamare e terris. Pater noster.

Dicat Presbiter. Humiliate uos benedictioni. Dominus sit semper uobiscum. R\. Et cum.

Benedictio. Gratia Christi: que beatissimum Genesium Martyrem preuenit fide: uos subsequatur in munere. R\. Amen. Et que illum aquis [d 1Kb] Rodani originali soluit a uinculo: uos huius calicis uiuificet sacramento. R\. Amen. Atque qui illum fluuiali consecrauit  [e 1Kb] ex gurgite: uos mundiali non subruat tempestate. R\. Amen. Per misericordiam ipsius Dei nostri: qui est benedictus etc. Dominus sit semper uobiscum. R\. Et cum.

Dicat Chorus. Gustate et uidete.

Com. Refecti Christi corpore et sanguine te laudamus Domine: alleluia: alleluia: alleluia.

 Oratio. Sit Domine precedente et orante Martyre tuo Genesio: in nobis famulis tuis: ita te amandi prompta uoluntas: ut in nullo impediat carnis infirmitas: sicque eodem docente a nobis calcetur mundi cupiditas: ut eodem intercedente perueniat ad uictoriam caritatis. R\. Amen. Per misericordiam tuam Deus noster etc. Dominus sit semper uobiscum. R\. Et cum.

Dicat Presbiter. In nomine Domini nostri Iesu Christi perficiamus cum pace. R\. Deo gratias.



IN FESTO SANCTI [f 3Kb] GERONTII EPISCOPI ET CONFESSORIS.

Omnia dicantur unius Confessoris. fol. 432. Preter orationem que sequitur immediate post officium et orationem  immediate post com. uidelicet. Domine Deus omnipotens qui.

Oratio. Deus Dei Fili: quem Gerontius antistes toto corde confessus: nomen tuum honorificando perductus est ad coronam: da in ore nostro confessionem: que nos expurget a crimine. Ut quicquid in tue laudis honore depromimus: in lucro nobis prodesse eterno munere sentiamus.

Oratio. Domine Deus omnipotens: qui es uita et salus fidelium: quem uenturum iudicem credimus uerum: esto nobis propicius: et qui hanc oblationem pro 370 nostra nostrorumque salute: uel pro expiatione nostrorum peccatorum in honorem beatissimi Confessoris tui Gerontii tibi obtulimus: misericordie tue opem in nos diffundi sentiamus. Ut  qui iam refecti sumus ad mense tue conuiuium: dono tui muneris consequi mereamur premium sempiternum. R\. Amen.


Sancti Rufi Martyris:

Omnia dicantur unius Martyris. fol. 421.


uictoris Episcopi.:

Omnia dicantur unius Pontificis. fol. 432.


 Sancti Augustini Episcopi et Confessoris:

Omnia dicantur unius Confessoris Pontificis. f. 432.



[a 4Kb] IN FESTO DECOLLATIONIS SANCTI IOHANNIS BAPTISTE.


Ad Missam. Officium.

Gloriam et magnum decorem. Require in Sancto Bartholomeo. folio 365.

Oratio. [b 1Kb] Deus filius: qui in cruce tua et salutem Regibus donas: et humiles tuos ad uictoriam semper armas: tempera iam tandem miseriarum nostrarum erumnas. Ac ne gladio maligno nostre feriantur ceruices: obtentu gloriosi Precursoris tui Iohannis Baptiste: gladio uerbi tui nos reddito efficaces. R\. Amen. Per misericordiam tuam Deus noster etc. Dominus sit semper uobiscum. R\. Et cum.

 [c 1Kb] Prophetia. Iustus si morte preoccupatus fuerit. Require in Sancti Clementis Pape. fol. 20.

Dicat Presb. Dominus sit semper uobiscum. R\. Et cum.

[d 1Kb] Psallendo. Educ Domine de carcere animam meam: ad confitendum nomini tuo. u\. Deus canticum nouum cantabo tibi: in psalterio decem chordarum psallam tibi: quia liberasti seruum tuum Deus de gladio maligno. P. Ad confitendum.

Dicat Presb. Silentium facite.


Sequentia Epistole Pauli Apostoli ad Corinthios .

R\. Deo gratias.

Fratres. Scio hominem in Christo ante annos quatuordecim:  siue in corpore siue extra corpus nescio: Deus scit: raptum eiusmodi usque ad tertium celum. Et scio eiusmodi hominem: siue in corpore siue extra corpus nescio: Deus scit: quoniam raptus est in paradisum. Et audiuit archana uerba: que non licet hominibus loqui: pro eiusmodi gloriamur. Pro me autem nichil gloriabor: nisi in infirmitatibus meis. Nam etsi uoluero gloriari: non ero insipiens. ueritatem enim dicam. Parco autem: ne quis me existimet supra id quod uidet me: aut audit ex me. Et ne magnitudo reuelationum extollat me: datus est mihi stimulus carnis mee Angelus Sathane: qui me colaphiset: [f 1Kb] ut non extollar. Propter quod ter Dominum rogaui ut discederet a me [g 1Kb] infirmitas carnis: et dixit mihi. Sufficit tibi gratia mea: nam  uirtus in infirmitate perficitur: sed [h 1Kb] gloriabor in infirmitatibus meis: ut habitet in me uirtus Christi. R\. Amen.


Lectio sancti Euangelii secundum Mattheum .

Illo in tempore. Audiuit Herodes Tetrarcha famam Iesu: et ait pueris suis. Hic est Ioannes Baptista quem ego decollaui: ipse surrexit a mortuis: et ideo uirtutes operantur in eo. Herodes enim tenuit: et alligauit eum: et posuit in carcere propter Herodiadem uxorem fratris sui. Dicebat enim illi Iohannes: non licet tibi habere eam. Et uolens illum occidere: timuit populum. Quia sicut Prophetam eum habebant. Die autem natalis Herodis saltauit  filia Herodiadis in medio: et placuit Herodi. Unde cum iuramento pollicitus ei dare quodcumque postulasset ab eo. At illa premonita a matre sua: da mihi inquit in disco caput Iohannis Baptiste. Et contristatus est Rex: propter iuramentum autem: et eos qui pariter recumbebant: iussit dari. Misitque et decollauit Iohannem in carcere: et adlatum est caput eius in disco: et datum est puelle: et tulit matri sue. Et accedentes [a 1Kb] discipuli eius: tulerunt corpus eius: et sepelierunt illud. Et uenientes discipuli nunciauerunt Iesu. Quod cum audisset iehsu secessit inde in nauicula in locum seorsum. Et cum audissent turbe: secute sunt eum pedestres de ciuitatibus. Et exiens uidit [b 1Kb] turbam multam: et curauit languidos eorum. R\. Chorus. Amen.

 Dicat Presb. Dominus sit semper uobiscum. R\. Et cum spiritu tuo.

371 [c 1Kb] Lauda. Alleluia. u\. Lauda anima mea Dominum: laudabo Dominum in uita mea. P. Alleluia.

[d 1Kb] Sacrificium. Iusticiam tuam Domine non abscondi in corde meo: ueritatem tuam et salutare tuum dixi: [e 1Kb] nam zelaui misericordiam tuam: et ueritatem tuam a congregatione multa: alleluia. u\. In capite libri scriptum est de me: ut faciam uoluntatem tuam: Deus meus uolui: et legem tuam in medio cordis mei: [f 1Kb] bene nunciaui iusticiam tuam in Ecclesia magna. P. Et ueritatem tuam.

Missa. Grandi nobis fide fratres karissimi et tota ad Deum conuersione gloriosi Iohannis [g 1Kb] adoranda sanctitas:  celebranda solemnitas est: qui eo diuine [h 1Kb] lectionis nunciatus munere: quo finitus: in hoc recessit celestis glorie testimonio: quo processit. [i 1Kb] Cui toti in uirtutem Sancti Spiritus amore translato: Christus fuit causa moriendi: cui Christus fuit causa nascendi. Nullum sibi tempus in eo nature infirmitas uindicauit: cui [i 1Kb] in conceptu uaticinium: in actu baptismum: in obitu datum est implere martyrium. Per unam eamdemque gratiam [k 1Kb] accendit generatio quem promisit: conuersatio quem docuit: passio quem amauit. Prophetat in utero: predicat in seculo: consummatur  [l 1Kb] in gladio. A iusticia [m 1Kb] erigitur: de iusticia loquitur: pro iusticia decollatur. Nec mirum quod [n 1Kb] uirum tot sanctitatis meritis in Dei agnitione [o 1Kb] dispositum: quem non cohibuit uterus matris: non interruit gladius imperantis. Et consequens fuit: ut Herodi pro castitate non cederet: qui patrem pro incredulitate non distrinxerat. [p 1Kb] Et percuteret uerbo Regem: qui silentio percusserat Sacerdotem. Hunc ergo honestatis legisque censorem mores improbi [q 1Kb] non tulerant: profanam [r 1Kb] petulantis conscientiam [s 1Kb] abiectam incesti: facinus exacerbat: et furor uerecundia prouocatus studet perdere: [t 1Kb] quo docetur: dum nescit corrigere quod uetatur. Putat latere culpam posse: [u 1Kb] si ponat in prohibentem custodiam. Tantus prophete splendor in carceris claustra detruditur:  et preciosus Deo sanguis meretricie saltationis mercede taxatur. Et inter gentiles [u 1Kb] delicie: et uoluptatis epulas: fit [x 1Kb] expectatulum: quo inter religiose confessionis hostias credentibus gaudium: credituris exemplum: terris presidium: celis fieret ornamentum.

R\. Amen.

Alia Oratio. Te Domine Iesu Christe in Precursoris tui natiuitate laudamus; te in eius predicatione ammirabiliter extollimus: te in illius morte quantum humana ualet pusillitas: uoce qua possumus honorificamus. Cuius natiuitate ubera reserasti senilia: et patris linguam: quam incredulitas nexuerat: absoluisti. Cuius predicatione te terris discipuli adesse crediderunt: et populi qui illis prestaret salutem saluberrimam  audierunt. Cuius morte ueritas patuit: et mens belluina uirus quod in se latebat occultare non ualuit. Eius ergo precibus dignare inspirare cordibus: ut celorum regnum appropinquare credentes. Te semper penitendo rogemus: tibi preces lachrymabili corde fundamus: tua promissa confidenter speremus: ut mundata mens nostra a pollutione delicti: Spiritum tuum Sanctum: quem in columbe aduentu sub illius manibus suscepisti: uenire in nobis: et manere eum sentiamus nobiscum. Ac filium te Dei dilectissimum uoce: qua ipse audiuit: audiamus: et equalem  Patri cum Spiritu Sancto confiteamur: credamus: et semper oremus. R\. Chorus. Amen.

Post nomina. Oratio. Unigenite Dei fili: quem beatissimus Iohannes salutauit in utero: monstrauit in heremo: precessit nascendo: preiuit moriendo. Concede nobis: [a 1Kb] tanti uatis ut in hoc die: quo idem capite [b 1Kb] defectus occubuit: nos te miserante: capite nostro semel pro nobis mortuo a uitiis mereamur occidi: et spiritalis dono gratie innouari. Hic tibi Sanctus uir obsequentis uota deferat plebis: qui preco factus est iudicis: prece sua nostris lumen ingerat tenebris: qui lucerna extitit luminis. 372 uoxque illa pro defunctorum spiritibus erogatura opponat: que Domino mortuis preparauit in cordibus uiam.

 R\. Amen.

Ad pacem. Oratio. Gloriosum Precursoris tui Iohannis Christe Deus passionis festum hodierno die uoto concinimus: sacrificiis dedicamus. Qui iusticiam predicans legis: sententia mulctatur Herodis. Ob hoc te deprecamur: et petimus: ut idem qui terminus fuit prophetis: finem ponat scandalis. Et qui fuit baptismatis initium: pacis nobis preroget complementum. Regatque conseruos prece: qui te Dominum precessit in morte.

R\. Amen.

Inlatio. Dignum et iustum est: nos tibi semper gratias agere Domine sancte Pater omnipotens Deus: teque mirabilem in Sanctis tuis predicare: eorumque memoriam sub tuis laudibus colere: quorum  fuit in conspectu maiestatis tue et mors et uita preciosa. Unde nos hodie passionem beatissimi Iohannis Baptiste Martyris tui annua solennitate recolentes: altaribus tue pietatis assistimus: tibique laudum hostias immolamus. Iohannes enim tuus: qui Domino nostro Iesu Christo unigenito tuo: et in natiuitate fuit preuius: et in passione Precursor: Sacerdotalis prosapie genus: et propheta ille uocatus Altissimi: cui emissum nomen e celo est: qui ipsum illum sue natiuitatis ortum prophetie precessit officio: et eterni presentia Domini priusquam ipse uel Christus nasceretur agnouit: atque intra uiscera materna commotus in uirtutem oraculi mentem parentis agitauit: ad cuius nomen edendum muta diu sancti patris ora laxata sunt. Hic heremi distincte habitator:  et primus regnorum celestium preco: mundi fallentis inlecebras abstinentie uirtute calcauit: et Dominum maiestatis in corpore constitutum felici atque perfecto uaticiniorum fine monstrauit. Talem profecto: talem esse oportebat: qui Dominum baptizaret: et cui se sacra illa diuini germinis membra submitterent: qui conceptam Sancto Spiritu carnem aquas [c 1Kb] potius affluentem: fluuio auderet immergere. Sit igitur fas: hunc talem sub tui nominis honore laudare.  Cui tante glorie prestitisti agonem: suffragia nobis eius tua bonitate largire. Sonet pro nobis uox illa sublimis: qua parandas uias Domini: et semitas eius rectas esse faciendas inter deserta clamauit. Loquatur lingua illa pro nobis: que nescit tacere iusticiam. Talis pro te ac plebe: talis precetur: qualem illum Iordanis fluenta uiderunt: cum a te Spiritum Sanctum in columbe specie super unicum tuum descendentem uidere promeruit. Ille pro populo tuo manus orent: quas Christus dignatus est sanctificare dum tangitur. Asserat tuorum uota famulorum sanguis ille benedictus: qui est fusus in carcere. Qui rubuit in disco: qui ad te cum Sanctis omnibus clamat: quos ex Abel nunc usque impie cesos eterna pietatis tue memoria conseruat. Cui merito  omnes Angeli et Archangeli non cessant clamare quotidie: una uoce dicentes. R\. Sanctus. Sanctus. Sanctus.

Post Sanctus. uere sanctus: uere benedictus Dominus noster iehsu Christus filius tuus. Pro quo Iohannes Baptista et Martyr: mystico uaticinii sui prenunciauit oraculo: [d 1Kb] quod illum crescere: se autem minui oportet. His etenim uerbis et suam pariter: et Domini mortem uiuens longe ante predixit: cum et idem filius tuus eleuatus in cruce: et iste comminutus sit capite. Nam ille Dominus creature sublimitate prelatus est ligni: iste animaduersione discisus est gladii. Illius caput crux in altum porrexit: istius ceruicem mucro seuus dissecuit. Ille spiritum emisit in cruce: hic animam efflauit in carcere. Sed ille in luce  qui uitam redditurus esset omnibus moritur: iste in abditis [e 1Kb] qui nisi Christo moriente: et redempturus esset ex inferis: iugulatur. Sic sic plane decuit: ut per has mortium dissimilitudines: sacramentorum patescerent qualitates. Quo et in illo diuinitas se exaltata ostenderet: et in isto humilitas se custodita monstraret. Ipso Domino redemptoreque nostro.

373 Post pridie. Oratio. Redempti Christe tui sanguinis precio: Precursoris tui: ut nobis parcas: exoramus suffragio. Tu per eum et nobis et his benedicito hostiis: per quem te manifestasti incredulis. [f 1Kb] Ut qui tue fuit preuius mortis: nostre sit prerogator salutis. R\. Amen.

Ad orationem Dominicam.

 Educ Domine de carcere animas nostras: qui beatissimum Iohannem Herodiano gladio consecrasti. Detur per eum nobis penitentie optio: qui penitudinis extitit predicator. Conseruet in fide populos: qui arguit de infidelitate superbos. Deferat ad te confessionem humilium: qui redargutor factus est contemptorum. Quique nuncius extitit uerbi: gratiam nobis preroget nunciati: cum ad te nunc proclamauerimus e terris. Pater noster.

 Dicat Presbiter. Humiliate uos benedictioni. Dominus sit semper uobiscum. R\. Et.

Benedictio. Beatissimus Iohannes: cuius caput cruento Regi hosti desectum inter pocula allatum est disco: sit pro uobis omnibus apud Deum intercessor. R\. Amen. Idem quoque qui fraternum prohibens uiolare connubium: hodie in carcere peregit martyrium: suis uos precibus faciat incentiua superare libidinum. R\. Amen. Ut sicut idem Dominice Precursor factus est mortis: ita uestris intercessor existat preuius pro delictis. R\. Amen. Per misericordiam ipsius Dei nostri, etc.

Dominus sit semper uobiscum. R\. Et cum spiritu tuo.

 Dicat Chorus. Gustate et uidete.

Com. Refecti Christi corpore et sanguine te laudamus Domine: alleluia: alleluia: alleluia.

Oratio. Educ Domine de carcere animas nostras: qui sputa pro nobis perpessus es: et flagella. Ut precibus iusti huius Ioannis Baptiste Martyris tui: ex hoc mundo educti de carcere triumpho crucis tue debita post nostrum obitum tibi preconia cum Sanctis omnibus precinamus cum laude assidua. R\. Amen. Per misericordiam tuam Deus noster, etc. Dominus sit semper uobiscum. R\. Et cum. Solennia completa sunt in nomine Domini nostri Iesu Christi. uotum nostrum sit acceptum cum pace. R\. Deo gratias.


Sabine Martyris:

Omnia dicantur unius uirginis. Fol. 436.


 Sanctorum Felicis et Audacti Martyrum:

Omnia dicantur plurimorum Martyrum. Fol. 430.


Egidii Abbatis:

Omnia dicantur unius Confessoris. Fol. 432.


Sanctorum uincentii et Leti:

Omnia dicantur plurimorum Martyrum. Fol. 430.


Antonini Martyris:

Omnia dicantur unius Martyris precipui. Fol. 421.


Marcelli Martyris:

Omnia dicantur unius Martyris. Fol. 421.


Sancte Obdulie uirginis:

Omnia dicantur de una uirgine precipua. Fol. 436.



[a 3Kb] IN NATIuITATE GLORIOSE uIRGINIS MARIE.


Ad Missam. [b 1Kb] Officium.

Gaude filia Syon: dicit Dominus. Spiritus meus qui est in te: et uerba mea que posui in corde tuo: non recedant de ore tuo: nec de ore seminis tui usque in sempiternum. u\. Lauda Hierusalem Dominum: et conlauda Deum tuum Syon. P. Usque in sempiternum. u\. Gloria et honor Patri et Filio: et Spiritui Sancto in secula seculorum. Amen.

P. Usque in sempiternum.

Dicat Presb. Per omnia semper secula seculorum. R\. Amen. Gloria in excelsis Deo.

Oratio. Supplicationem seruorum tuorum Deus miserator exaudi: ut qui in Natiuitate Dei Genitricis et uirginis Marie congregamur: eius intercessionibus  a te: de instantibus periculis eruamur. R\. Amen. Per misericordiam ipsius Dei nostri. Dominus sit semper uobiscum. R\. Et cum.

Prophetia. Dominus possedit me. Require in Conceptione uirginis Marie. Fol. 413.

Dicat Presb. Dominus sit semper uobiscum. R\. Et cum spiritu tuo.

Psallendo. Gloriose uirginis Marie ortum dignissimum recolamus. P. Cuius Dominus humilitatem respiciens: et Angelo nunciante te concepit redemptorem mundi. u\. Beatissime uirginis Marie Natiuitatem deuotissime celebremus. P. Cuius Dominus.

374 Epistola. Fratres gaudete in Domino semper. Require in festo Sancte Marie ante Natale Domini que dicitur de la O. Fol. 32.

 [c 1Kb] Principium sancti Euangelii secundum Matheum.

Liber generationis Iesu Christi filii Dauid filii Abraam. Abraam genuit Isaac. Isaac autem genuit Iacob. Iacob autem genuit Ioseph uirum Marie: de qua natus est Christus. Omnes ergo generationes ab Abraam usque ad Dauid: generationes quatuordecim. Et a Dauid usque ad transmigrationem Babilonis: generationes quatuordecim. Et a transmigratione Babilonis usque ad Christum: generationes quatuordecim: Christi autem generatio sic erat. R\. Amen.

Dicat Presb. Dominus sit semper uobiscum. R\. Et cum.

 Lauda. Natiuitas tua Dei genitrix uirgo gaudium attulit uniuerso mundo: quia ex te ortus est Sol iusticie Christus Deus noster: alleluia.

Sacrificium. Alleluia. u\. Magna facta es et preclara filia Syon in uniuersa terra: alleluia.

Missa. Approbate [a 3Kb] consuetudinis mos est apud Christianos: Sanctorum patrum dies natalicios obseruare diligenter: et [b 4Kb] tunc precipue uirtutes eorum assignatis litteris in Ecclesia recitare: ad Dei laudem: ex cuius munere sunt: et ad instrumenta morum. Inter omnes autem Sanctos: memoria beatissime uirginis eo frequentius agitur: atque festiuius: quo maiorem gratiam apud Deum creditur inuenisse. Unde post alia quedam ipsius [c 1Kb] antiquiora solemnia: non fuit contenta deuotio fidelium: quin  Natiuitatis solemnem diem superadderet hodiernum. Quesumus ergo: ut suffragiis eius odore uirtutum:  odores criminum fugiamus. Ut celesti illo spiramine recreati: a cunctorum uitiorum fetoribus exules reperiamur et sobrii. R\. Amen.

Alia Oratio. Beata ergo Domini Mater et perpetua uirgo Maria priusquam nasceretur [d 1Kb] oraculis enunciata est: et designata miraculis. Nata uero progenies diuinitus ordinata: priuilegio uirtutum insignis enituit: Saluatorem edidit: a quo glorificata in celo nunquam terrigenis patrocinari desistit. Propositionem sequatur ordine suo narratio: iamque referamus unum de pretaxatis oraculis: ac inde paucis expediamur. Dixit eternus ad ueterem: Deus ad serpentem: inimicitias ponam inter te et mulierem: et semen tuum et semen illius: ipsa conteret caput tuum. Ut per hoc quod de te que uera sunt credimus:  ad hoc quod te diligentibus tribuis: ardentius ueniamus. R\. Amen.

 Post nomina. Oratio. [a 1Kb] Eterne Dei fili qui: uirginee Matris uterum sic intrasti: ne rumperes: sic aperuisti: ne signata ullo modo uiolares. Suscipe benignus hoc sacrificium: quod tibi offerimus in honorem Natiuitatis Genitricis tue. Tribuens per hoc et uiuis: anime corporisque salutem: et defunctis eterne reparationis felicitatem. R\. Amen.

Ad pacem. Oratio. [b 1Kb] Christe uerbum summi Patris: qui caro factus es: ut habitares in nobis: inlabere sensibus nostris. Quo omnes qui festiuitatem Natiuitatis gloriose uirginis Marie celebramus: perpetue maneamus pacis societate connexi. R\. Amen.

[c 1Kb] Inlatio. Dignum et iustum est: nos tibi omnipotens Pater gratias agere: [d 1Kb] si debitoribus que reddere debeant dignatus fueris prerogare: per  Iesum Christum filium tuum Dominum nostrum. Ex te Deo Patre sine initio natum: tibique indesinenter: atque indemutabiliter ceternum: ac per omnia cequalem. Non adoptione: sed genere: nec gratia: sed natura. Qui in utero [e 1Kb] sanctificate ac Sancte uirginis inlapsus: et sine ulla sorde peccati ineffabiliter natus: hec sola meruit ferre Deum post celum: et sola meruit uirgo inueniri post partum. [f 1Kb] Hec sola meruit Deum et hominem: Deum imperiis suis: lacte uberis potat. Hunc diem nobis quem deuotissime celebremus [g 1Kb] instituit. Propter quod eundem Saluatorem nostrum unigenitum tuum: tecum semper et cum Spiritu Sancto regnantem: celi celorum et Angelice potestates sine cessatione conlaudant: ita dicentes. R\. Sanctus: Sanctus: Sanctus.

 375 Post Sanctus. [h 1Kb] uere sanctus: uere benedictus Dominus noster iehsu Christus filius tuus. Ipse est qui castitatem contulit uirginitatis: decus non abstulit matri. Qui et pro nobis ex eadem dignatus est nasci: et pro nostra adoptione non abhorruit suscipere mortem. Ipse Dominus ac redemptor eternus.

Post pridie. Oratio. [i 1Kb] Nunciamus Domine quod credimus: nec tacemus. Te totis uisceribus deprecantes: [i 1Kb] ut qui Natiuitate genitricis tue prestitisti ut mater esset et uirgo: tribuas Ecclesie tue: ut sit fide incorrupta: [k 1Kb] per castitatem fecunda. Atque hec libamina ita tue gratie dulcedo sanctificet: ut sumentibus  et salutem corporum: et delictorum ueniam prestent. R\. Amen.

Ad orationem Dominicam.

[l 1Kb] Deum: cuius magnitudo diuinitatis capi non potest: quique sine initio Deus summus: et Pater est: deprecemur dilectissimi fratres: ut idem Pater qui nasci filium suum uoluit ex utero uirginis matris: mundet nos ab omni inquinamento carnis et sanguinis. Quo sicut diuina [m 1Kb] inspiratione nata est uirgo: ita nos diuina inspiratione accensi conceptum Spiritus Sancti: quem ipso Domino Iesu Christo docente accepimus: proferamus publice: et dicamus. Pater noster qui es in celis.

Dicat Presbiter. Humiliate uos benedictioni. Dominus sit semper uobiscum. R\. Et cum.

 Benedictio. Dominus iehsu Christus qui olim ex uirgine dignatus est nasci: sue uos genitricis intercessu sanctificet. R\. Amen. Quique matrem seruauit a corruptele contagio: sinum uestri cordis emaculet a delicto. u\. Amen. Et qui eam fecit uirginem manere post partum: celum uobis tribuat possidere post transitum. R\. Amen. Per misericordiam ipsius Dei nostri etc. Dominus sit semper uobiscum. R\. Chorus. Et cum spiritu tuo.

Hic dicat Chorus. Gustate et uidete. Require in festo Corporis Christi. fol. 257.

Com. Refecti Christi corpore: et sanguine te laudamus Domine: alleluia: alleluia: alleluia.

Oratio. [n 1Kb] Sumpsimus Domine celebritatis annue uotiua sacramenta: presta quesumus: ut et temporalis  nobis uite remedia prebeant: et eterne. R\. Amen. Per misericordiam tuam Deus noster etc. Dominus sit semper uobiscum. R\. Et cum. Solennia completa sunt in nomine Domini nostri Iesu Christi. uotum nostrum sit acceptum cum pace. R\. Deo gratias.



[o 3Kb] EXALTATIO SANCTE CRUCIS.


Ad Missam. [p 1Kb] Officium.

Dicite in nationibus: alleluia. Dominus regnauit a ligno: alleluia. Et correxit orbem terre: alleluia: alleluia. u\. Cantate Domino canticum: quia mirabilia fecit. P. Et correxit. u\. Gloria et honor Patri:  et Filio: et Spiritui Sancto: in secula seculorum: amen. P. Et correxit.

Oratio. Christe Dei Fili in cuius nomine per Crucis mysterium. Require in Inuentione Sancte Crucis. fol. 322.

Prophetia. Ego Iohannes fui in spiritu: et ostendit mihi Dominus. Require in sexto Dominico post Sanctum Pascha. fol. 246.

Dicat Presbiter. Dominus sit semper uobiscum. R\. Et cum.

Psallendo. Dominus regnauit.

Epistola. Aperiens Petrus os suum dixit. Require in Inuentione Sancte Crucis. fol. 322.

Euangelium. Perambulabat Hierico.

Require in Dominico primo post Pentecosten. fol. 264.

 Dicat Presbiter. Dominus sit semper uobiscum. R\. Et cum.

Lauda. Alleluia. u\. Tu es Crux fidelis: in qua pependit salus nostra. P. Alleluia.

Sacrificium. Hec dicit Dominus qui erat et qui est. Require in quarta Dominica post Resurrectionem Domini. fol. 241.

Missa. Gloriemur in Cruce Domini nostri Iesu Christi fratres dilectissimi: et tota mentis exultatione letemur: et huius diei festiuitatem cum grandi reuerentia et spirituali gaudio celebremus. In qua Cruce ipse Dominus noster et Saluator pro nostra salute pependit: et de diabolo triumphauit. In istius namque altitudine Crucis primi hominis delicta suspensa sunt: et manus ille que uetitum ori porrexerant  cibum: clauorum impressione 376 transfixe sunt. Per hanc ergo Crucem male concupiscentie appetitum: quod dulcedo arboris inlesit: amaritudo fellis cercuit. Et gule desiderium quod suauitas pomi decepit: aceti asperitas refrenauit. Per hanc igitur Crucem uenenum: quod serpens prothoplaustis hominibus propinauit: medicamento quod de Christi latere manauit: a fidelium pectoribus expurgauit. Postremo per hanc Crucem: hominem quem transgressio  precepti de paradiso expulit: confessio nominis Christi sine dubio reformauit.

R\. Amen.

Alia Oratio. Domine Iesu Christe: qui in patibulo Crucis suspensus Patrem ex forma serui quam susceperas: iisdem fuisti uerbis deprecatus. Ut quid te derelinqueret: cum ab eo non recederes: acclamasti: et ut iniquis ac sceleratis persecutoribus ueniam tribueret postulasti: atque ut spiritum tuum in suis gloriosis tibi tantummodo cognitis susciperet: manibus indicasti. Unde nos exigui famuli tui tuorum sermonum tramitem secuti: tuam supplices imploramus clementiam. Ut quod tunc pro suscepte carnis humilitate a Patre expetere uidebaris: nunc cum eodem connexa semper diuinitatis potestate consistens  prestare digneris. Ut Ecclesiam tuam Catholicam: quam precioso sanguine redemisti: nunquam derelinquens: nobis indignis in eadem concurrentibus: et Crucis tue solennia celebrantibus: ut criminum indulgentiam concedas precamur. Atque ut animas nostras in conspectu tuo semper suspicias: custodias: et benedicas: humillima prece deposcimus. Et qui latronis tecum in Cruce pendentis confessionem iustificare dignatus es: omnium recte in te credentium fidem augeas: multiplices: et solita pietate conserues.

R\. Amen.

Post nomina. Oratio. Deus amplius ineffabilis: quam inestimabilis. et omnia alia preterquam ubi dicitur dicat Chorus. Gustate et. dicantur ut in Inuentione S. Crucis. fol. 323.

 Dicat Chorus. Gustate et.

Oratio. Christe Iesu mortalitatis nostre forma. Require in Inuentione Sancte Crucis. folio 324.


In octaua Beate Marie:

Omnia dicantur ut in die. fol. 361.


[a 2Kb] In Ieiunio Sancti Cipriani.


Pro Missa.


Prouerbiorum Salomonis .

R\. Deo gratias.

 Fili: custodi sermones meos: et precepta mea reconde tibi. Serua mandata mea et uiues. R\. Amen.

Dicat Presbiter. Erigite uos. Dominus sit semper uobiscum.

R\. Et cum.


Et Chorus dicat. Lectio libri Leuitici .

R\. Deo gratias.

In illis diebus. Locutus est Dominus ad Moysen dicens. Loquere ad omnem cetum filiorum Isrel. Et dices ad eum. Sancti estote: quia ego sanctus sum Dominus Deus uester. Unusquisque patrem et matrem suam timeat: [b 1Kb] et ego Dominus Deus uester. Cum messueris segetes terre tue: non tondes usque  ad solum superficiem terre tue: nec remanentes spicas colligas. Neque in uinea tua racemos et grana decidentia congregabis: sed pauperibus et peregrinis carpenda dimittes: ego Dominus Deus uester. Non facies furtum: non mentiemini: nec decipiet unusquisque proximum suum. Non periurabis in nomine meo: nec pollues nomen Domini Dei tui. Ego Dominus. Non facies calumniam proximo tuo: nec opprimes eum. Non morabitur opus mercenarii apud te usque mane. Non maledices surdo: nec coram ceco ponas offendiculum. Sed timebis Deum tuum. Quia ego sum Dominus. Non facies quod iniquum est: nec iniuste iudicabis: sed nec consideres personam pauperis: nec honores uultum potentis: iuste iudica proximo tuo. Non eris criminator et susurro in populo.  Non stabis contra sanguinem proximi tui. Ego Dominus. Ne oderis fratrem tuum in corde tuo: sed publice argue eum: ne habeas super illo peccatum. Non queres ultionem: nec memor eris iniurie ciuium tuorum. Diliges amicum tuum: sicut te ipsum: ego Dominus. Non declinetis ad magos: neque ab ariolis aliquid sciscitemini: ne polluamini 377 per eos. Ego Dominus Deus uester. Coram cano capite consurge: et honora personam senis: et time Deum tuum. Ego sum Dominus. Si habitauerit aduena in terra uestra: et moratus fuerit inter uos: ne exprobretis eum: sed sit inter uos quasi indigena: et diligetis eum quasi uosmetipsos. Fuistis enim et uos aduene in terra Egypti. Ego Dominus Deus uester. Nolite facere iniquum aliquid in iudicio: et in regula:  et in pondere: et in mensura. Iustus erit modius: equusque sextarius. Ego Dominus Deus uester: [c 1Kb] qui sanctifico uos. R\. Amen.

Dicat Presbiter. Dominus sit semper uobiscum. R\. Et cum.

[d 1Kb] Psallendo. Propter gloriam nominis tui Domine libera nos: et propitius esto peccatis nostris propter nomen tuum. u\. Memento plebi tue quam creasti ab  inicio: animas pauperum tuorum ne obliuiscaris in finem. P. Et propicius.

Dicat. Presb. Silentium facite.


Sequentia Epistole Pauli Apostoli ad Ephesios. .

R\. Deo gratias.

Fratres. uidete quomodo caute ambuletis. Non quasi insipientes: redimentes tempus: quoniam dies mali sunt. Proptera nolite fieri imprudentes: sed intelligentes que sit uoluntas Dei. Et nolite inebriari uino: in quo est luxuria: sed implemini spiritu: loquentes uosmetipsi. In psalmis et hymnis et canticis spiritualibus cantantes: et psallentes in cordibus uetris Domino. Gratias agentes semper pro omnibus uobis: in nomine Domini Iesu Christi Deo et Patri.  R\. Amen.

Euangelium. Erant appropinquantes ad Dominum Iesum Christum.

Quere in Dominico ante ieiunium Calendarum. fol. 279.

Dicat Presbiter. Dominus sit semper uobiscum. R\. Et cum.

[f 1Kb] Lauda. Alleluia. u\. Laudate Dominum de celis: laudate eum in excelsis: alleluia.

[g 1Kb] Sacrificium. Si in preceptis meis ambulaueritis: et custodieritis mandata mea: et feceritis ea: dicit Dominus: dabo uobis pluuiam temporibus suis: et terra gignet germen suum: et pomis arbores replebuntur: alleluia: alleluia.

Missa. Ecce dilectissimi fratres: antiqui ueteratoris  inualescente grauiter incentiuo flagitiorum diuersorum: committitur facinus: ostenditur ulcus: propalatur infidelitatis immane [h 1Kb] deliquium. Quo et totius mundane molis machina labefacta subruitur: et Ecclesie Catholice uigor magna ex parte conteritur. Unde et totum potest id ipsum funditus euertere mundum: si penitentie lamento: nequaquam ad miserationem numen flectatur diuinum. [i 1Kb] Et ideo per singulorum mensium cursum: trium dierum ieiunia deuotis cordibus celebrantes preoccupemus faciem Dei in confessione: ne ob scelus assiduum fragore celi subruat mundum. Ne terra dissiliens uniuersum absorbeat hominis genus: neue uaria inlata clade: generaliter dispereat orbis. Profecto  etenim ille cito flectetur ad ueniam: si absque malicia contriti cordis perspexerit quotidiana peccamina. R\. Amen.

Alia Oratio. Nouimus: nouimus: o summe pietatis Domine: quot innumerose extent misericordie tue. Nam si quantis sedule criminibus sauciamur attenderes: nullus esset qui tuam posset euadere ultionem. Sed quia es incomparabiliter pius: ob hoc inextimabiliter parcis errantibus. Et quantum es pre omnibus  gloriosus: tantum absque seueritate intendis humanum scelus. Proinde miseratione tua [a 1Kb] fidei omnipotentissimam tuam flagitamus clementiam ut Ecclesie tue fidem sub augmento corrobores: commoditatem principibus nostris tribuas: et equitatem eis in iudicando: atque mansuetudinem cumules: populo tuo fideli miseratus ueniam dones: et [b 1Kb] cuntorum prophanationem: diuersorumque facinorum nota respersos corrigendo emacules: atque indulgendo sanctifices. Quatenus glorie eternitatem per fidem adquirant: et perpetue felicitatis dignitatem per opus bonum obtineant. R\. Amen.

Post nomina. Oratio. Deus qui solus es mundus: et respectu gratie tue de immundo efficis mundum: absolue nos ab omni sorde facinorum. Quo brachio  tuo iustificati: 378 et nostrorum omnium nomina adscribantur in celo: et fidelium defunctorum spiritus de penali habitatione exempti: transferantur in locum lucis ac refrigerii.

R\. Amen.

Ad pacem. Oratio. Christe Domine: qui spiritus tui inlapsu: pacis bonum in tuorum cordibus efficacius contulisti discipulorum: abiice a nobis per uisionem pacis tue: simultates: cunctaque opera tenebrarum. Et quia frequenter nostrorum peccaminum mole offensus: pace tua priuamur: ad tue nos dulcedinis concordiam reuoca: et pacis fedus omnibus intemerato iure possidendum condona. Fraterna Sacerdotes tuos semper caritate connecte:  cordisque eis et corporis mundiciam prelargire: et per uiam eos tue deducito uoluntatis. Quatenus datione donorum tuorum mereamur caritatis amplexibus in commune tibimet indissolubiliter sociari.

R\. Amen.

Inlatio. Dignum satis est omnipotens Deus: uere satis pulcrum: et inestimabiliter gloriosum est: nos incessabiliter tibi Deo nostro gratiarum copiam pandere: et indesinenti iubilo in maiestatis tue iudiciis exultare. Indubie etenim liquet: quia et quando irasceris: errantes paterna pietate redarguis: et quando placaris: immeritis gratie tue donaria tribuis. Quis etenim maiestatem tuam condignis poterit uotis extollere? Cuius sublimitas uel miseratio nulla potest ratione considerari. Numerosa etenim sunt operum  carnalium scelera: que cum absque terrore patrantur: nullus dignus est: qui: perhibente Apostolo tuo: regno celesti potiatur. Nam fornicatio diuersorum animas sauciat: immundicia inquinat: luxuria sordidat: auaricia: que est idolorum seruitus: deturpat. Beneficia peruertunt: contentiones disturbant prophanatio nominis tui: et iusiurandi transgressio grauiter deiicit. Et quamplurima alia quibus turbulentis motibus corda hominum lancinantur:  que dum in perniciem nostri sepe crebescunt: mundo senescente aspicimus ollam peccatorum nostrorum igne succensam. Unde cernentes nos talibus incommodis circumseptos: quid debito nostro meritis coram te summe Pater pro solamine nostro loquamur: uspiam reperire: nequimus. Ligauerunt nos iniquitates nostre: et earum uinculis detinemur per omnia uincti. Nihil est ex nobis: quod merito prosperetur nobis. Sed quia nos de tua pietate confidere iubes: quia non uis mortem peccatoris: sed ut conuertatur et uiuat. Ob hoc sperantes in tuo nomine: non deficimus tolerantia bone spei. Trium etenim dierum per uniuscuiusque mensis curriculum: exomologesim facientes: pro totius populi delictis: hoc tibi libamen dedicamus sacrificii salutaris: poscentes:  ut quicquid quotidianis diebus generaliter actu uel cogitatione offendimus: miseratus ignoscas. Manuum etenim tuarum opificium sumus: non nos in ira tua diiudices: ut meremur. [c 1Kb] Principibus quoque nostris et potestatibus seculi: et huius fidelibus commoditatem uite: simulque mansuetudinis temperantiam tribue: et uniuerso populo tuo Christiano: quicquid contra tuam uoluntatem agit: propiciatus omitte. De infidelium sane [d 1Kb] intimis prophanationis nodos resolue: et callidi hostis ab eis astutiam exclude: atque eos qui nequaquam sunt transgressionis experti scelus: ne aliquatenus peruertantur custodias. Pestilentiam famem: uarieque cladis incursum: a nostris procul effice finibus: quietem terre: opulentiam frugum: et gratie tue  tribue dona: atque infirmis salutare fomentum. Quatenus dum ea que os nostre mortalitatis a te piissime Pater expostulat: largitioneque tua extiterint attributa: totius populi criminis noxa detersa: caritatis dono tibimet glomerati: mereamur fiducialiter cum omni uirtutum celestium frequentia proclamare. R\. Sanctus. Sanctus. Sanctus.

Post Sanctus. uere sanctus: uere benedictus Dominus noster iehsu Christus Filius tuus. Qui et iuste peccatores flagellat: et pietate solita a debitis angustiis liberat. 379 Proinde cernui te precamur clementissime Deus: ut et que male sunt consueta: a cordibus nostris procul expellas. Et per hec sacra libamina consecres nos tibimet: in quibus habites  uasa mundissima. Christe Domine ac redemptor eterne.

Post pridie. Oratio. Inlabere quesumus omnipotens Deus super sacrificii huius libationem: quam tibi deferimus: Et licet impuris hanc tibi manibus dedicemus ac meritis: respectu tamen clementie tue in conspectu tuo maneat acceptabilis. Quo dum quisque deuotione promptissima et edulium sacri corporis et sanguinis tui perceperit: sentiat se dignus promeruisse  custodiam: [a 1Kb] indignus suorum criminum ueniam: languidus fomenti medelam: contritus uel desperatus spem consolationis sibimet impertitam: et hi qui non habent substantiam bonorum operum: a te mole dempto peccaminum: sese gaudeant percepisse consortium beatorum. R\. Amen.

Ad orationem Dominicam.

Quid poterit: o piissima Trinitas Deus noster: condigne tibi infirmitas humane fragilitatis tribuere? que tantis facinorum ponderibus pregrauatur quotidie? Et quia non est [b 1Kb] hora punctus atque momentum quo a nobis non offendaris Deus: ideo coartati angustiis ad domum tue maiestatis tremende concurrimus. Scelera nostra confessione oris proprii  patefacimus: aduersum nos iniquitates nostras pronunciamus: uulnerum nostrorum infirmitates ostendimus: et a te uero medico malagna nostris ulceribus adhiberi expostulamus. Unde quia tu es agnus Dei: qui tollis peccatum mundi: ob hoc prostrati quesumus tue omnipotentiam deitatis: ut quoties a nobis offenderis: toties ignoscere digneris: quia te precipiente etsi indigni clamamus e terris. Pater noster.

Dicat Presb. Humiliate uos benedictioni. Dominus sit semper uobiscum. R\. Et cum spiritu tuo.

Benedictio. Christus Dei filius: qui cum Patre et Spiritu Sancto deitatis obtinet unitatem: ipse in hoc indictum abstinentie ieiunium triduanum: prostratu  Ecclesie Dei: et totius populi saluatione: uotum uestrum clementer acceptet. R\. Amen. Quique solus pro nostra saluatione patibulum pertulit crucis: ipse cor uestrum emaculet ab omni appetitu uanitatis. R\. Amen. Ut defecati ab uniuersali conluuione delicti: premio ab eo potiamini indepte promissionis. R\. Amen. Per misericordiam ipsius Dei nostri, etc. Dominus sit semper uobiscum. R\. Et cum

Dicat Chorus. Gustate et uidete.

Com. Refecti Christi corpore. Require in festo corporis Christi. fol. 267.

Oratio. Refecti Christi corpore pariterque sanctificati: Deo Patri omnipotenti gratias referamus: ut nos in eadem refectione: et sanctificatione habentes: hic et in futuro seculo gloriam percipiamus.  R\. Amen. Per misericordiam tuam Deus noster, etc. Dominus sit semper uobiscum. R\. Et cum. In nomine Domini nostri Iesu Christi perficiamus cum pace. R\. Deo gratias.



[c 4Kb] IN FESTO SANCTI CIPRIANI.


Ad Missam. Officium.

Gloriam et magnum decorem. Require in festo Sancti Bartholomei Apostoli. fol. 293.

Oratio. Eternum tue uirtutis nomen omnipotens Deus oramus: ut nos Martyris tui Cipriani Episcopi: et omnium Sanctorum meritis: socios fide pares: deuotione [d 1Kb] extrenuos: passione consimiles: et in resurrectione felicium facias cequari. R\. Amen.  Per misericordiam tuam Deus noster etc. Dominus sit semper uobiscum. R\. Et cum.

Prophetia. uir iste conseruauit legem. Require in natale sancti Saturnini. fol. 23.

Dicat Presb. Dominus sit semper uobiscum. R\. Et cum.

[a 1Kb] Psallendo. Posuisti super caput eius: coronam de lapide precioso. R\. Super salutare tuum Domine exultauit uehementer: desiderium anime eius dedisti ei: et uoluntatem labiorum eius non fraudasti ei. P. Coronam.

380 Dicat Presbiter. Silentium facite.


Sequentia Epistole Pauli Apostoli ad Timotheum .

 R\. Deo gratias.

Charissime: noli erubescere testimonium Domini nostri: neque me uinctum eius. Sed conlaborat [c 1Kb] Euangelium secundum uirtutem Dei: qui nos liberauit: et uocauit uocatione sancta. Non secundum opera nostra: sed secundum prepositum suum et gratiam: que data est nobis in Christo Iesu ante tempora secularia. Manifestata est autem nunc per illuminationem Saluatoris nostri Iesu Christi: qui destruxit mortem: illuminauit autem uitam et incorruptionem per Euangelium: in quo positus sum ego predicator et Apostolus et magister gentium. Ob quam causam hec patior: sed non confundor. Scio enim cui credidi: et certus sum: quia [d 1Kb] potens est custodire in illum diem. Formam habe sanorum  uerborum: que a me audisti in fide et dilectione in Christo Iesu. Bonum depositum custodi: [e 1Kb] per spiritum qui habitat in nobis.

R\. Amen.


Lectio sancti Euangelii secundum Mattheum .

In illis diebus. Dominus noster iehsu Christus loquebatur discipulis suis dicens. uos estis lux mundi. Non potest ciuitas abscondi supra montem posita: neque accendunt lucernam et ponunt eam sub modio: sed super candelabrum: ut luceat omnibus qui in domo sunt. Sic luceat lux uestra coram hominibus: ut uideant uestra bona opera: et glorificent Patrem uestrum: qui in celis est. Nolite putare quoniam ueni soluere legem: aut prophetas.  Non ueni soluere: sed adimplere. Amen dico uobis. Donec transeat celum et terra: iota unum aut unus apex non pretiribit a lege: donec omnia fiant. Qui  ergo soluerit unum de mandatis istis minimis: et docuerit sic homines: minimus uocabitur in regno celorum. Qui autem fecerit et docuerit: hic magnus uocabitur in regno celorum. R\. Amen.

Dicat Presbiter. Dominus sit semper uobiscum. R\. Et cum.

[g 1Kb] Lauda. Alleluia. u\. Tu es Sacerdos in eternum secundum ordinem Melchisedech. P. Alleluia.

[h 1Kb] Sacrificium. Stans Sacerdos ad altare in circuitu eius corona fratrum: quasi germen cedrorum in Libano circumdederunt eum sicut arbores palmarum. Et obtulit oblationem Domino in conspectu uniuerse Ecclesie: alleluia. u\. Exaltatus est et fulget in templo Dei quasi stella matutina in media nube: et sicut Luna plena in diebus suis: sicut arcus  pacis inluminans in nubibus glorie. Et sicut oliua germinans fructum: accepit autem stolam sanctam. P. Et obtulit oblationem Domino.

Incipit Missa. Omnipotentem Deum fratres karissimi: in honorem beatissimi Martyris sui Cipriani supplices postulemus: ut populorum concurrentium suscipiat uota: ac singulis quibusque propria desideriorum sperata distribuat. Et sicut illi palmam uictorie triumphali titulo contulit: qui coruscantis ferri aciem propter amorem nominis sui: non est cunctatus excipere: ut fulgidum maiestatis sue iubar: eius reluceret [i 1Kb] insensibilis: sic ipsius nunc uobis meritis atque uniuerso populo suo: et eterna exultationis gaudia: ut tribuere dignetur: supplices deprecemur. R\. Amen.

 Alia Oratio. Prespicui excelse Domine Deus triumphum Cipriani Martyris tui: [i 1Kb] hodierno die uotis attollimus: sacrificiis honoramus. Qui Dominico commissoque sibi gregi in suprema iam passione pius pastor relicturus exemplum: [k 1Kb] bisdenis temporalem comparauit aureis: mortem sanguine potius malens subditis: quam uerbo scribere que doceret. Te proinde in hac eius annua festiuitate rogamus: ut qui eum conceptu mortis fecisti esse felicem: feliciores nos efficias actu beate uite. Quo omnia que de eius uirtutibus ammiranda cognouimus: effectu operis impleamus. R\. Amen.

Post nomina. Oratio. Tuam proni Domine immensam quesumus maiestatem: quem unum et uerum Deum predictus Martyr scientia pollens: 381 studio  calens: uirtute flagrans: passione triumphans: [l 1Kb] commiste sibi caterue uerbo predicauit: et sanguine. Tribue nobis quod illi tribuisti: et uirtutibus  salubriter erigi: et aduersitatibus non noceri. Quo huius Martyris beneficio fidelium fauens uotis: requiem iubeas prestare defunctis.

R\. Amen.

Ad pacem. Oratio. Pacis tue Deus nobis largire donaria: qui in sancto Cipriano Martyre tuo tantam tribuisti scientie gratiam. Reple nos fructu tue dulcedinis: qui os eius celestibus replesti doctrinis. Da in nobis abundantiam: qui in illo contulisti scientiam tui. Ut sicut ille predicata uerbo: sanguinis effusione compleuit: ita nos ea que de tua pace scimus: non solum uerbo: sed et opere predicemus.

R\. Amen.

Inlatio. Dignum et iustum est: equum uere et iustum est: nos tibi gratias omnipotens Domine  agere. Qui Sanctum Martyrem tuum Ciprianum et Sacerdotalibus infulis redimitum: et passione martyrii coronatum: in hunc diem ad te: solita miseratione euocare dignatus es: quem nulla seuorum principum interminatio pauefecit: [a 1Kb] non lugubris: et squallida ergastulorum obscuritas a proposito sancte deliberationis retinuit: non denique extricti ensis in iugulo descensurus mucro deterruit. Constantia intrepida: fides indubitata: permanens perseuerantia. [b 1Kb] Lucernum birrum: quo indutus sacrosancto semper astabat altario sui prostrauit genibus percussoris: propter te Domine aduentum expectans. [c 1Kb] Qui uiginti aureos quam mercedem operis sui mox dari decernit: temporalem comparans mortem: per quam lucraretur coronam uite perpetue: [d 1Kb] trepida  conatus manu astringere nequiuit tempora manibus: [e 1Kb] nisi fratrem [f 1Kb] Auxilie sacrum [g 1Kb] uinxisset: Christoque iam [h 1Kb] dedit caput. Et licet humane fragilitatis pauore turbatus: sed constanter spe fidei sue confisus in te obtegit digitis lumina clausa suis: ut non cerneret coruscum: priusquam exciperet ceruicibus gladium. Strictoque ita ferro sue parato neci: non dubitauit subdere collum presentis uite iactura: naturam superans mortalem: ut immortalitatem uite consequeretur eterne. Per Iesum Christum Dominum nostrum. Cui merito omnes Angeli et Archangeli non cessant clamare quotidie: ita dicentes. Sanctus. Sanctus. Sanctus.

Post Sanctus. uere sanctus: et pius es Domine  Deus noster. Quem hodierno die presentis sacrificii  litatione laudamus: in qua tanti Pontificis tui Cipriani gloriosa uniuerso orbe: et perfecta in Christo consummatio celebratur. Qui iam in caritatis tue arce consistens: tam magistri quam Domini precedentis inluminata cordis acie inherendo uestigiis: meruit eius particeps effici passionis: ut postmodum consors fieret regni. Ac per hoc heres Dei et coheres fieret Christi. Hinc namque populum sibi celesti auctoritate commissum: non solum doctrine fontibus inrigauit: sed etiam in confessione pii nominis fortiter perseuerans sanguinis effusione decorauit. ueri pastoris electissimus imitator existens: qui dum pro ouibus sibi commissis acceptabilia Deo sacrificia iugiter retulisset: ut se ipsum quoque post hec posset Dei: cui hactenus  ministrauerat: sacrificium acceptabile exhibere. oratione continua flagitauit. Implens scilicet opere: que predicauerat uerbo: nec in aliquo preuaricationis reus existens. Merito illi Apostolo gentium atque magistro cequatus est Paulo: in quo Christus habitans uelut e templi sui conclauibus loquebatur. Tibi igitur Deus Sanctorum tuorum sunt deputanda preconia: cui cura est etiam certamina a celestibus premiis destinata mirifice profligare. Hos tu iam in numero tuorum adgregatos: eternis diuitiis locupletare dignatus es. Quos quia in te teque in illis Domine manere confidimus: ut eos nobis miseris in patrocinium deputare digneris: suppliciter postulamus. Christe Domine ac redemptor eterne.

382 Post pridie. Oratio. Sanctifica Domine  oblata tibi ab infimis: qui solus glorificaris in Sanctis. Ut in tanti uiri solemnitate ante altare tuum adstantes: illo repleamur caritatis tue ardore: quo idem uir plenus non solum mortem pro te capitalem preoptauit suscipere: sed ipsum quoque qui se percussurus esset: uoluntaria maluit remunerari mercede. R\. Amen.

Ad Orationem Dominicam.

Ecce Domine redemptor noster et conditor: hodierno die incumbente festo Cipriani Martyris tui copiosius iocundamur: et tamen pro ablutione nostrorum criminum suspiramus. Illius quippe gloriosos cineres [i 1Kb] retinet Africana Carthago: sed lingua toto pene claret in mundo. Unde quia hic  uir etsi loculo teneatur in corpore: beneficiis  tamen patet ubique. Te rogamus et petimus: ut eius nobis [a 1Kb] suffragio ea que tibi debemus omittas: cuius nos doctrinis: ut te oremus inlustras. Pater noster.

Dicat Presbiter. Humiliate uos benedictioni. Dominus sit semper uobiscum.

R\. Et cum.

Benedictio. Intercessu Martyris sui Cipriani: a uitiis omnibus liberemini: qui uiginti aureos suo obtulit percussori. R\. Amen. Eius quoque foueamini indesinenter presidiis: cuius letamini in doctrinis. R\. Amen. Ut qui uos uerbis instruit ad uitam: beneficiis perducat ad gloriam. R\. Amen. Per misericordiam tuam Deus noster etc. Dominus sit semper uobiscum. R\. Et cum.

 Dicat Chorus. Gustate et uidete.

Com. Refecti Christi corpore et sanguine te laudamus Domine: alleluia: alleluia: alleluia.

Oratio. Debitas tibi Domine eterne referimus grates: et Iesu Christo Domino nostro: in cuius similitudinem beatissimus Ciprianus dum offert uictimam: ipse est uictima. Dumque sacerdotium eligit: martyrium deuotus impleuit. Obtineat igitur apud te Deus summe: de miseris indulgentiam post delictum: qui meruit post sacerdotium subire martyrium. R\. Amen. Per misericordiam tuam Deus noster etc. Dominus sit semper uobiscum. R\. Et cum. Solennia completa sunt in nomine Domini nostri Iesu Christi. uotum nostrum sit acceptum cum pace. R\. Deo gratias.


 Nicomedis Martyris:

Omnia dicantur unius Martyris. fol. 421.


S. uincentii:

Omnia dicantur unius Martyris. fol. 424.


S. Eufemie uirginis et Martyris:

Omnia dicantur unius uirginis. fol. 436.


S. Lamberti Episcopi et Martyris:

Omnia dicantur unius Mart. Pont. fol. 423.


In festo [b 2Kb] S. Matthei Apostoli ad Missam. Officium:

Et omnia alia [c 1Kb] dicantur ut in festo Mathie Apostoli. fol. 316. Excepta Missa.

Missa. Omnes qui secularium curarum turbinibus ferimur aut forsan adlidimur: quique inlicientis eui sepe laqueis inretimur: earundem curarum  paululum fasce deposito: ad considerandam Domini  uocationem alacriter subleuemur. Placeat iam earumdem curarum sub opprimentibus oneribus paululum respirare: placeat Christi uocationem in Sanctis Apostolis solicite [d 1Kb] profligare: et solerti cogitatu perpendere. Erigatur mentis oculus ad consideranda diuine gratie munera: et fidelium Christi seruulorum pura citaque obsequia. Ecce etenim iste Matheus Apostolus Sanctus et Euangelista: cuius insigne celebrat hodie festum Ecclesia: una Christi uoce uocationis audita: mundi contempsit honores et floscula. Non solum sequitur eum: quem se uocantem audiuit: sed eidem etiam ex uocatione sua repletus leticia prandium fecit. Gratuita uenit ad illum gratia Christi: et hinc ex publicano: scriptor factus est Euangelii. Ex publicanis quippe  actibus conuersus sequitur Christum: et post predicator sanctus effectus: scribit ueraciter Euangelium. Unde igitur eius conuersio fuit tam cita: nisi Christi Domini cooperante gratia gratuita? Hunc ideo Christum Dominum et Saluatorem omnium puro corde rogemus: ut gratia sua qua dignatus est uocare Apostolos: nos sibi placabiles faciat seruos. 383 Inspiret sui amorem predicantibus Apostolis: quos elegit: et scelerum diluat culpas his ipsis orantibus: quos martyrio coronauit. Det pium orandi se uotum: et orationis commodet clementer effectum. His largiri dignetur et temporum pacem: et criminum ueniam: quibus Apostolis predicantibus: Euangelii nouam dare dignatus est legem. Hos ad se faciat feliciter peruenire  pro quibus sanguinem dignatus est fundere. Ipsis tribuat beatitudinis premium. pro quibus in carne uisitare dignatus est mundum. Ut omnes qui ipso moriente redempti sumus: obtentu Martyris sui sancti Matthei Apostoli et Euangeliste: cuius hodie festum [e 1Kb] incolimus: celeste regnum optantes intremus.

u\. Amen.

Alia Oratio. Dator et inspirator omnium munerum Christe fili Dei: qui Apostolorum predicatione uniuersos terrarum situs inlustras: et euangeliorum amne quadrifluo rigas: quique pro te mori posse Martyribus tribuis: eosque pro ultronea morte coronas: respice in hac festiuitate Martyris tui Sancti  Matthei Apostoli et Euangeliste tuorum fidelium uota:  eosque inlesos eui facito periculosi transire naufragia. Ut qui illum una uocationis tue uoce: dignum tibi fecisti ministrum: qui regalem tuam sequens prosapiam: primus scriberet Euangelium: facias nos ad te sequendum idoneos: et in timore nominis tui perfectos. Instrue nos quesumus eius doctrinis: quem fore uoluisti scriptorem primum euangelice predicationis. Reple nos eius meritis spiritali feruore: qui preconia ueritatis tue: eius uoluisti audiri ex ore. Da nobis amorem tui: qui eidem dedisti gratiam Spiritus Sancti. Trahe nos ad te miserationibus consuetis: qui illum Euangelistam fecisti ex publicanis operibus. Illumina nostri cordis archana: qui illum ad [a 1Kb] tholoneum sedentem uocasti gratia gratuita. Eius interuentu nobis adesto placatus: qui  tuus factus est in ueritate discipulus. Exaudi illum pro nobis: qui apud illum cum non egeres: pranderes. Ipse ad te nostra tibi placitura deferat uota: cuius predicatio toto mundo facta est gloriosa. Non nostris nos patiaris puniri pro meritis: qui illum replesti muneribus sanctis. Suscipe in eius honore nostrum obsequium: qui illum post tanta preconia fecisti Martyrem gloriosum. Ut qui penam meremur ex propriis: in eius honore tibi oblatis iustificemur obsequiis. Qualiter dum eius meritis uota famulantium suscipis: eius obtentu facias eidem obsequentes cum illo consortes in celestibus regnis.

R\. Amen.

Post nomina. Oratio. uia ueritas et uita: qui incarnari uoluisti: ut redimeres uniuersa: redime  nos a chirographo delictorum. Sancti tui Matthei Apostoli et Euangeliste: nec non et Martyris prece. Qui [b 1Kb] Eufrenonem puerum inuocatione nominis tui suscitauit a mortuis: suscitet nos quesumus a uiciorum nostrorum sepulcris. Quique [c 1Kb] cum Deus putaretur: non se esse Deum: sed Dei seruum ueridica uoce referre non distulit: et ut putantes: ad te Deum conuerterentur: relicto simulacrorum errore: instanter ac fortiter predicauit: ad te nobis redeundi post lapsus aditum prestet: nosque in ueritate: quam predicauit: stabiles faciat. Suscitet mortuorum in sceleribus ad penitentiam corda: qui mortificata suscitauit sceleriter puerilia membra. Timori tuo nos subdat: qui uirginum cuneos tuo seruitio mancipauit. Conferat uiuis tutelam: et defunctis  amenitatis eterne quietem: quem inter omnes cum propriis condiscipulis: duodecim tribuum constituere dignatus es iudicem.

R\. Amen.

Ad pacem. Oratio. Pax omnium Christe: et cunctorum te diligentium caritas pura: simultatum quesumus a nobis radices abscide: nosque perenniter in tua pace consolida. Fac nos te amare in ueritate:  fac tua sequentes et seruantes precepta: odiorum uincula solue: lites remoue: discordiam fuga: dissidia pelle: et quicquid pacem dirumpit: procul a nobis propicius effice. Pacem quam tuis discipulis commendasti in terris: hanc infundere nostris dignare pectoribus. Pax quam abs te traditam Sanctus iste tuus Mattheus Apostolus et Euangelista 384 personauit in mundo: nos tibi consignans: consortes eidem facias in regno superno. Fidelium tuorum nullus per discordiam pereat: eorumque odium perimendo: nullum possideat Sed ita omnes inuiolabiliter in tua pace uiuamus: ut ad te post coronandi cum Sanctis omnibus ueniamus. Et ita pacis osculum demus ad inuicem: ut eterni regni mereamur apud te consequi mansionem. R\.  Amen.

Inlatio. Dignum et iustum est: equum et salutare est: te inconfusa Trinitas: et unius essentie indiuisa maiestas: Deum patrem et Filium et Spiritum Sanctum fontem beatitudinis eterne laudare: quem scimus nullius seruitutis obsequiis indigere. Per quem beatissimus martyr tuus Mattheus Apostolus et Euangelista: errores seculi sapientia uicit: terrores patientia superauit: et idcirco tam magnum tamque magnificum est quod fecit. Secutus quippe agnum: leonem uicit. Quando persecutor seuiebat: leo fremebat. Sed quia agnus sursum attendebatur: leo deorsum contemnebatur. Ipse enim intuebatur: qui mortem morte destruxit: in ligno pependit: sanguinem  fudit: mundum redemit. Cui merito omnes Angeli et Archangeli non cessant clamare quotidie: ita dicentes. R\. Sanctus. Sanctus. Sanctus.

Post Sanctus. uere sanctus: et uere benedictus: Dominus noster iehsu Christus filius tuus. Qui hodierno die animam sui testis Matthei Apostoli et Euangeliste deuicto mundo euexit in celum. Ut que fuerat afflicta suppliciis: gaudiis frueretur eternis. Et que dominice imitatrix extiterat passionis: celestis esset particeps regni. Huius proinde meritis Deus summe terminum pone delictis: et finem scandalis. Ut qui Martyris tui Matthei Apostoli et Euangeliste ueneratores existimus: remotis aduersitatibus imitatores effici mereamur. Per Christum Dominum ac redemptorem eternum.

 Post pridie. [d 1Kb] Hec tibi Domine tua seruantes precepta: in altare tuum panis ac uini holocausta proponimus: et in commemorationem Sancti tui Matthei Apostoli et Euangeliste suscepta: populi tui per has oblationes te iubente uota deferimus: non nostris meritis: sed obsequio suscepti officii. Rogantes profusissimam tue misericordie pietatem omnipotens Deus: [e 1Kb] ut eodem spiritu: quo te in carne  uirginitas incorrupta concepit: has hostias Trinitas indiuisa sanctificet. R\. Amen.

Ad Orationem Dominicam.

Domine Iesu Christe: qui elegisti tua ex plebe Mattheum: qui Leui sumit cognomen: Apostolum et Euangelistam: itaque in uertice Ecclesie eum statuisti ex publicano a te Christe electum: primum in Iudea quidem euangelizare fecisti: et postmodum [a 1Kb] in Macedonia te predicans: pastorum sicque requiescit in montibus: annue precibus nostris: ut eius interuentu nos futuro liberes a tormento. Ut uerbum tuum quod ille gloriosis in mundo uocibus sparsit: nos sanctificatum in receptaculum nostri pectoris conseruemus: qui nos docuisti orare et dicere. Pater noster.

 Dicat Presb. Humiliate uos benedictioni. Dominus sit semper uobiscum. R\. Et cum.

Benedictio. Dominus iehsu Christus: qui ingenti pietate: Apostolum suum Mattheum et Euangelistam: ex publicano fecit [b 1Kb] mirificum: nos de aduersis faciat semper uictoriam promereri. R\. Amen. Et qui illum exaltauit uocatione promptissima: ab omni  nos mundane conuersationis dignetur eruere contagio. R\. Amen. Et qui uoce predicationis et apostolatus gratia illum ditauit in mundo: nos spiritualium gaudiorum munificet incremento. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Dicat Chorus. Gustate.

Com. Refecti Christi corpore et sanguine te laudamus Domine: alleluia: alleluia: alleluia.

Oratio dicatur ut in festo sancti Mathie. folio 267.


In festo sancti Mauritii sociorumque eius:

Omnia dicantur plurimorum Martyrum. fol. 430.


Sancte Clete uirgini.:

Omnia dicantur unius uirginis. fol. 436.


385 Sancti Fortunati Episcopi et Confessoris:

 Omnia dicantur unius Confessoris Pontificis. fol. 432.


In festo Sanctorum [c 13Kb] Cosme et Damiani. Ad Missam. Officium.

Dabo Sanctis meis. Require in festo Apostolorum Petri et Pauli. fol. 334.

Oratio. Deus qui Sanctis tuis Cosme et Damiano  geminas contulisti ante mortem coronas: dando illis: [a 1Kb] et immedendi arte affectum: et uictoriam supplicii: te rogamus et petimus: ut anime atque corpori nostro horum interuentu: salutem imperciens: et uita nostra: incentiuorum careat morbis: et desideriorum concrescat spiritualibus documentis. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.


Lectio libri Esaye Prophete .

R\. Deo gratias.

Hec dicit Dominus. [c 1Kb] uos omnes sancti Dei uocabimini: ministri Domini Dei nostri: dicetur uobis: fortitudinem gentium comeditis: et in gloria eorum [d 1Kb] superbi estis. Pro confusione uestra dupplici et rubore laudabunt partem eorum. Propter hoc in terra  sua duplicia possidebunt: leticia sempiterna erit eis. Quia ego Dominus diligens iudicium: et odio habens rapinam [e 1Kb] in holocaustum. Et dabo opus eorum in ueritate: et fedus perpetuum feriam cum eis. Et scietur in gentibus semen eorum: et germen eorum in medio populorum. Omnes qui uiderint eos: cognoscent illos: quia isti sunt semen cui benedixit Dominus. R\. Amen.

Dicat Presb. Dominus sit semper uobiscum. R\. Et cum.

[f 1Kb] Psallendo. Da nobis auxilium Domine. In tribulatione. u\. In Deo faciemus uirtutem. Et ipse ad nichilum deducet tribulantes nos. P. In tribulatione.

Dicat Presbyter. Silentium facite.


 Sequentia Epistole Pauli Apostoli ad Romanos .

Deo gratias.

Fratres. Scimus quod diligentibus Deum: omnia cooperantur in bonum: his qui secundum propositum uocati sunt sancti. Nam quos presciuit: et predestinauit conformes fieri imaginis filii eius: ut sit ipse primogenitus in multis fratribus. Quos autem predestinauit: hos et uocauit. Et quos uocauit: hos et iustificauit. Quos autem iustificauit: illos et [h 1Kb] magnificauit. Quid ergo dicemus ad hec? Si Deus pro nobis: quis contra nos? Qui etiam filio suo non pepercit: sed pro nobis omnibus tradidit illum: quomodo non etiam omnia nobis cum illo donabit? Quis accusabit aduersus electos Dei? Deus qui iustificat: quis est qui condemnet? Christus iehsu qui  mortuus est: imo qui resurrexit: qui sedet ad dexteram Dei: qui etiam interpellat pro nobis. Quis nos separabit a caritate Christi? Tribulatio? An angustia?  An persecutio? An fames? An nuditas? An periculum? An gladius? Sicut scriptum est. Quia propter te mortificati sumus: tota die estimati sumus: ut oues occisionis. Sed in his omnibus [i 1Kb] separamur: propter eum qui dilexit nos. Certus sum enim: quia neque mors: neque uita: neque Angeli: neque [i 12Kb] principatus: neque instantia: neque futura: neque fortitudo: neque altitudo: neque profundum: neque alia creatura poterit nos separare a caritate Dei: que est in Christo Iesu Domino nostro. R\. Amen.

Euangelium. Conuocatis duodecim Apostolis: dedit illis uirtutem. Quere in communi plurimorum Martyrum. fol. 431.

 [k 1Kb] Missa. Oblatis super aram unigeniti filii Dei deuota mente muneribus: amicos Dei uictores secli coheredes Christi spirituales medicos: medendi cura industrios Cosmam et Damianum fratres dilectissimi deprecemur: ut omnigene infirmitati nostre: et medendi prerogent curam: et uisitandi non auferant gratiam. Quo per eos consolemur positos in dolore: qui medicamento tacti iusticie: ad suscipiendam insuperabiles facti sunt passionem. R\. Amen.

Alia Oratio. Deus sanator noster et medicus sempiternus: qui Cosmam et Damianum inconcussos fide: insuperabiles in uirtute fecisti: ut per suscepta uulnera uulneribus mederentur humanis. Qui ante passionem ex terreno medicamine: salutem operati essent in populis. Hos quesumus nostris infirmitatibus  386 et custodes et medicos deputa. Per eos sanentur infirma. Per eos non recrudescant sanata. Per hos corpora: per hos anime medicinam adquirant. Hi tipicis anime egritudinibus finem: hi patulis celerem impendant egrimoniis sanitatem. Hi putredines uulnerum orationibus defecent: hi manu precationis: abdita uulneratorum expurgent. Hi uirtutem inualidis: roborem fessis: uictum egenis: subuentionem uiduis: defensionem orphanis: tuitionem largiantur pupillis. Hi miseris humanis medelam inlaturi: occurrant: hi pressuris hominum concita leuigatione subueniant. Hi etiam sic nos hic a peccati morbo seruent inlesos: ut ad celestem perducant patriam coronandos. R\. Amen.

 Post nomina. Oratio. Recte Domine per hos Martyres tuos populis attribuis gratiam sanitatum: qui insuperabiles in passione probati sunt. Ex hoc igitur tuam oblatis uictimis clementiam imploramus: ut  hec oblatio et uiuentibus gratie donum: et sepultis eterne quietis conferat refrigerium. R\. Amen.

Ad pacem. Oratio. Mirabilis es Deus: mirabilis et preclarus: qui Sanctis Cosme et Damiano effectus adiutor fortis: non eos passus es aduersantium interimi lapidibus uel sagittis. Nec enim fas erat: ut sublimitate crucis erectos: tela inimici redderent uulneratos. Pro quo pietatis tue cum tremore audentes clementiam postulamus: ut nos ista maiestas tua premuniat: quo nullis odiorum iaculis tacti: tibi qui uerus lapis es: per pacis bonum mereamur sine fine coniungi. R\. Amen.

Inlatio. Dignum et iustum est: equum uere et salutare est: nos tibi gratias agere: Domine sancte Pater eterne omnipotens Deus: per Iesum Christum  filium tuum Dominum nostrum: qui sanctis gloriosisque Martyribus Cosme et Damiano geminas contulit ante mortem coronas: dando illis et [a 1Kb] immedendi arte affectum: et uictoriam per supplicium. Hi namque curationum compotes facti: hinc fesso medentur alieno corpori: illinc infirma sui affligunt corpora [b 1Kb] crucifigi. Hinc aliorum infirmitates curant: illinc proprias egritudines tolerant. Alieno [c 1Kb] malama conferunt uulneri: se ultronee subiiciunt passioni. Alterorum cruciatus [d 1Kb] exurunt: et spontaneis se passionibus tradunt. In alienis perimunt: quod in se obuenisse letantur. Aliorum salutem signis uirtutum: suam cumulant stigmatibus passionem. Aliorum egritudines uerbo: suas temporali expiantes supplicio. [e 2Kb] Illorum medicaminibus probis:  suas passionibus improbis. Aliorum morbis aque tepentis potione medentur: sibi marinis melius immergi gurgitibus consulunt. Per quos te Deus Pater rogamus: et petimus: ut anime atque corpori nostro: horum interuentu salutem impertiens: et uita nostra incentiuorum careat morbis: et desiderium concrescat spiritualibus documentis. Cui merito omnes Angeli: et Archangeli non cessant clamare quotidie una uoce dicentes. R\. Sanctus. Sanctus. Sanctus.

Post Sanctus. uere sanctus: uere benedictus Dominus noster iehsu Christus filius tuus. Qui predictos Martyres suos et medicaminis arte industrios: et  crucis efficit in patibulo gloriosos. In utroque igitur capitis sui imitantes exemplum: et curationum enitent gratia: et crucifixionis mulctati sunt pena. Sic sic delitescenda uirtus Martyrum: que terris occulitur: in crucis porrecta patibulo exaltatur. Tenuit illic humilitas in abditis: ne uanitati patesceret: quod hic crux patule omnibus ammirandum fore monstraret. Nec tamen hoc cruciatu Martyrum elabitur uita: quo sua mortificare redemptor uoluit membra. Ut quibus cruce [f 1Kb] crucifixi: membra permittebant in cruce positi: non deficerent: sed gauderent. In te Domine ac redemptor eterne.

Post pridie. Oratio. Facta Domine commemoratione Martyrum tuorum Cosme et Damiani: qui pro te neruis cesi: marinis fluctibus dediti: flammis  iniecti: eculeo impositi: cruci affixi: et per passionem inuicti: et triumphatores exstiterunt per mortem. 387 Te uotis supplicibus imploramus: ut in hoc eorum uenerabili festo oblatas tibi uictimas sereno uulto respicias: sumentibusque ex eis Sancti Spiritus lumen infundas. Quo in hoc die passionis eorum: sit populo fideli spiritalis leticia: et gaudia tribuantur eterna. R\. Amen.

Ad orationem Dominicam.

Deus qui ad salutem humani generis filium tuum destinasti ad terras: cuius exemplum predicti Martyres: et uirtute miraculorum: et passione ipsa secuti sunt: respice nos horum propiciatus suffragio: et confessionis proprie uoto. Per hos infirmo nostro subueniens corpori: quos spirituales medicos elegisti.  Quo nostra his interuenientibus a te accipiatur oratio: quibus curationum attributa est optio. Ut per hos medicamine diuino compuncti a te cum orauerimus mereamus ocius exaudiri. Pater noster.

Dicat Presb. Humiliate uos benedictioni. Dominus sit semper uobiscum. R\. Et cum spiritu tuo.

Benedictio. Diuina uestris precibus clementia faueat: que Sanctos suos Cosmam et Damianum crucifixione glorificauit corporea. R\. Amen. Hos quoque deputet suffragio pereuntium: quos prerogatores esse uoluit sanitatum. R\. Amen. Quo eorum precibus a corruptione loti: a uulnere sanati corde: et corpore: regna cum illis mereamini celestia possidere.  R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Dicat Chorus. Gustate.

Com. Refecti Christi corpore et sanguine te laudamus Domine: alleluia: alleluia: alleluia.

Oratio. Deus sanator noster et medicus sempiterne: qui Cosmam et Damianum inconcussos fide: et insuperabiles in uirtute fecisti: ut per suscepta uulnera uulneribus mederentur humanis: qui ante passionem ex terreno medicamine: salutis opera essent in populis: hos quesumus nostris infirmitatibus et custodes et medicos deputa. Per eos sanentur infirma: per eos adquiratur anime medicina. R\. Amen. Per misericordiam tuam Deus noster etc. Dominus sit semper uobiscum. R\. Et cum. In nomine  Domini nostri Iesu Christi perficiamus cum pace. R\. Deo gratias.



[a 2Kb] IN FESTO SANCTORUM FAUSTI IANUARII ET MARCIALIS.


Ad Missam Officium.

Dabo Sanctis meis. Quere in festo Apostolorum Petri et Pauli. fol. 334.

Oratio. Letifica Domine populum: in hac celebritate beatissimorum Martyrum tuorum Fausti Ianuarii et Marcialis: ut qui de nostris peccatis contristamur: eorum orationibus consolemur. R\. Amen. Per misericordiam tuam Deus noster etc. Dominus sit semper uobiscum. R\. Et cum.


Lectio libri Sapientie Salomonis .

 R\. Deo gratias.

Passi sunt [c 1Kb] iusti digne tormenta: et per multitudinem bestiarum exterminati sunt. Pro quibus tormentis bene disposuisti populum tuum: quibus dedisti concupiscentiam delectamenti sui. Nouum saporem escam parans eis [d 1Kb] ortigometram. Ut illi quidam concupiscentes escam: propterea que illis ostensa: et missa sunt: etiam a necessaria concupiscentia auerterentur. Hi autem in breui inopes facti: nouam gustauerunt escam. Oportebat enim illis quidem sine excusatione: superuenire: in interitum exercentibus tirannidem. His autem tantum ostendere: quemadmodum inimici illorum exterminarentur. Etenim dum peruenit illis seua bestiarum ira: morsibus peruersorum serpentium exterminabantur.  Non in perpetuum permansit ira tua: sed ad correctionem in breui turbati sunt. Signum habentes salutis ad commemorationem mandati legis tue. Qui enim conuersus est: non per hoc quod uidebat sanabatur: sed per te omnium saluatorem. R\. Amen.

Dicat Presbyter. Dominus sit semper uobiscum. R\. Et cum.

[e 1Kb] Psallendo. Transiuimus per ignem et aquam: et induxisti nos in refrigerium. u\. Probasti nos Deus sicut probatur argentum: posuisti tribulationes in dorso nostro. P. Et induxisti.

Dicat Presb. Silentium facite.

Epistola. Gratia uobis et pax a Deo Patre nostro et Domino Iesu Christo. Benedictus Deus et Pater  Domini nostri Iesu Christi pater misericordiarum. Quere in festo sancti Christo fori et comitum. folio 349.

388 Euangelium. Nihil opertum quod non reueletur. Quere in communi plurimorum Martyrum. fol. 428.

Dicat Presb. Dominus sit semper uobiscum. R\. Et cum.

[f 1Kb] Lauda. Alleluia. u\ Ambulabunt Sancti gaudentes: uelut agni pleni pascue: alleluia.

[g 1Kb] Sacrificium. Locutus est Daniel Ananie Azarie et Misel: queramus misericordiam a facie Dei omnipotentis super sacramento isto. Tunc Danieli reuelatum est mysterium et benedixit Deum: alleluia. u\. Throni positi sunt: et antiquus dierum sedit:  uestimenta eius quasi nix candida: et capilli capitis eius sicut lana munda: thronus eius flamma ignis: rote eius ignis accensus: fluuius igneus rapidusque egrediebatur a facie Dei: millia millium ministrabant ei: et decies millia centena millia assistebant ei: iudicium sedit: et libri aperti sunt. P. Super sacramento.

Missa. Inlustrem atque triumphalem passionis diem: Martyrum Dei: Fausti: Ianuarii: et Marcialis: cum summa ueneratione celebremus dilectissimi fratres: Deum Patrem omnipotentem humiliter exorantes: atque ante aulam sacrarii sui cum tremore adstantes. Legatione siquidem fungimur impositi officii: pro nostris peccatis non idonei cogimur interpellare pro sceleribus populi deliquentis.  Non est itaque nostre presumptionis quod agimus: sed sui est imperii quod audemus. Rogemus ergo ut mundans me indignum famulum suum a delicto proprio: ueniam concedat [a 1Kb] confitendi populo suo: et sanctificet hodie sacrificium in honore predictorum Martyrum suorum super suo altario positum. R\. Amen.

Alia Oratio. Digna Domine Deus noster laus debetur Martyribus tuis: digna ueneratio militibus tuis certis: dignum obsequium impendi debet fidelibus amicis. Tres hodie uoluerunt mori: ut uiuerent: uoluerunt occidi: ut regnarent: uoluerunt [b 1Kb] crucifigi: ut gehenne cruciatus euaderent: et diuitias regni celestis perpetuo possiderent. O beatum consilium: quod inter tormenta et penas non est mutatum:  sed sic Faustus Ianuarius et Marcialis: toto animo et corde confortati sunt per Spiritum Sanctum: ut hodie uincerent diabolum: calcarent seculum: et mente et corpore sequerentur Regem eternum. Quorum expetimus interuentu: ut per ipsos prebeas te nobis Domine Deus noster propicium: et infundas super nos multimodas misericordias benedictionum tuarum. R\. Chorus. Amen.

Post nomina. Oratio. Deus qui unum in trinitate possides nomen: oblatas tibi in hoc tuorum trium Martyrum festo has oblationes assume. Quo et offerentibus ad salutem: et defunctis proficiat ad quietem. R\. Amen.

Ad pacem. Oratio. Assistite nobis Sancti Martyres Dei: in quibus trina et indiuisa caritatis societas:  ignis est conflatione probata. uestris quesumus suffragiis prebete nostris finibus pacem: et cunctis inconuulsibilem caritatem. Ut uestro interuentu: cuncta in pace permaneant: que in hoc die passionis uestre copiose exultant. R\. Amen.

Inlatio. Dignum et iustum est: equum uere et salutare est: nos tibi gratias agere Trinitas Deus: per Iesum Christum Dominum nostrum: qui semper impari numero gaudens: in campum gloriosi certaminis tres hodie signiferos coronauit: ut nullus eorum dissonaret a fide: sed Marcialis faceret quod Ianuarium [c 1Kb] uidisset: Ianuarius sequeretur Faustum celestia inuadentem. Sic tres Trinitatis fide [d 1Kb] repleti: tirannicam superbiam calcauerunt: uana idola spreuerunt: pompam seculi contempserunt:  et ad celestia regna ipso Domino nostro filio tuo duce migrauerunt. Tuum est Domine totum quicquid agitur bonum: tu uincis in homine: tu uictor semper existis cum homine. Tu in tali prelio auctor es: tu huius certaminis arma es: tu in tam gloriosa pugna uirtus es. Tu in omnibus uincis: et magnitudinis uictorie palmam concedis. In probatorum itaque Martyrum tuorum honore: dignum maiestati tue laudis sacrificium offerentes: sanctificetur quesumus  holocaustum tuo altario impositum: per signum filii tui: per descensum Spiritus Sancti: per presentiam 389 Angeli deputati. Sit tibi acceptum. Sit tibi gratum. Sit tibi sanctum. uenerabile gloriosum et pingue et uiuum uitale et igneum. Unicuique nostrum cum degustauerimus: [e 1Kb] carbo igneus efficiatur: quem uidit Esayas propheta Angelica manu: forcipe abstractum ab ara: labia nostra mundet: immunda polluta peccatis nostra tibi sanctificet corda. Sit credentibus uita. Sit confitentibus uenia. Sit tristantibus leticia. Sit egrotantibus sanitas. Sit malagma. Sit mortem timentibus uita. Sit ab errore redeuntibus bona uia. Et languori anime atque infirmitati carnis a te Domino nostro confecta sancta et perpetua medicina. Per Dominum nostrum Iesum  Christum. Cui merito omnes Angeli et Archangeli non cessant clamare quotidie: ita dicentes. R\. Sanctus. Sanctus. Sanctus.

Post Sanctus. uere sanctus: uere benedictus Dominus noster iehsu Christus filius tuus. Cuius uestigia hi tres inconcusso gradu fidei secuti sunt Martyres: Faustus fautor Patris legibus: Ianuarius ianuam uite adeptus: ac Marcialis Martyris sacra in probando potissimus. Hi uere serui Christi: et coheredes Regni: dum hic temporalis pene damno mulctati sunt: celesti in regione locati: palmas uictorie acceperunt. Per Christum Dominum ac redemptorem eternum.

Post nomina. Oratio. Indiuisa Trinitas et una maiestas:  que predictorum Martyrum hodie in passione laudaris: et presentium sacrificiorum litatione placanda ascisceris: te uocibus: uotis: et orationibus imploramus: ut que illis inexpugnabilem tribuisti deuicto hoste uictoriam: hec nostra sanctifices propiciata oblata. R\. Chorus. Amen.

Ad orationem Dominicam.

Conserua nos Deus in timore nominis tui: qui societatem trium Martyrum tuorum Fausti: Ianuarii: et Marcialis: inimici persuasionibus non passus es diuidi. Quique illorum animas post eculeum inter flammas suscepisti: nostras post uoces libitum carnis inter commotiones seculi fluctuantis exaudi: cum ad te nunc ea proclamauerimus: que nobis ipse instituisti. Pater noster.

 Dicat Presb. Humiliate uos benedictioni. Dominus sit semper uobiscum. R\. Et cum.

Benedictio. Intercessu Martyrum suorum Fausti. Ianuarii: et Marcialis: uos Trinitas tueatur altissima: que in illis tribus: se demonstrauit unitas indiuisa. R\. Amen. Sicque Faustus uestris precibus faueat: ut Ianuarius ianuas uobis eterne uite aperiat. R\. Amen. Quo ita Marcialis obtentu: seculi respuatis inlecebras: ut Christo iudicante: immarcescibiles  percipiatis pro sancta conuersatione coronas. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Dicat Chorus. Gustate et uidete.

Com. Refecti Christi corpore. Require in festo Corporis Christi. fol. 267.

Oratio. Domine Iesu Christe: cuius potentia sancti Martyres tui: rotantem ignis impetum [a 1Kb] extinxerunt: et iusticiam operati sunt: peccatoribus nobis fauorem tue pietatis imperti. Ut per fidem qua sancti uicerunt regna: per eam peccatores celestem mereamur obtinere coronam. R\. Amen. Per misericordiam tuam Deus noster etc. Dominus sit semper uobiscum. R\. Et cum. Missa acta est etc.



[b 5Kb] IN FESTO SANCTI MICHAELIS ARCHANGELI.


Ad Missam. Officium.

Dabo Sancti meis. Quere in festo Apostolorum Petri et Pauli. fol. 334.

Oratio. O Michel princeps exercitus Angelorum: ueni quesumus ad liberandas animas fidelium populorum. Ut et iusti iusticiam obtinendo: in bonis semper fructificent: et iniusti ad penitentiam conuersi:  ueniam accipere non desperent. Sicque nos inuicem prouocemur in melius: ut premium consequi mereamur eternum. R\. Amen. Per misericordiam tuam Deus noster etc. Dominus sit semper uobiscum. R\. Et cum.


Lectio libri Apocalipsis .

Illis in diebus. Factum est prelium magnum in celo. Michel et Angeli eius preliabantur cum dracone: et draco pugnabat et Angeli eius: et non ualuerunt: neque locus inuentus est eorum amplius in celo. Et proiectus est draco ille magnus: 390 serpens antiquus: qui uocatur diabolus et sathanas: qui seducit uniuersum orbem: et proiectus est in terram: et Angeli eius cum illo missi sunt. Et audiui uocem magnam in celo dicentem: nunc facta  est salus et uirtus: et regnum Dei nostri et potestas Christi eius: quia proiectus est accusator fratrum nostrorum: qui accusabat illos ante conspectum Dei nostri die ac nocte: et ipsi uicerunt eum propter sanguinem agni: et propter uerbum testimonii sui: et non dilexerunt animas suas usque ad mortem. Propterea [d 1Kb] letamini et qui habitatis in eis.

R\. Amen.

 Dicat Presbiter. Dominus sit semper uobiscum.

R\. Et cum.

[a 1Kb] Psallendo. Confitebuntur celi mirabilia tua Domine: et ueritatem tuam in Ecclesia Sanctorum. u\. Quoniam quis in nubibus equabitur Domino? aut quis similis erit Deo inter filios Dei? P. In Ecclesia.

Dicat Presbiter. Silentium facite.


Sequentia Epistole Pauli Apostoli ad Thessalonicenses .

R\. Deo gratias.

Fratres. Gratias agere debemus Deo semper pro uobis: ita ut dignum est. Quoniam supercrescit fides uestra: et abundat caritas uniuscuiusque omnium uestrum in inuicem: ita ut et nos ipsi gloriemur in uobis in Ecclesiis Dei. Pro patientia uestra et fide in  omnibus persecutionibus uestris et tribulationibus: quas sustinetis in exemplum iusti iudicii Dei: ut digni habeamini regno Dei: pro quo hoc patimini. Si tamen est apud Deum retribuere tribulationem: his qui uos tribulant: et uobis qui tribulamini requiem [c 1Kb] uobiscum in reuelationem Domini Iesu de celo cum Angelis uirtutis eius et in flamma ignis: dantis uindictam his: qui non nouerunt Deum: et qui non obediunt Euangelio Domini nostri Iesu Christi. Qui penas dabunt in interitu eternas a facie Domini: et a gloria uirtutis eius: cum uenerit glorificari in Sanctis suis: et ammirabilis fieri in omnibus qui crediderunt. Quia creditum est testimonium nostrum super uos in die illo. In quo etiam oramus semper pro uobis: ut dignetur uos uocatione  sua Deus noster: et impleat omnem uoluntatem bonitatis: et opus fidei in uirtute. Ut clarificetur nomen Domini nostri Iesu Christi in uobis: et uos in illo secundum gratiam Domini nostri et Dei Iesu Christi.

R\. Amen.


Lectio sancti Euangelii secundum Mattheum .

In illis diebus. Dominus noster iehsu Christus loquebatur discipulis suis dicens. Cum uenerit filius hominis in maiestate sua: et omnes Angeli cum eo: tunc sedebit super sedem maiestatis sue: et congregabuntur ante eum omnes gentes: et separabit eos ab inuicem: sicut pastor segregat oues ab hedis. Et statuet oues quidem a dextris suis: hedos autem a  sinistris. Tunc dicet Rex iis: qui a dextris eius erunt. uenite benedicti patris mei: possidete paratum uobis regnum a constitutione mundi. Esuriui enim: et dedistis mihi manducare. Sitiui: et dedistis mihi bibere. Hospes eram: et collegistis me.  Nudus: et cooperuistis me. Infirmus: et uisitastis me. In carcere eram: et uenistis ad me. Tunc respondebunt ei iusti dicentes. Domine: quando te uidimus esurientem: et pauimus? Sitientem: et dedimus tibi potum? Quando autem te uidimus hospitem: et collegimus te? Aut nudum: et cooperuimus te? Aut quando te uidimus infirmum: aut in carcere: et uenimus ad te? Et respondens Rex dicet illis. Amen dico uobis: quandiu fecistis uni de his fratribus meis minimis: mihi fecistis. Tunc dicet et his qui a sinistris eius erunt. Discedite a me maledicti in ignem eternum: qui preparatus est diabolo et angelis eius. Esuriui enim: et non dedistis mihi manducare. Sitiui: et non dedistis mihi bibere. Hospes eram: et non collegistis me. Nudus: et non  cooperuistis me. Infirmus et in carcere: et non uisitastis me. Tunc respondebunt ei et ipsi dicentes. Domine: quando te uidimus esurientem: aut sitientem: aut hospitem: aut nudum: aut infirmum: uel in carcere et non ministrauimus tibi? Tunc respondebit illis dicens. Amen dico uobis: quandiu non fecistis uni de minoribus istis: nec mihi fecistis. Et ibunt hi in 391 supplicium eternum: iusti autem in uitam eternam.

R\. Amen.

Dicat Presb. Dominus sit semper uobiscum. R\. Et cum.

[e 1Kb] Lauda. Alleluia. u\. Respice Domine de celo et uide: et uisita uineam istam. P. Alleluia.

[f 1Kb] Sacrificium. Regnum et potestas et magnitudo  regni dabitur populo sanctorum: alleluia. u\. Consurget Michel princeps magnus: et saluabitur omnis qui inuentus fuerit in libro scriptus: et qui ad iusticiam erudiunt multos: fulgebunt quasi stelle in perpetua eternitate: pertransibunt plurimum: multiplex erit scientia populo sanctorum: alleluia.

Missa. Communi uoto et affectu connexi superno fratres karissimi [g 1Kb] imploremus aspectum: cuius magnitudinis eminentiam humana non queit promere lingua. [h 1Kb] Quia et ipsa cordis receptacula pensantur: ad agnoscenda superne maiestatis iudicia. Hoc solum nostro conceditur desiderio: ut ad solenne officium ardenti concurramus ex uoto. Et subnixo genu cordis: petamus auxilium nostre salutis. Quia ausum nobis prebent suffragia summi nuntii saluatoris. Michelis  etenim Archangeli hodierni diei solenne [i 1Kb] dedicamus: et excipimus festum: [i 1Kb] quem deuotus populus per ministerium alumnum obtinet immensi Regis: perfruendo aspectu. Huius nos suffragatione quesumus Deus summe: facito tibi placere: cuius  famulatum tuo efficis indefesso obsequio permanere. Ut quem elegisti principem militie Angelorum: digneris prelargire patronum ad tuendas animas populorum. R\. Amen.

Alia Oratio. Ecce fratres karissimi solennitas nobis hodie claruit summi nuntii: [a 1Kb] quem olim quondam nostrorum meruit obtinere fides maiorum. Quia cum sit ministerio eminens Angelorum: non habere animus [b 1Kb] extuauit nostrorum: ut frueretur potius illius intercessione et sociorum. Nam cum in conditione omnium creaturarum indiuidua Trinitas: [c 1Kb] qui est unius deitatis sempiterna maiestas: conderet Angelorum agmina: que primi operis lux est appellata: [d 1Kb] eminentior Angelis qua preferretur ceteris. Superba turgidus uoluntate: ruit profundior immanissimus  omni crudelitate. Cuius animaduersio sicut auctori culpe applicauit interitum: ita permansuris in seruitute donauit regnum beatitudinis indefessum. Tantoque solidior aucta est fides manentium: quanto crudelior facta est damnatio delinquentium. Amissa claritate interiit: qui humilitatem seruare nequiuit. Et sublimis in gloria pollet: cuius in ministerio perfectio manet. Apostata etenim Angelus ab eterna beatitudine proiectus: factus est humano generi insidians inimicus: ne locum quem perdiderat gloria: humana potiretur. Fragilis glutinatio plasme: prius enim decepit quem sexu fragilem uidit: et per illam letale uirus rudi et incauto obtulit uiro. Cuius [e 1Kb] protinus parens culpa iuste damnationis intulit penam: [f 1Kb] a quo disseminata ex illis progenies: ob  noxam maneret abstricta. Sed uicit pietas Domini creatoris: callidi anguis suadella [g 1Kb] discipula; et transgressoris ammissa piacula. Redemit enim misericorditer: quem dudum culpam damnauerat condecenter. Et libero arbitrio heredem contulit celo: quem olim fore beatum plasmauerat in paradiso. Namque prius conditus homo Angelorum fuerat societate locandus: si non fuisset inobediens factus. [h 1Kb] Post uero suadenti obtemperat: et creatoris iussa relinquit: consortium Angelorum amisit. Quod quidem iam manet restauratum per Dei Patris omnipotentis uerbum: unicum [i 1Kb] caro factum. In cuius incarnatione Angeli gloriam cecinerunt: et homines bone uoluntatis consimili laude secum sociandos denunciauerunt.  Horum ergo militie Angelorum Michel: eminentior manet in officio actionum. Ut ordinatim dispositi maneant in obsequio conditoris: et uota deferant populi communi omnium creatori.

R\. Amen.

Post nomina. Oratio. Recensita Domine tuorum nomina famulorum: pietatis tue imploremus misericordie donum. Ut precum nostrarum [i 1Kb] portionem tuum nuntium destines Michelem. Ut petenda nos que congruunt: doceat: et petitioni nostre 392 ipse tibi intercessor adsistat. Ut uiuis impetrando tutelam: defunctis adquirat requiem sempiternam.

R\. Amen.

Ad pacem. Oratio. Christe Dei fili: qui dissidium pacis: quod inter Angelos et homines obiecerat nequam  ille spiritus prauitatis: tue incarnationis mysterio restaurasti. Ut illi Angeli nunquam dilapsireformatos per te ad gratiam homines conseruos agnoscerent: quos extorres pridem per culpam sentirent. [k 1Kb] Et qui se adorare prius non prohibebant: [l 1Kb] postmodum ne fieret prolato clamore recusabant. Tanto itaque beneficio redempti quesumus: ne amplius in pristino lapsu decepti cadamus. Sed renouationem baptismi ita fide conseruemus et opere: ut sanctorum Angelorum tuorum societati semper studeamus connexi manere.

R\. Amen.

Inlatio. Dignum et iustum est: satis dignum et pulcrum est: te indiuisa Trinitas et unius essentie: discreta personaliter: una Deitas conlaudare. Cuius  imperio omnis subiacet creatura: et creatrici tue potencie creditam exhibet obsequelam. Ex quibus nos nimie exiguitatis pertenues audere cupimus: si ualere possimus: ut a quo creati consistimus: licet non ut debemus: quia minus ualeamus: sed tamen in quantum uires suppetunt: laudationis munera deferamus. Nam cum Deus Pater cum Filio Sanctoque Spiritu ante secula cuncta disponens: primam in creaturarum conditione Angelorum conderet electionem: utique [m 1Kb] lucis lumine appellat: cum indefessi luce luminis perfruitur. Sed primus in Angelis conditus ab auctore suo: munere glorie decoratus. Dum non ei a quo acceperat deputauit quod pollebat: sed suo turgidus subleuatus conatu: ruit profundior  sub omni: quicquid constat esse creatum: cuius uicem glorie non superbie Michel adeptus est cum humilitate: ut illa celsa sublimaretur in arce: que creatori suo totum quod erat nouerat deputare. Nec adhuc infidelis ille apostata Angelus se compescuit: dudum dannatus: sed [a 1Kb] militie sue facibus accensus: prothoplaustorum beatitudinem inuidendo: quibus [b 1Kb] pene illos subdidit male suadendo: quibus a gaudiis paradisi exclusis: gauisum se fore arbitrabatur: ad sufferenda supplicia sociis adquisitis. Sed rediit in illis affectus pietatis: quos grauauerat plasma lutea corporalis. Ut ipse creator reformaret ex lapso: quem pridem iuuenem plasmauerat ex limo. Nam quia deceptorem illum ad probationem hominum superna clementia pollicetur submittendum: ut augmentato  malicie sue cumulo: attrocius [c 1Kb] premeremur diuino iudicio. Ad cuius inferendam necem summum nuntium [d 1Kb] inquit mittere Michelem; ut eius districto rigore intereat princeps superbie: qui infirmus humilitate in obsequio conditoris studuit permanere. E celo missus: iniquum hostem perimens submittet in inferno: et ipse uictor exultans uictori plaudet: a quo uictor manebit. Ecce quomodo superbia ruet: et humilitas gliscet. Superbia damnata in inferno perimitur: humilitas perfecta celorum gloria sublimatur. Discat queso: fratres karissimi: uestra benignitas: quantum ualet perseuerans humilitas. Que dum se ad futurum in cunctis subiicit creatori: eius gratia aucta nomen participat conditoris. Michel enim dicitur: quis sicut Deus? Eo quod nullus facere audeat:  quod faciat Deus: dum ad debellandas ereas potestates uice Domini mittitur: cuius nominis participationem meruit ex adoptione. Attentius karissimi si fas est pensate: quantum in imis superbia iacet: aut quantum in summo humilitas pollet. Nec reor uobis hoc absque munere delatum: quod uatum oraculis dudum maneat predicatum. Audite: cognoscite: cognito bonis operibus decorate. Sicque uos metipsos exhibete Dei ministros: ut illorum mereamini cetibus adunari; quorum deuote uidemini solennitatem excolere. Dominus enim Deus noster consortium nobis pollicetur Angelorum: tantum si ei placeamus de exhibitione operum bonorum. Ipse enim prestat opera digna indignis: qui super omnia gloriosus regnat in  celis. Cui merito omnes Angeli non cessant clamare quotidie: ita dicentes. R\. Sanctus. Sanctus. Sanctus.

393 Post sanctus. uere sanctus: uere in omnibus gloriosus Christus Dei filius. Cui innumerabilis obsecundat numerus Angelorum: quem togatorum immensitas conlaudat sanctorum. Qui Micheli tuo nuncio primatum gratie contulisti: et populi tui defensorem constituisti. Ob cuius merita quesumus: presenti in seculo defensari: et ad te post transitum beatorum numero adunari. Per Christum Dominum ac redemptorem eternum.

 Post pridie. Oratio. Recolentes Christe Deus gloriose passionis tue mysterium: in quo debellandas ereas potestates: triumphare nos crucis tue uexillo de eorum nequiciis facis. Quia dum tu caput nostrum sublimaris in cruce: obstrusus quondam nobis reseratur aditus uite. Humanitas quippe tua ex terris assumpta: ceterna facta est Patri et Spiritui Sancto in secula. Ad te nos cum gemitu proclamamus: tibi et uota promimus: et mestitias propalamus. Tu enim nosti que desideramus: a quo ex nichilo plasmati maneamus. Nostro nos merito incusamus: qui ad te oculos digne erigere non audemus. Inde supplices flagitamus: ut precum nostrarum portitorem Michelem Archangelum habere mereamur: qui te fauente pacem fidelibus obtineat semper. Per hunc tempora  quietem: et uite meliorationem. Per hunc Catholica Ecclesia firmitatem: et increduli fidei sancte percipiant credulitatem. Per hunc Pontificalis ordo aucto culmine polleat: et sublimatum apicem glorie uirtutum meritis antecedat. Per hunc clerus floreat sanctitate. Per hunc monachi firmissimam obtineant religiositatem. Per hunc principum moderata in populis ira decreta consistant. Per hunc plebium fidelitas Catholice fidei munimine coalescat. Per hunc coniugati continentiam. uirgines studeant obtinere perseuerantiam. Per hunc turgida mens se conliget freno humilitatis. Per hunc adquirant solamen spei: criminibus nimis desperati. Per hunc ad penitentiam lapsi: ad ueniam rei: ad misericordiam seui: ad patientiam ueniant iracundi: per hunc uincti absolutionem:  captiui liberationem: uidue habeant defensionem: pupilli tuitionem. Per hunc tumentes marinorum fluctus blandum nauigantibus prebeant cursum. Per hunc naufragi optatum tranquillumque inueniant portum. Per hunc exul ad solum remeare ualeat suum. Per hunc discordes pacem: concordes perseuerantie caritatem. Per hunc infirmi medelam: defuncti obtineant requiem eternam. Et ita per hunc tua pietas beneficia nobis concedat quesita: ut repulsa omni aduersitate: inlecebra celesti nos faciat exultare in patria. R\. Amen.

Ad Orationem Dominicam.

Christum: Dei filium: cuius testimonio instructi manemus: eo quod una anima quemque ad suum  tutamentum custodem habeat Angelum deputatum: quesumus: ut assidue nobiscum manente Angelo pacis: procul efficiatur refuga ille quondam Angelus auctor iniquitatis. Ut corde et corpore purificati: ad corporis et sanguinis sui sacramenta mereamur accedere beatificandi. Ut sic aurem cordis ad sua inclinemus precepta: ut semper ad eum fiducialiter clamemus e terris. Pater noster.

Dicat Presb. Humiliate uos benedictioni. Dominus sit semper uobiscum. R\. Et cum.

 Benedictio. Benedicat uobis omnipotens Deus iehsu Christus Dei filius Rex eternus: et misereatur uestri. R\. Amen. Mittat uobis Angelum suum Sanctum Michelem: qui custodiat corda et corpora uestra. R\. Amen. Maneat pax Domini nostri Iesu Christi uobiscum: ut in lumine pacis ambuletis: et in numero Sanctorum computati sitis. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Dicat Chorus. Gustate et. Require in festo Corporis Christi. fol. 267.

Com. Refecti Christi corpore et sanguine te laudamus Domine: alleluia: alleluia: alleluia.

Oratio. Tuam clementissime Pater supplices exoramus clementiam: ut hodierna solennia que pro beatissimi  Archangeli tui ueneratione suscepimus: ipse tibi commendes. 394 Et sicut illi coronam sancte perfectionis tribuisti: ita nobis eius intercessione omnium delictorum ueniam et indulgentiam largiaris. R\. Amen. Per misericordiam tuam Deus noster etc. Dominus sit semper uobiscum. R\. Et cum. Solennia completa sunt in nomine Domini nostri Iesu Christi: uotum nostrum sit acceptum cum pace. R\. Deo gratias.


In festo Sancti Hieronymi Presbiteri et Confessoris:

Omnia dicantur unius Confess. fo. 432.


uerissimi et Maximi et sociorum ipsorum:

Omnia dicantur plurimorum Martyrum. fo. 436.


Leodegarii Episcopi et Martyris:

Omnia ut unius Martyris Pontificis. fo. 423.


 In festo Sancti Francisci Confessoris:

Omnia unius Confess. fo. 432.


Marci Episcopi et Confessoris:

Omnia unius Conf. Pontificis. Ut supra.


Sergii et Bachi et Marcelli Martyrum:

Omnia plurimorum Mart. fo. 426.


Dionysii sociorumque eius Martyrum:

Omnia plurimorum Martyrum. Ut supra.


Geraldi Confessoris:

Omnia dicantur unius Confessoris. fo. 432.


Calixti Pape et Martyris:

Omnia dicantur unius Mart. Pontificis. fo. 423.


Unfrani Episcopi:

Omnia dicantur unius Confessoris Pontificis. fo. 432.


 uictoris Martyris:

Omnia dicantur unius Martyris. fo. 424.


 Lupi Episcopi Confessoris:

Omnia dicantur unius Conf. Pont. fo. 432.


In festo sancti Luce Euangeliste:

Omnia dicantur unius Confessoris. fo. 432. addendo nomen ipsius Luce Euangeliste.


Sancte Herene uirginis et Mart.

Omnia dicantur unius Martyris. fo. 424.


Sancti Caprasii Martyris:

Omnia dicantur unius Martyris. fo. 424.


Ursule et undecim millium uirginum:

Omnia dicantur plurimarum uirginum. fo. 438.


[a 2Kb] In festo Sanctorum Seruandi et Germani.


Ad Missam. [b 1Kb] Officium.

Deduxit eos Dominus in uiam rectam: alleluia. Ut irent in ciuitatem habitationis: alleluia: alleluia. u\.  Benedicti uos a Domino qui fecit celum et terram. P. Ut irent. u\. Gloria et honor Patri et Filio et Spiritui Sancto in secula seculorum. Amen. P. Ut irent in.

Oratio. Deus qui sanctis tuis Seruando et Germano tantam gratiam in passione dedisti: ut insigniter apertum fidei uincerent hostem: qui primum spiritualiter in se bella sui corporis deuicissent. Presta nobis auxilium de tua pietate firmissimum: quo muniti atque precincti: et rebellantem spiritui carnem ualeamus compescere: et nos ipsos intrepidos studeamus bellis spiritualibus preparare. R\. Amen. Per misericordiam tuam Deus noster etc. Dominus sit semper uobiscum. R\. Et cum.

 Prophetia. Sancti iter fecerunt per deserta. Quere in plurimorum Martyrum. fo. 426.

Dicat Presbiter. Dominus sit semper uobiscum. R\. Et cum.

[c 1Kb] Psallendo. Anima nostra sicut passer erepta est de muscipula uenantium. Laquens contritus est: nos saluati sumus. u\. Nisi quia Dominus erat in nobis: dicat nunc Isrel. Nisi quia Dominus erat in nobis. Cum insurgerent homines in nos: forsitan uiuos deglutissent nos. P. Laqueus contritus.

Dicat Presbiter. Silentium facite.


Sequentia Epistole Pauli Apostoli ad Romanos .

R\. Deo gratias.

 Fratres. Iustificati ex fide: pacem habeamus ad Deum per Dominum nostrum Iesum Christum. Per  quem accessum habemus per fidem: [a 1Kb] in gratia in qua stamus et gloriamur in spe glorie filiorum Dei. Non solum autem: sed et gloriamur in tribulationibus: scientes quia tribulatio patientiam operatur. Patientia autem probationem. Probatio uero spem. Spes autem nos non confundit. Quia caritas Dei diffusa est in cordibus nostris per Spiritum Sanctum qui datus est nobis. Ut quid enim Christus cum adhuc infirmi essemus secundum tempus pro impiis mortuus est: [b 1Kb] iustus pro iniustis? uix enim pro iusto quis moritur. Nam pro bono forsitan: et quis audeat mori? Commendat autem Deus suam caritatem in nobis. Quoniam si cum adhuc peccatores [c 1Kb] essemus: Christus pro nobis mortuus est: multo ergo [d 1Kb] magis iustificati sanguine ipsius: salui erimus ab ira per ipsum.  Si enim cum inimici essemus: reconciliati sumus Deo per mortem filii eius: multo magis reconciliati salui erimus in uita ipsius. Non solum autem: sed et gloriamur in Deo per Dominum nostrum Iesum Christum: 395 per quem nunc reconciliationem accepimus. R\. Amen.

Euangelium. Cum uenerit filius hominis in maiestate sua: et omnes Angeli cum eo. Quere in festo Sancti Michelis Archangeli. fo. 390.

Dicat Presbiter. Dominus sit semper uobiscum. R\. Et cum.

[e 1Kb] Lauda. Alleluia. u\. O Domine saluos nos fac: o Domine bona prosperare: alleluia.

[f 1Kb] Sacrificium. uenite benedicti Patris mei: percipite  regnum: quod uobis paratum est ab origine mundi: alleluia. u\. Cum uenerit filius hominis in sede maiestatis sue: et omnes Angeli cum eo: tunc fulgebunt iusti sicut Sol in regno Dei. P. Alleluia.

Missa. Gloriosa Martyrum Seruandi et Germani fratres karissimi hec dies illuxit: in qua ipsorum operatio fructuosa laboris: supremo gladii ictu inuecta est in supernis. Dominum Deum igitur in horum passione laudantes rogamus: ut qui illorum instructione quam plurima idolorum sacra [g 1Kb] comminuit: nos eisdem intercedentibus: calore fidei faciat ampliari. R\. Amen.

Alia Oratio. Deus qui Sanctis tuis Seruando et Germano tantam gratiam in passione dedisti: ut insigniter apertum fidei uincerent hostem. [h 1Kb] Qui primum  spiritualiter in se bella corporis sui deuicissent: prebe  nobis auxilium de tua pietate firmissimum. Quo muniti atque precincti: et rebellantem spiritui carnem ualeamus compescere: et nospsos  intrepidos studeamus bellis spiritualibus preparare. R\. Amen.

Post nomina. Oratio. Unigenite Dei fili: qui melius contritione cordis quam munerum oblatione placaris: preces nostras respice effusas pro uiuentibus ac defunctis: ut in hoc die quo predicti Martyres pro te uibrantis gladii mucrone disecti sunt: utroque a te congrua remedia nobis flagitantibus largiantur. R\. Amen.

Ad pacem. Oratio. Deus qui Martyrum tuorum corpore unius glorie remuneratione indiuise fruentia: diuisis in regionibus locas: et Seruandum Gaditano situi donas: et Germanum Emeritensium ciuibus accommodas.  Presta nobis: ut gratie tue luce inluminati: et corporaliter diuisi: unitatem retentemus dulcedinis: et collecti in unum redundemus munere caritatis.

R\. Chorus. Amen.

Inlatio. Dignum et iustum est: equum uere et salutare est: nos tibi gratias agere: Domine Sancte Pater eterne omnipotens Deus: per Christum Dominum nostrum. Pro quo beati Martyres Seruandus et Germanus corporaliter lacessiti: fames: uincula: carceresque uicerunt. Hos uita felix inuictos reddidit in pena: humiles in conscientia: probabiles in doctrina. Hi predicant idolorum sacra [i 1Kb] subuerti: et solum adorandum Christum filium Dei. [i 1Kb] Post primam  igitur quam meruerunt de triumphato hoste uictoriam: rursus ad ungulas et tormenta: rursusque ad penas rapiuntur atque supplicia. Non hos [k 1Kb] labor itineris: non coangustatio carceris: non totius inlate terruerunt supplicia passionis: sed ambo campum fidei constanter adgressi: quod mercati sunt fide: adepti sunt passione. Exceperunt quippe sacris coruscum ceruicibus gladium: et pro tuo Deus nomine uiriliter animas posuerunt. Sicque parili alternoque mysterio: dum diuisi sacris inlustrant corporibus terras: indiuiso meritorum suffragio: et beneficia largiuntur populis et coronas. Unigeniti tui concedente clementia: cui merito omnes Angeli non cessant clamare: ita dicentes. R\. Sanctus. Sanctus. Sanctus.

 Post Sanctus. uere sanctus: uere benedictus Dominus  noster iehsu Christus filius tuus. A quo et Seruandus seruaturus compos effectus est uoti: et Germanus germine nobilitatus est fidei. Ambo quippe dum fructibus germinarent iusticie conlate e celis: seruati uictorie: eternam perducti sunt ad mercedem. Per Christum Dominum ac redemptorem eternum.

Post pridie. Oratio. Intende pie Pater in oblatis sacrificiis: et benignus adspira precibus nostris. Quique predictorum Martyrum predicatione: idolorum contriuisti funesta: hec 396 nostra tui opitulatione sanctifica holocausta. R\. Amen.

Ad orationem Dominicam.

In hac tuorum Martyrum Seruandi et Germani Christe Deus passione letantes: oblatis tibi uictimis  ueniam te nostris dare flagitamus offensis. Poscentes: ut qui eorum gladii animaduersione non terruisti constantiam: nostra eisdem interuenientibus et abluas crimina: et suscipias postulata: quia te iubente dicimus e terris, Pater noster.

Dicat Presbiter. Humiliate uos benedictioni. Dominus sit semper uobiscum. R\. Chorus. Et cum.

Benedictio. Seruandi prece Christus Dominus in sui uos timore nominis conseruet: et Germani obtentu germinare uos faciat: et semine multiplicari iusticie. R\. Amen. Horum quoque et [a 1Kb] instrumento floreatis pariter et suffragiis: qui diuisi corpore: indiuise fruuntur presentia ueritatis. R\. Amen. Ut ad instar eorum amabiliter uestris diuinum suscipiatis ceruicibus iugum: sicut illi suis pro Domino meruerunt suscipere  gladium. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Dicat Chorus. Gustate. Quere in festo Corporis Christi. fo. 267.

Com. Refecti Christi corpore: et sanguine te laudamus Domine: alleluia: alleluia.

 Oratio. Deus filius Christe qui melius contritione cordis: quam munerum oblatione placaris: respice Deus ad preces serstorum  tuorum: ut in hoc die quo predicti Martyres Seruandus et Germanus pro te uibrantis gladii mucrone desecti sunt: utroque a te congrua remedia nobis flagitantibus largiantur. R\. Amen. Per misericordiam tuam Deus noster etc. Dominus sit semper uobiscum. R\. Et cum. Missa acta est in nomine Domini nostri Iesu Christi: perficiamus cum pace. R\. Deo gratias.


Fructi Confessoris:

Omnia dicantur unius Confessoris. fo. 432.


Crispini et Crispiniani Martyrum:

Omnia dicantur plurimorum Martyrum. folio 428.


uedasti et Amandi Episcoporum:

 Omnia dicantur plurimorum Confessorum. fo. 434.


uincentii Sabine et Christete:

Omnia dicantur plurimorum Mart. fo. 426.



[b 4Kb] IN FESTO APOSTOLORUM SYMONIS ET IUDE.


Ad Missam. Officium.

Dabo sanctis meis: et omnia alia dicantur ut in festo Apostolorum Petri et Pauli fo. 334, excepta Oratione et Missa.

Oratio. Deus qui Sanctis Apostolis tuis Symoni et Iude durum martyrii gradum scandere et uelle tribuis: et posse concedis: tu das uoluntatis initium: tu operi largiris effectum. Exaudi nos famulos tuos: et tu nobis da [c 1Kb] feruende deuotionis initium: et tribue  bone consummationis effectum. R\. Amen. Per misericordiam tuam Deus noster etc. Dominus sit semper uobiscum. R\. Et cum.

Missa. Sanctorum Apostolorum et Martyrum Symonis et Iude karissimi fratres: solemnia celebrantes: Saluatori Deo ac Domino nostro exhibeamus sacrificium laudis: eique abdita pandamus cordis: simul  et mentis: ut qui [a 1Kb] in eorum habetur auctor uictoria: dignetur se pium ostendere precibus nostris. Hi enim sunt karissimi: qui inter ceteros Sanctorum aggeres in laudibus sunt habendi: et conloquiis Domini ac Saluatoris nostri honore precipue celebrandi: [b 1Kb] qui si pro Domino non interiissent sanguine fuso: solennes haberentur Domini sui doctrine documento. Sufficiens quippe erat illis: ad sanctitatis culmen ipsa frequens Domini uisio: cum assiduo discipline documento. At cum illis inextimabilis et ineffabilis Spiritus Sancti datur infusio: et Ecclesiam primitiuam instruunt: et corrigunt uerbo: excellentior habetur illorum et mirabilis gloria: et eorum letior et uegetatior sancta Ecclesia suscipit incolenda solennia. Sed quantum ad rei magnitudinem  et gratie gloriam [c 1Kb] expectat: parum est et Dominum et magistrum suum corporaliter cernere: et eius doctrinis per orbem uniuersum mirabiliter fulgere. Quando usque adeo fidei gloria creuit: ut dulce fuerit pro eodem Domino sanguinem fundere. Et quod pro uniuersis facere uiderint magistrum: hoc illi faciendo ceteris reliquerint faciendi exemplum. Solicita igitur in eorum festiuitatibus conuenire debet fidelium 397 [d 1Kb] toga: et cum studio compunctionis eorum celebrare solennia. Excitentur corda suspiriis: et mens illorum doctrinis hilarior compungatur in gaudiis. Ut qui tanta ualuerunt mirabiliter consequi: dignentur nobis iugiter adesse patroni. Et qui mirabiles effecti sunt per Christi doctrinam: dignentur meritis tueri Ecclesiam. R\. Amen.

 Alia Oratio. Magister omnium Apostolorum et ductor Ecclesie Christe: conuenientibus nobis in honorem sanctorum tuorum Apostolorum et Martyrum Symonis et Iude: propicius adesse dignare. Fac nos eorum doctrine sequaces: fac amabiles: fac et docibiles: ut ab eis non inueniamur extorres: quos fidei scimus egregios educatores. Habeat cum illis spes nostra glorie premium: qui postquam magistri doctrinam fuderunt: meruerunt obtinere martyrium. Fulgeat Ecclesia illorum doctrina: quorum in illa habetur predicatio gloriosa. Adsint miseris nobis cum omnibus adiutores: qui Ecclesie mirabiles extiterunt Doctores. Doceant nos normam tenere iusticie: quorum predicationibus fulget Ecclesia ut Sol et Luna. Erigant lapsos ad penitentiam: qui  eximii facti sunt per doctrinam. Impetrent peccatoribus scelerum ueniam: qui doctrinis fundauerunt Ecclesiam. Conferant Regibus modestiam: uirginibus perseuerantiam: clericis disciplinam: laicis continentiam: certantibus in fide constantiam: qui quasi in mari nauem predicationibus gubernant Ecclesiam. Ut qui illorum uictoriis excitati: eorum solennia celebramus: eorum meritis a criminibus absoluti: ad te post transitum ueniamus. R\. Amen.

Post nomina. Oratio. Fidelis Domine in uerbis  tuis et sancte in omnibus operibus tuis: occurre nobis pius: Sanctorum tuorum Symonis et Iude Apostolorum solennia celebrantibus. Et qui illis dedisti potestatem eiiciendi demonia per Spiritum Sanctum: tribue nobis ad te semper habere cor mundum et spiritum rectum. Detur abs te uiuentibus amor iusticie: et defunctis post euasionem exilii: sessio beate uite. Qui in temporali permanent uita: illorum corrigantur doctrinis: et qui iam exuti sunt carne: illorum meritis mereantur annumerari cum Sanctis. R\. Amen.

Ad pacem. Oratio. Pax indeficiens Christe et origo dulcedinis: qui pacem tuam tuis tradidisti discipulis: dignare hanc plenissimam effundere pectoribus nostris. Ut non sicut mundus dat pacem: pacifici  conuersantes: mandata tua aut per odium: aut per obliuionem relinquamus, sed in dilectione Dei et proximi radicati: in obseruatione mandatorum tuorum mereamur inueniri perfecti. Ut pacis osculum inter nos decurrens: nos pacificos reddat: et per pacem ad te uenire sine crimine faciat. Dulcedo pacis: odii in nobis amaritudinem uincat: et caritas multitudinem peccatorum operiat. Ut pax tua que tu ipse es exuperans omnem sensum: totius simultatis in nobis perimat uicium: et timorem foris mittentis caritatis conferat gaudium. Ut precibus Apostolorum tuorum et Martyrum in pace perenniter custoditi: per pacis concordiam habeamur beati. R\. Amen.

Inlatio: Dignum et iustum est omnipotens Pater:  uere satis equum et pulcrum est: nos tibi gratias agere: et Iesu Christo filio tuo Domino nostro: qui tecum et cum Spiritu Sancto unus in deitate consistens: extremis mundi spiritibus carnem pro redimendis seruulis sumpsit: et moriens ac resurgens: nobis omnibus patientie documentum reliquit. Qui Sanctos Apostolos discipulos suos ad predicationis officium eligens: patienter et humiliter docuit: eisque sustinendo iniurias perfidorum: patiendi normam monstrauit. E quibus sunt isti: quorum festa celebramus Sancti Symon et Iudas: qui et doctrinis ueraciter sunt edocti: et patientie uirtutibus mirabiles inuenti sunt et perfecti. Qui demonibus in idolis silentium ponunt: et iterum ad derisionem pontificum  idola colentium: idola loqui precipiunt. Qui futuram esse pacem mundorum nunciant: et patienter stultorum contradictiones sustinent. Qui uerbo demones ligant: et stultorum hominum iniurias tolerant. Qui per patientiam ne aliquid mali inrisores 398 et aduersarii paterentur exorant: et Christi sequentes uestigia non malum pro malo reddere: sed inimicos debere diligere predicant. Qui celo iam diuites: terrenas et terrenorum diuitias spernunt: et spiritu pauperes et beati: has pauperibus distribui suggerunt. Omni gladio ancipiti penetrabilior  amor Christi: quis uel eorum qui sensu uigent hominum te eloqui possit? quis de omnibus que in hominibus operaris: uel pauca uerbis texere ualeat? Tantus et talis es: ut totus dici minime ualeas: et tamen de te per omnia silere prohibeas. Ex hominibus illico Angelos facis: et de temporalibus quam subito ad eterna transducis. Ecce isti nostri Apostoli Sancti Symon et Iudas electi de mundo: in mundum quasi mundum non nouerint; currunt: et necessaria uite retibus et mercimoniis requirentes: traditas sibi diuitias spernunt: et non temporaliter diuites: sed pauperes fieri eligunt. Ad extremum ne alii moriantur: ipsi feliciter mori cupiunt: et Christi et Domini exempla sequendo: in uirtute potentes persecutoribus cedunt. Mortui pro Christo et pro uendicanda  ueritate feliciter uiuunt: et cum omnium turmis: cum celorum uirtutibus exultant: et incessabiliter exclamant: et dicunt. R\. Sanctus. Sanctus. Sanctus.

Post Sanctus. uere sanctus: uere gloriosus es in Sanctis tuis Christe Deus. Qui pro redimendis seruulis: passionis ludibria sustines: et sustinentes Sanctos perpetuitatis decore glorificas. Dans illis pro te et uelle et posse uoluntarie et mori: et passionum tolerantia quasi diadematum pulcritudine decorari: ut mundo dantes repudium: te solum et uite sue: et mortis habeant lucem. Quia tu es Deus Dominus ac redemptor eternus.

Post pridie. Amator et conseruator Sanctorum omnipotens Pater: ecce super altare tuum in honorem  Sanctorum Apostolorum Simonis et Iude: panis ac uini ab unigenito tuo Domino nostro [a 4Kb] holocausta instituta proponimus: eaque Sancti Spiritus rore perfunde deposcimus. Dignetur quesumus super illa inlabi Spiritus Sanctus: dignetur illa sanctificata suscipere illorum institutor: tuus unigenitus filius. Ut quotquot ex illis libauerimus: non pro presumptione sustineamus uindictam, sed pro uoto perfrui mereamur corona. Qualiter Christi Domini nostri filii tui perceptis sacrificiis communicantes: ad conspectum glorie tue perueniamus indemnes. R\. Amen.

Ad Orationem Dominicam.

Omnis conuentus Ecclesie: qui tolerantiam et uirtutem  Sanctorum Apostolorum et Martyrum Symonis et Iude audistis, mentis oculos mecum in intima ducite, et quid contemptus mundi ualeat: pie perpendite.  Ecce diuitie dantur et respuuntur: ecce uindicandi de persecutoribus licentia conceditur: et contemnitur. Et hinc est quod demonibus imperandi facultas et finitur et obtinetur. Non alias namque diabolus uincitur: quam cum mundus cum suis opibus temnitur. Respuamus igitur temporalia: ut deuicto diabolo premia possimus perfrui sempiterna. Et orationem quam nos docuit habitator in celis: liberi possimus clamare e terris. Pater noster qui es.

Dicat Presbiter. Humiliate uos benedictioni. Dominus sit semper uobiscum.

R\. Et cum.

Benedictio. Christus Dei Patris unigenitus filius, qui Sanctis Apostolis suis Symoni et Iude potestatem dedit demonibus imperandi: gratia uos sua protegere  et munire dignetur Spiritus Sancti. R\. Amen. Et qui illis dedit ut contemptis diuitiis: temporalem appeterent paupertatem: de presenti et temporali uita feliciter uos duci iubeat ad beatam. R\. Amen. Ut qui pro illius amore: Sanctorum suorum memoriam recolitis: coram illo post cum eisdem in celestibus gaudeatis. R\. Amen. Per misericordiam ipsius Dei nostri etc. Dominus sit semper uobiscum. R\. Et cum spiritu tuo

Dicat Chorus. Gustate et uidete. Require in Festo Corporis Christi. fol. 267.

Com. Refecti Christi corpore et sanguine te laudamus Domine: alleluia: alleluia: alleluia.

399 Oratio. Deus sub cuius altare Sanctorum  Apostolorum Symonis et Iude anime placide requiescunt: et stolam candidam caritatis accipiunt: nos quoque famulos tuos in commilitonum numero fidelis promissor adiunge. Ut uita saltim nostra perueniat ad misericordiam: si mors non peruenerit ad coronam. R\. Amen. Per misericordiam tuam Deus noster. Dominus sit semper uobiscum. R\. Et cum spiritu. Missa acta est in nomine Domini nostri Iesu Christi: perficiamus cum pace. R\. Deo gratias.


Eustachii sociorumque eius Martyrum:

Omnia dicantur plurimorum Martyrum. fo. 428.


Bellum de Benamarim:

Omnia dicantur ut in Exaltatione sancte Crucis. fo. 475.


Claudii et sociorum eius Martyrum:

 Omnia dicantur plurimorum Martyrum. fo. 428.


Sancti Quintini Martyris:

Omnia dicantur unius Martyris. fo. 424.



[a 3Kb] IN FESTO OMNIUM SANCTORUM.


Ad Missam. [b 1Kb] Officium.

Dabo sanctis meis primam sessionem: alleluia: in resurrectione eterna. Et requiram illos in gaudio meo. Et lux perpetua lucebit eis: alleluia. Et eternitas temporum preparata est eis: alleluia: alleluia. u\. Benedicti uos a Domino qui fecit celum et terram. P. Et lux perpetua. u\. Gloria et honor Patri et Filio et Spiritui Sancto in secula seculorum. R\. Amen. P. Et lux.

Oratio. Deus qui sacra omnium Sanctorum tuorum pectora: tanto fidei ardore flammasti: ut carnis tormenta contemnerent: dum ad te uite auctorem toto uigore animi festinarent: exaudi preces nostras: et presta ut frigescat in nobis uiciorum inimica dulcedo:  et ferueat in nobis tue caritatis infusa dilectio. R\. Amen. Per misericordiam tuam Deus noster: qui es benedictus et uiuis et omnia regis in secula seculorum. R\. Amen. Dominus sit semper uobiscum. R\. Et cum.


Lectio libri Apocalipsis Beati Iohannis Apostoli .

In illis diebus. Ecce ego Iohannes uidi alterum Angelum ascendentem ab ortu Solis: habentem signum Dei uiui: et clamauit uoce magna quatuor Angelis: quibus datum est nocere terre et mari dicens: Nolite nocere terre et mari neque arboribus: quoadusque signemus seruos Dei nostri in frontibus eorum. Et audiui numerum signatorum centum quadraginta quatuor millia signati: ex omni tribu filiorum  Isrel. Ex tribu Iuda: duodecim millia signati. Ex tribu Ruben: duodecim millia signati. Ex tribu Gad: duodecim millia signati. Ex tribu Asser: duodecim millia signati. Ex tribu Neptali: duodecim millia signati. Ex tribu Manasse: duodecim millia signati. Ex tribu Simeon: duodecim millia signati. Ex tribu Leui: duodecim millia signati. Ex tribu Isachar: duodecim millia signati. Ex tribu Zabulon: duodecim  millia signati. Ex tribu Ioseph: duodecim millia signati. Ex tribu Beniamin: duodecim millia signati. Post hec uidi turbam magnam quam dinumerare nemo poterat: ex omnibus gentibus: et tribubus: et populis: et linguis stantes ante thronum: et in conspectu agni amicti stolis albis: et palme in manibus eorum. Et clamabant uoce magna dicentes: salus Deo nostro: qui sedet super thronum et agno. Et omnes Angeli stabant in circuitu throni et seniorum et quatuor animalium: et ceciderunt in conspectu throni in facies suas: et adorauerunt Deum dicentes: Amen. Benedictio. Et claritas. Et sapientia. Et gratiarum actio: honor: et uirtus. Et fortitudo Deo nostro in secula seculorum.

R\. Amen.

 Dicat Presb. Dominus sit semper uobiscum. R\. Et cum.

[d 1Kb] Psallendo. Sancti tui Domine sicut palma florebunt: plantati in domo tua Domine. u\. Bonum est confiteri Domino: et psallere nomini tuo altissime. P. Plantati

Dicat Presbiter. Silentium facite.


Sequentia Epistole Pauli Apostoli ad Corinthios .

Fratres. Gratia uobis et pax a Deo Patre nostro: et Domino Iesu Christo. Benedictus Deus et Pater Domini nostri Iesu Christi: pater misericordiarum: et Deus totius consolationis: qui consolatur nos in omni tribulatione nostra: ut possimus: et ipsi consolari  eos qui in omni pressura sunt: per exhortationem: 400 qua exhortamur et ipsi a Deo. Quoniam sicut abundant passiones Christi in nobis: ita et per Christum abundet consolatio nostra. [f 1Kb] Siue autem tribulamur pro uestra exhortatione et salute: siue exhortatione: que operatur in tolerantiam earundem passionum: quas nos et patimur: [g 1Kb] et spes nostra firma pro uobis. Scientes quoniam sicut socii  passionum estis: sic eritis et consolationis. R\. Amen.


Lectio Sancti Euangelii secundum Mattheum .

Ille in tempore. Dominus noster iehsu Christus uidens turbas: ascendit in montem. Et cum sedisset accesserunt ad eum discipuli eius. Et aperiens os suum docebat eos dicens. Beati pauperes spiritu: quoniam ipsorum est regnum celorum. Beati mites: quoniam ipsi possidebunt terram. Beati qui lugent: quoniam ipsi consolabuntur. Beati qui esuriunt et sitiunt iusticiam: quoniam ipsi saturabuntur. Beati misericordes: quoniam ipsi misericordiam consequentur. Beati mundo corde: quoniam ipsi Deum uidebunt. Beati pacifici: quoniam filii Dei uocabuntur. Beati qui persecutionem patiuntur propter iusticiam:  quoniam ipsorum est regnum celorum. Beati eritis cum maledixerint uobis: et dixerint omne malum aduersum uos: mentientes propter me. Gaudete et exultate: quoniam merces uestra copiosa est in celis. R\. Amen.

Dicat Presbiter. Dominus sit semper uobiscum. R\. Et cum.

[b 1Kb] Lauda. Gaudete iusti in Domino: rectos decet laudatio. P. Alleluia.

[c 1Kb] Sacrificium. Mirabilis Deus in Sanctis suis. Deus Isrel ipse dabit uirtutem et fortitudinem plebi sue: benedictus Deus: alleluia: alleluia.

Missa. Omnium Sanctorum prelatis meritorum titulis: in honorem nominis Christi fratres karissimi: solennia celebremus. Hi sunt enim a Deo Patre  ante constitutionem mundi predestinati: atque presciti: [d 2Kb] quorum sanguis adeptus antequam fusus. Hi sunt qui nunc in locis beatorum inter palmas immarcescibilium coronarum: [e 1Kb] amicti stolis perennibus premiorum gaudiis celestibus perfruuntur in regnis. Sumentes insignia que diuino perceperunt ex munere dona. Non enim conscientia nostra pro illis audaciam sumit orandi: sed illos pro nobis excubantes optat audiri. Ut etsi palmam non meremur in gloria: uel uitam habeamus in uenia.

R\. Amen.

Alia Oratio. Agnoscentes Domine quid laudis Sanctis tuis dederis: quidue uirtutis. Illos auctores rogamus ad ueniam: quos tibi familiares scimus ad gloriam. Illis indulgentiam credimus ex supplicii pena: quibus  te nouimus ex hostibus indulsisse uictoriam. Illos sequimur pro misericordia: qui te secuti sunt pro corona. Ut per ipsos recipias intercessionis officium: per quos insinuas deuotionis exemplum. Ut non punias reos: dum non repudias aduocatos. Ut peccatoribus parcas: dum Martyribus nichil [f 1Kb] excusas. Ut indulgentiam largiaris in perditis: dum amiciciam impertiris in Sanctis. Ut intercessionis fortes habeat patrocinium: quos confessio fideles habuit ad triumphum. R\. Amen.

Post nomina. Oratio. Si nos Domine in oratione nostra: mali operis facta non premerent: difficilem obtinendi uiam: preces quas tibi fundimus: non haberent. Sed necesse est impossibile esse: quod petitur: quibus sit contemptibile quod iubetur. Nam  tibi iniquitas abrogat: quod prestare tua deitas non laborat. uotorum nostrorum studia uincunt negocia meritorum. Non habet efficax desiderium: qui fit peruificax ad reatum. Dumque res peccato plena nos cruciat: non habet fides opere uacua: quod expectet. Que etsi sit confessa: quod crederet: non tamen operata est: quod placeret. Sic nempe agitur: ut dum non seruans instituta quod didicit: non accipiat improuida: que poposcit. Da igitur Domine ut dum in honorem omnium Sanctorum tuorum: sacro altario hostiam immolamus: nobis proficiat ad salutem: et defunctis fidelibus ad quietem. R\. Amen.

Ad pacem. Oratio. Adestote Dei testes: regni heredes: Christi comites: diabolique uictores. Qui  seruorum conditione mutata: 401 amicorum familiaritate suscepta: regni celestis beatitudinem meruistis. uenerantibus fauete supplicibus in salutem credentium: potentiam merite sanctitatis ostendite. Nostrum est officium probare quod colimus: uestrum obtinere suffragiis quod rogamus. uobis proinde apud Deum intercedentibus: populis donetur diuina cognitio: et pacis integerrima plenitudo. R\. Amen. Quia ipse est uera pax nostra: et caritas indisrupta: qui uiuit et omnia regit in secula seculorum. u\. Amen.

Inlatio. Dignum et iustum est: nos tibi gratias agere Domine Deus noster. Qui sacras tuorum Sanctorum passiones: toties triumphorum laudibus innouas: quoties annuis uicibus representas. Ut in  conuersatione gestorum populi fidelis intentio: dum ammonetur celebrare quod creditur: uideatur sibi expectare quod legitur. Seminatur [a 1Kb] incoruptione: incorruptione fructificatur. Honore proficit: quod dolore deficit. uiuit festiuitati: quod periit questioni. Persequentis impietas non resurgit: uincentis felicitas non senescit. Seuitie non redditur iteratio: glorie non infertur obliuio. Crudelitas uite confunditur: credulitas coronata laudatur. Hoc de Christo omnes Sancti uelut de capite membra traxerunt: mortificata sibi semel morte: pro morte: ut qui propter ipsum animam ponerent: cum ipso beatitudinem non finirent. Cui merito omnes Angeli: non cessant clamare quotidie una uoce dicentes.

R\. Sanctus. Sanctus. Sanctus.

 Post Sanctus. uere sanctus: uere benedictus Dominus noster iehsu Christus filius tuus. Qui omnium Sanctorum [b 1Kb] passionem ponit ad cultum: perducit ad primum. Porrigit ad exemplum: proponit ad fidem: glorificat laude: exornat honore. Ut illorum mors dedicetur in laudibus: quorum fuit uita [c 1Kb] commota uirtutibus. Ut mentis adscribantur laudi: quorum uita confixa est cruci. Ut quod perierat passione: reuiuiscat in laude. Et quod affectum est contumeliis: dedicetur obsequiis. Ut perpetuus uiuat honor in Sanctis: et merces in miseris. Cum quicquid omnibus Sanctis impenditur ad honorem: obsequentibus proficiat ad salutem. Per Christum Dominum ac redemptorem eternum.

 Post pridie. Oratio. Deus: cuius beneficii est fides Sanctorum atque uictoria: quem in omnium Sanctorum [d 1Kb] passiones colimus: quia in illorum fide te predicantes: dum eorum merita complectimur: tua dona ueneramur: adesto cunctis intercedentibus in huius litatione sacrificii: qui illorum certaminibus adfuisti. Ac tribue precibus nostris: ut quorum prestitisti nos celebrare festa insignia: per eorum nos facias ambulare uestigia. R\. Amen.

Ad orationem Dominicam.

Tribue nobis Domine ueritatis apprehendere uiam: et dimicandi tenere audaciam. Ut qui Sanctorum  festa excolimus: per Sanctos tuos te interpellare ualeamus. Quo per eos te nobis parcendum ostendas: per quos nobis affectum te rogandi insinuas. Ut effectum largiaris e celis: cum ad te cum gemitu proclamauerimus e terris. Pater noster.

Dicat Presb. Humiliate uos benedictioni. Dominus sit semper uobiscum. R\. Et cum spiritu tuo.

Benedictio. Christus Dominus: qui inuictus uictor in suorum Sanctorum extitit passione: pietate solita uos adiuuet in labore: et consoletur in munere. R\. Amen. Efficiatque uos sibi in conuersatione placabiles: qui illos reddidit in certamine uictores. R\. Amen. Ut quorum festa nunc uenerantes excolitis: cum eis partem in celestibus habeatis.  R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Dicat Chorus. Gustate. Quere in festo Corporis Christi. fol. 267.

Com. Refecti Christi corpore et sanguine te laudamus Domine: alleluia: alleluia: alleluia.

Oratio. Deus caritatis atque concordie: te per intercessionem omnium Sanctorum tuorum deprecamur: ut sicut illis triumphum uictorie prestitisti: ita in nobis 402 ignem tui amoris: et sinceritatem cordis ipsis suffragantibus largiaris. R\. Amen. Per misericordiam tuam Deus noster etc. Dominus sit semper uobiscum. R\. Et cum. Solennia completa sunt in nomine Domini nostri Iesu Christi: uotum nostri sit acceptum cum pace. R\. Deo gratias.


 Octaua omnium Sanctorum:

Omnia dicantur ut in die. fol. 399.


Quatuor Coronatorum Martyrum:

Omnia dicantur plurimorum Mart. fol. 430.


Theodori Martyris:

Omnia dicantur unius Martyris. fol. 421.


Menne Martyris:

Omnia dicantur unius Martyris. fol. ut supra.


In festo [e 8Kb] Sancti Martini Episcopi:

Omnia dicantur unius Confessoris. fol. 432. excepta Oratione et Missa.

 Oratio. Iesu Deus noster et Domine: qui inlustrem meritis Martinum Confessorem atque Pontificem: ita fecisti sapientiam custodire: ut in gloria mereretur et iocunditate consistere. Da nobis uere sapientie intellectum: et sancte operationis studium. Ut pauperibus prerogantes substantiam: facinorum nostrorum et euadamus uindictam. R\. Amen. Per  misericordiam tuam Deus noster etc. Dominus sit semper uobiscum. R\. Et cum.

Missa. Immensum preclarumque et omni laude dignissimum nomen Dei Patris omnipotentis: fratres karissimi suppliciter exoremus: ut hodierna solennia: que pro Sancti ac gloriosissimi Pontificis sui Martini [a 4Kb] euocationis ueneratione suscepimus:  ipse sibi commendare dignetur. Tribuatque: ut sicut illi hodierno quondam die pro innumeris abstinentie uel confessionis sue uirtutibus: celorum regna patefecit: nobis quoque pro innumerabilibus peccatis consuetam misericordiam largiatur. R\. Amen.

Alia Oratio. Eminentissimum nobis omnipotens Deus hunc diem uenerabilem: ac plena ammiratione dignissimum Sacerdotis tui Martini transitus consecrauit. Qui exutus corpore celum quod quesiuit ex opere: inuenit ex munere. Qui seculum calcauit in uiciis: regnum tuum intrauit in gaudiis. Reddens tibi animam qualem dederas: qualem feceras ex lauacro: qualem tibi placere dixeras ex precepto. Qui [a 1Kb] in pubescentis etatis exordio iam tibi in adolescentia senescebat: prius se perfectione: quam  professione monstrando. Ut ante rem sanctitatis impleret: quam speciem religionis assumeret. Qui in frigore pauperem uestiendo: amore tuo [b 1Kb] calcauit: et tibi uincebat miles [c 1Kb] alienus: et tibi militabat uictoria tuus. Sic preueniente gratia conscientiam: ut dum non uideretur [d 1Kb] electus: probaretur assumptus. Dignus ualde cui te pro misericordia reuelares: ut et tantum munus uirtute cognosceret: et uirtus remunerata plus cresceret. Cui operante gratia tua: hoc fuerit instituere: quod curare. Et per abundantem quam per te faciebat mirabilium suorum diuersitatem: magis familiare habuerit exemplis docere: quam litteris. Qui in se crucis tue rigore suscepto: ita tibi uerus cultor assisteret: ut laudis tue causas uite meritis ampliaret. Idoneus quippe cui  te per Sacerdotii dignitatem Ecclesie spem: populorum salutem: singularem quoque uirtutem committeres familiarem. Qui per arduum continentie fastigium: et amicum tue gratie blandimentum: futurorum prescius noueras in eo manentem humilem  rem potentem. Hic igitur tuum prece populum saluet: qui tibi placuit opere. Iustificetque peccatores in uita: qui iustificatus peruenit ad gloriam. Impetret ut a te non puniamur a nostris: qui abste meruit coronari de propriis. R\. Amen

Post nomina. Oratio. Deus qui mirabilis es in Sanctis tuis: cuius cultui deputatur: quicquid amicis tuis honoris impenditur. Intenta oratione te poscimus: ut hunc diem quem Sancti et incomparabilis uiri Martini inlustrauit excessus: prosperum nobis et posteris in rebus nationum propiciatus indulgeas. Tribuasque ut cuius ueneratores sumus: imitatores effici mereamur. [e 1Kb] Hunc etiam uirum quem celicolis ammirandum Martyribus [f 1Kb] adgregatum [g 1Kb] etatis nostre tempora protulerunt: iubeas  auxilium nostris ferre temporibus. Dubium enim non est: quod sit Martyr in celo: qui fuit Confessor in seculo. Cum sciatur [h 1Kb] non Martino martyrium: sed martyrio defuisse Martinum. Oramus Domine: ut qui tantum potuit tuis se equare uirtutibus: ut uitam mortuis redderet: dignetur etiam defunctorum spiritus 403 consolari: ac uiuentes in tribulatione defendere: qui potens fuit mortuos suscitare. R\. Amen.

Ad pacem. Oratio. Multis coram te Deus Pater exultantes in laudibus: Confessoris tui Martini hodierno die obitus memoriam facimus: doctrinam recolimus: opera memoramus. Qui licet totum uite sue cursum gloriosa decorauerit pace: finem tamen ineffabili caritatis bono reddidit: et probabilem: et inlustrem. Cum uicinum sui cernens terminum finis:  pacem inter se discordantibus restituit clericis. Quo ad eternam continuo uocatus hereditatem: exemplo Domini tenendam suis pacem discipulis commendaret. Huius ergo uiri suffragiis: pelle a nobis Deus quicquid diuidit [i 1Kb] unitatem: et dona ut  eidem consortes simus in premio: cuius hic dilectionis edocemur exemplo.

R\. Amen.

Inlatio. Dignum et iustum est: uere equum et iustum est: nos tibi gratias agere Domine sancte Pater eterne omnipotens Deus: [a 1Kb] in depositione anniuersarie commemorationis Sancti Martini Episcopi et Confessoris tui: Quem pro pietate tua et seruitute sua: tam beatum labore quam munere inter Sanctorum omnium florentissimas legiones: ac felicissimos Martyrum choros et inlustres: et eminentium seniorum cathedras: dextri ordinis locum tenere confidimus. Quia bona arbor bonos fructus facit: et bonus homo de bono thesauro cordis sui bona profert. Cumque in eodem Euangelio ipse docueris: ex fructibus  eorum cognoscetis eos. Hunc ergo inter iustos iuste numerandum testantur facta per seculum: signa post transitum: opera dum uixit: mirabilia post recessum. Cum presertim ad unum sanctitatis culmen diuersus mittat ascensus. Non una est uirtutum uia: que glorie tue ducit ad regnum. [b 1Kb] Quid enim minus est crucem ferre per tempora: quam mortem subire per uulnera? Quid inferius est mundum uincere: quam gladium non timere? Cum plus luctaminis habeat diuturnitas crucifixi: quam sceleritas interempti. Quid supereminet affectus martyrii consummatus: quam diutius custoditus? Non distat propter te mortificatus a mortuo: cum in utroque sit gloriosum et abuti uelle quod placeat. Pugnam sustinere sine defectu: an coronam rapere sine metu? Propositum  non mutare sub spacio: an implere desiderium sub momento? Par est ut credimus inlecebris non cedere per dolorem: ubi equalis in dilectione animus. Percussor deest: fidei non Confessor. uoluit triumphare dum militat: qui militare non destitit dum consummat. Inter carnales pugnas et spiritales insidias: laboriosius est hostem occultum superare: quam publicum. Quia non fit leuius sperare semper quem caueas: quam non formidare quem uideas. Iugiter in procinctu prouidere cautelam: quam fortiter in congressu seruare constantiam. Non interest in angustia uiuere seruiturus: aut in pena deuicere feriendum. Quotidie declinare quod decipiat: aut cum compendio ambire quod finiat. Postremo in agone Martyrum [c 1Kb] et extruendam fidem: hoc semper proponitur  quod horreat: hic etiam quod delectat. Ibi tormenta terrori: hic etiam blandimenta discrimini. Ibi homo nititur expugnare per amara: hic diabolus inlaqueare per dulcia. Ibi mors securitatem prestat: hic  securitas mortem facit: ibi aliene ire impietas: hic proprie nature mobilitas inimica est. Sed in his omnibus nichil sibi sine adiutorio tuo arroget humana fragilitas: tuis muneribus debet unusquisque deputare quod uicit. Qui tuis uiribus portauit: uterque quod pertulit. Horum tu uerus arbitror Deus: quos propter nos supplices quesumus: ut sicut illi tibi accepti: ita nos illis mereamur esse suscepti. De quibus hoc nobis sufficit credere: quod una amoris tui causa per diuersa merita: discreto uel fine uel tempore: feliciter afflicti: ueraciter probati: potenter prediti: clementer assumpti: et equaliter sint beati. Cui merito omnes Angeli et Archangeli non cessant clamare quotidie ita dicentes. R\. Sanctus. Sanctus. Sanctus.

 404 Post Sanctus. uere sanctus: uere benedictus Dominus noster iehsu Christus filius tuus. Qui solus seruientium sibi et primordia consecrat: et fines glorificantes exornat. Qui illorum commendat exitum finis: quorum uitam ambitio exornauerit sanctitatis. Quique huius Confessoris sui ita est glorificatus in opere: ut non pateretur eum confundi inimicis [d 1Kb] in porta loquentem. Hic quippe uir cuius mundo uita in testimonium: discipulis extitit in exemplum [e 1Kb] uidit eminus seuientem consistere aduersarium: quem et apertis oculis exprobrauit: quo se continuo in sinu Abre recipi ueridica inspiratione presciuit. Hunc tunc Deus summe coram te pro nostris facinoribus intercessorem statue: quem dono gratie tue et uita inlustrem: et mortis interminatione  constituisti insignem. Per te Domine ac redemptor eterne.

Post pridie. Oratio. Placeat tibi Domine quod offerimus: et sanctifica que tibi sanctificanda litamus: ut hoc die quo beatissimus Presul Martinus gloriosus transmigrationis euocatus est obitu: donetur a te nobis omnibus indulgentia peccatorum. R\. Amen.

Ad Orationem Dominicam. Deus qui animam uiri Sancti: ac Confessoris tui Martini soluta carnali compage: celesti collocasti in requie: ut tuorum consors existeret Angelorum: qui uita calcauerat mundum: essetque paradisi possessor: qui eremi extiterat habitator: haberetque celestis gloriam uite: qui increpato diabolo triumpharet in morte: tu nos predicti  uiri obitus memoriam celebrantes: actu placabiles: cogitatione facito esse felices. Quo nec opere nec cogitatione sordentes: et corde: et lingua proclamemus ad te ita dicentes. Pater noster qui es in celis.

 Dicat Presb. Humiliate uos benedictioni. Dominus sit semper uobiscum.

R\. Et cum.

Benedictio. Christus Dominus qui per [a 1Kb] Confessorem suum Martinum: pacem discordanti restaurauit Ecclesie: faciat uos eodem intercedente; omni peccato carere. R\. Amen. Quique illum exprobantem Zabulum: ammirabili glorificauit in transitu: iustificet uos proprie uocationis in exitu. R\. Amen. Ut in eius sinu post obitum receptos; uos gaudeatis: quo idem se recipi patulis predixit oraculis. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Dicat Chorus. Gustate. Require in festo Corporis Christi. fol. 267.

 Com. Refecti Christi corpore et sanguine; te laudamus Domine: alleluia; alleluia: alleluia.

Oratio. Deus perennis salus: beatitudo inextimabilis: da queso: ut qui ineffabili munere tuo sancta  ac beata sumpserunt; sancti, ac beati esse mereantur. R\. Amen. Per misericordiam tuam Deus noster etc. Dominus sit semper uobiscum. R\. Et cum. Solennia completa sunt in nomine Domini nostri Iesu Christi. uotum nostrum sit acceptum cum pace. R\. Deo gratias.


Emiliani Abbatis:

Omnia dicantur unius Confessoris. fol. 432.


In festo Sancti Bricii Episcopi et Confessoris:

Omnia dicantur unius Confessoris Pontificis. fol. ut supra.


Clementini et Theodori Mart.:

Omnia dicantur plurimorum Mart. fol. 430.


In festo Sancti Eugenii Archiepiscopi Toletani:

Omnia dicantur unius Martyris Pontificis. fol. 422.


 In festo Sancti [b 16Kb] Sperati: et eius comitum. Ad Missam. Officium.

Dabo Sanctis meis. Require in festo Apostolorum Petri et Pauli. fol. 334.

 Oratio. Laudamus te Domine. Require in Omnium Offerentium. fol. 221.

Prophetia. Iusti in perpetuum uiuent et apud Dominum.  Quere in communi plurimorum Martyrum fol. 430.

Dicat Presbiter. Dominus sit semper uobiscum. R\. Et cum.

 [a 1Kb] Psallendo. Sancti tui Domine sicut palma florebunt. Plantati in domo tua Domine. u\. Bonum est confiteri Domino: et psallere nomini tuo altissime. P. Plantati.

Dicat Presbiter. Silentium facite.


Sequentia Epistole Pauli Apostoli ad Corinthios .

Fratres. Nolumus uos ignorare de tribulatione nostra: que facta est in Asia. Quoniam supra modum grauati sumus 405 supra uirtutem: ita ut tederet fios etiam uiuere. Sed ipsi in nobis ipsis responsum mortis habuimus ut non simus fidentes in nobis: sed in Domino qui suscitat mortuos. Qui de tantis periculis eripuit nos: et eruit: in quem [c 1Kb] sperauimus quod et adhuc eripiet: adiuuantibus et uobis  in oratione pro nobis; ut ex multarum personis [d 1Kb] facierum eius que in nobis est donationis; per multos gratie agantur pro nobis. Nam gloria nostra hec est testimonium conscientie nostre. Quod in simplicitate et sinceritate Dei: et non in sapientia carnali: sed in gratia Dei conuersati sumus in mundo: abundantius autem ad uos. Non enim alia scribimus uobis: quam que legistis; et cognouistis. Spero autem quod usque in finem cognoscetis; sicut et cognouistis nos ex parte. Quia gloria uestra sumus; sicut et uos nostra in die Domini nostri Iesu Christi. R\. Amen.

Euangelium. uidens turbas ascendit in montem. Quere in festo omnium Sanctorum. fol. 400.

Dicat Presbiter. Dominus sit semper uobiscum. R\. Et cum.

 Lauda. Alleluia. u\. Gaudete iusti in Domino.

Sacrificium. Mirabilis Deus in.

Require in festo omnium Sanctorum. fol. ut supra.

Missa. Generalibus Sanctorum exemplis: ac beatorum Martyrum Sperati uel comitum eius magisteriis eruditi: eterno Regi Domino fratres karissimi supplicemus: ut nobis quoque fidei calore concesso prestet etiam semper de inimicis nostris ferre triumphum. Eorumque nos quesumus tu Deus Pater omnipotens imitatores efficias quibus et uictorie palmas:  et immortalitatis eterne dedisti coronas. R\. Amen.

Alia Oratio. Dignanter ad te Domine repetitas preces reuolute supplicationis [e 1Kb] ammittis: in hac quesumus Sanctorum Martyrum tuorum Sperati uel comitum eius celebritate benignus indulge. Ac presta precamur omnipotens Deus: ut quicquid totius orbis Dominus palmo mensus amplecteris: excelso etiam uirtutis tue brachio propicius tuearis. R\. Amen.

Post nomina. Oratio. Martyrum tuorum Domine uirtutibus congaudentes: per eorum te gloriosa merita precamur accliues: ut offerentium uota uel munera dignanter acceptes: et peccantibus omnibus remissione concessa: spiritus etiam defunctorum in pace refrigeres. R\. Chorus. Amen.

Ad pacem. Oratio. Quoties in tuis laudibus Domine  Martyrum tuorum Sperati: uel comitum eius: passionum deferuntur insignia: humanis toties occurrunt uotis te miserante subsidia. Petimus ergo: ut eisdem intercedentibus pacem tuam nobis dones in terris: quam illi se gaudent te largiente possidere in celis. R\. Amen.

Inlatio. Dignum et iustum est: omnipotens Domine: nos in tuis laudibus iugiter exultare: tibique semper gratias agere. Qui tantum fidei robur Martyribus: Confessoribus: uirginibusque tuis largitus es: ut impressis flammis corporibus non cederent: uirili animo penarum ergastula uincerent: et inde ultricia abdicarent tormenta: unde tibi preoptatam iam cernebant uictoriam. Tantus est amor nominis tui Domine: ut nichil ille mortis preualuerit apparatus:  nec cesserit inlata pena tortoribus. Non laceratum ferro corpus animos fidelium inclinauit: non scissum sulcis latus: fidem professam uirtutis exclusit: nec illis sanguine fluxus ungularum stridore prouocatus: uocem supplicantis exegit. Hec est tuorum Martyrum uirginumque corona: et uirtutum celestium palma: quoniam [f 1Kb] fortiora sunt uulnera militum tuorum: quam carnificum. Precamur ergo Domine Deus noster: ut qui eorum uirtutibus triumphum glorie prestitisti: nostris semper precibus placatus  occurras. Ut nos quoque te laudemus in terris: sicut illi iugiter laudant in celis; ita dicentes. R\. Sanctus. Sanctus. Sanctus.

Post Sanctus. uere sanctus: semper et benedictus tu Domine Deus omnipotens: quem preuidebant Sanctus Speratus: et socii eius in suo conspectu: qui a dextris eis fuisti: ne unquam commouerentur: te laudat indesinenter omnis exercitus Angelorum. Deum Dominum ac redemptorem eternum.

406 Post pridie. Oratio. Mirabilem te in Sanctis tuis Domine confitentes: ac resurrectionis Domini nostri Iesu Christi gloriam predicantes: per eorum te deprecamur piissimas preces: quos in agone certaminis reddidisti uictores: ut de illo inuisibili ac profluo fonte: quo illi uitam eternam potare non  cessant: [a 1Kb] spiritum sanctificationis emittas: qui oblatum hoc sacrificium celesti rore pinguescere faciat. Quod dum a te Domine sumpserimus sanctificatum: tuoque munere fuerit uisceribus nostris infusum: omni nos benedictione refectos: atque ab omni onere peccatorum absolutos: nos semper sentiamus et liberos. R\. Amen.

Ad Orationem Dominicam.

Peccatorum nostrorum conscii fratres karissimi: suffragia Sanctorum Martyrum Sperati uel comitum eius instanter queramus. Et qui diuino pro nostris meritis uidemur egere auxilio: omnes pariter clamemus atque dicamus. Pater noster.

Dicat Presb. Humiliate uos benedictioni. Dominus sit semper uobiscum. R\. Et cum.

 Benedictio. Benedictio uos Domini comitetur semper in terris: que suorum Martyrum Sperati uel comitum eius animas assumpsit in celis. R\. Amen. Quod ex ore nostro in officium benedictionis egreditur: Sanctorum meritis in uos diuinitus compleatur. R\. Amen. Quique ad hanc solennitatem hodie deuotissime conuenistis: optata uobiscum gaudia reportetis. R\. Amen. Quod ipse prestare dignetur: cuius regnum et imperium sine fine permanet in secula seculorum.  R\. Amen. Dominus sit semper uobiscum. R\. Et cum.

Dicas Chorus. Gustate. Require in festo Corporis Christi. fol. 267.

Com. Refecti Christi corpore et sanguine: te laudamus Domine: alleluia: alleluia: alleluia.

Oratio. Propitiare Domine supplicationibus nostris: et exemplo Martyrum tuorum Sperati uel comitum eius flammam in nobis accende claritatis. Et quorum nos iubes esse imitatores: ita presta esse participes. R\. Amen. Per misericordiam tuam Deus noster qui es benedictus: et uiuis: et omnia regis in secula seculorum. R\. Amen. Dominus sit semper uobiscum. R\. Et cum. Missa acta est in nomine Domini nostri Iesu Christi: perficiamus cum pace. R\. Deo gratias.


In festo Sancti [b 3Kb] Aciscli et uictorie Martyrum:  Ad Missam. Officium:

Et omnia alia dicantur plurimorum Martyrum excepta Missa.

Missa. Beatissimi Aciscli magnam solennitatem fratres karissimi celebrantes: diuine omnipotentie maximas exsoluamus laudes: post triumphum sui Martyris grates: et pro nostro certamine feliciter consummando pari affectu fundamus humillimas preces. Eiusque largissimam bonitatem suppliciter obsecremus: ut sicut ei non solum contulit meriti dignitatem: uerum etiam martyrii incommutabilem tribuit caritatem: ita etiam nos quos adoptionis sue gratissimo munere decorauit: iusticia indutos faciat eius assequi dignitatem. Et peracto luctamine mundi: indulgentie beneficio: concedat nitorem  caritatis perpetue adipiscere. Atque sicut eius muneris: ut uite huius ille premia contemneret: dum future perennem gloriam affectaret: ita ipsius sit gratie: ut temporales corde fixo inlecebras respuamus: et sempiterna gaudia feliciter expectemus: ut huius Martyris apud Deum suffragiis muniamur: ex cuius festiuitate gloriosum incarnationis diuine inchoamus celebrare aduentum. R\. Chorus. Amen.

Alia Oratio. Sempiterne atque in Sanctis gloriose  et ammirabilis Deus: respice quesumus huius fidelis populi tui religiosissimum conuentum: in recordationem tui Martyris Aciscli: ad laudandum te unanimiter congregatum. Et cunctorum qui prospicis uotum: placidum accommoda paterne pietatis affectum. Reple singulorum corda dono spiritus principalis: et a cunctis expelle uicium infructuosi timoris. Ut pro ueritate discamus indubitanter animas ponere: et ad celestem gloriam obtinendam totis uiribus festinare. Hec uero pura libamina sacrificii salutaris sereno obtutu respiciens: ita nostris oramus precibus semper adesse digneris: quo et pro obsequiis 407 Martyris tui Aciscli largus nobis remunerator existas: et in die aduentus tuï faciem tuam nobis placatus ostendas. R\. Amen.

Post nomina. Oratio. O quam admirabilis es hodie  Domine: in oculis plebis tue Martyris tui Aciscli palma triumphalis uictorie. Dum gloriosus hic dies festiuitatis eius: et aduentus tui laudabilis [a 1Kb] exornatur: et passionis ipsius titulis inlustratur. Pro quo quesumus Domine clementiam tuam: ut effusus eius cruor tam offerentibus: quam defunctis obtineat criminum ueniam: et aduentus glorie tue inlustret pectora nostra. R\. Amen.

Ad pacem. Oratio. Pax Domine quesumus seruetur in famulis: que olim est habita plenissime in electis. Ut sicut per eam Sanctus Martyr tuus Acisclus: et dilectione aduentus tui flagrabat: et passionis inlate uerbera sustinebat: ita quoque nos per eam et carnalium uiciorum inlecebras euincamus: et aduentum incarnationis tue deuotis mentibus celebremus.  R\. Chorus. Amen.

Inlatio. Equum et iustum est: dignum: et pulcrum est: nos tibi semper gratias agere: Domine sancte Pater eterne omnipotens Deus per Iesum Christum filium tuum Dominum nostrum. Qui sancto suo geminam Acisclo coronam donauit: dum in eo et meriti honorem: et martyrii dignitatem mirabiliter consummauit. Qui secutus est ingressu impigro Dominum Saluatorem: et impios contempsit furore sacrilego seuientes. Currebat enim alacer per metas seculi blandientis: ut apprehenderet brauium perpetue claritatis. Tolerauit exilia. Sustinuit obprobria: tantum ne fraudaretur celesti uictoria. O beata passio sancti Martyris: qui caput calcauit tortuosi serpentis: et hostiam obtulit sui  beatissimi sanguinis. Elegit caput mortalibus membris infixum abscisioni subiicere: quo posset capiti sempiterno suum caput infigere: et cum ceteris Sanctis sanctam Domino gloriam decantare. Cui merito omnes Angeli et Archangeli non cessant clamare: ita dicentes. R\. Sanctus.

 Post Sanctus. uere sanctus: uere benedictus et ammirabilis: Dominus noster iehsu Christus Filius tuus. Qui beatum Martyrem suum Acisclum: et uirtutum floribus exornauit: et passionis gloria extulit. Quesumus igitur Deus Pater: ut eo suffragante detur nobis perseuerantia bone uite: ex cuius festiuitate moris nostri est aduentus filii tui gloriam in laudibus inchoare. Per ipsum Dominum ac redemptorem eternum.

Post pridie. Oratio. Oblatum tibi hoc sacrificium: inlustratione quesumus aduentus tui omnipotens Deus sanctificetur. Quo mereamur omnes qui hunc diem Martyris tui Aciscli annua celebritate excolimus: nostrorum criminum ueniam eo suffragante percipere: et horum perceptione libaminum mundati a crimine:  regnum tuum ammirabiliter prestolare.

R\. Amen.

Ad Orationem Dominicam.

Omnes nos: qui terribilem aduentum tuum Domine expectamus: refoueat et confortet ille ueritatis spiritus: quo Martyr tuus Acisclus ad subeunde passionis certamen est roboratus. Ut sicut idem Martyr tuus eodem spiritu in se permanente: post consummatum supplicium meruit consortium beatorum: ita nobis eodem nunc pro nobis interpellante: mereamur nostrorum obtinere ueniam delictorum: cum his quibus nos docuisti uerbis exclamauerimus e terris. Pater noster.

Dicat Presbiter. Humiliate uos benedictioni. Dominus sit semper uobiscum. R\. Et cum.

 Benedictio. Omnes qui beati Martyris Aciscli festum excolitis: et diuine incarnationis mysteria ammodo celebranda in laudibus inchoatis: benedicamini dono spiritus principalis. R\. Amen. Amor aduentus Dei emaculet uos ab omni delicto: quo possitis post transitum Martyris sui Aciscli adunari consortio. R\. Amen. Ut celebritas aduentus Domini uos exuat a crimine: et obsequium Martyris eternam uobis preparet mansionem. R\. Amen. Per misericordiam ipsius Dei etc. Dominus sit semper uobiscum.

R\. Et.

Dicat Chorus. Gustate. Quere in festo Corporis Christi. fol. 267.

Com. Refecti Christi corpore et sanguine 408 te laudamus Domine: alleluia: alleluia: alleluia.

 Oratio plurimorum Mart. fol. 426.


In octaua Sancti Martini:

Omnia dicantur ut in festo ipsius. fol. 402.


In Sancti [b 9Kb] Romani Martyris: Ad Missam. [c 1Kb] Officium.

Sanguinem iustorum requiram ego: dicit Dominus:  et habitabo cum eis in regno meo: alleluia: alleluia. u\. Iusti autem in perpetuum uiuent: et apud  Dominum est merces eorum. P. Et habitabo. u\ Gloria et honor Patri: et Filio: et Spiritui Sancto:  in secula seculorum: amen. P. Et habitabo.

Oratio. Laus tua Domine in Ecclesiis Sanctorum personet: et fidelium pectora in te semper exultent. Ut dum pro debito exultant: merito sancti letentur in gaudio fideles populi. Quique uero laudem in tuo honore depromimus: cum Sanctis tuis promissa gaudia impetremus. R\. Amen. Per misericordiam. Dominus sit semper uobiscum. R\. Et cum.

Prophetia. uos omnes Sancti Dei uocabimini ministri Dei nostri. Quere in festo Sancti Cosme et Damiani. fol. 385.

[a 1Kb] Psallendo. Transiuimus per ignem et aquam: et induxisti nos in refrigerium. u\. Probasti nos Deus. sicut probatur argentum: posuisti tribulationes in dorso nostro. P. Et induxisti.

 Epistola. Gratia uobis et pax a Deo Patre nostro et Domino Iesu Christo. Benedictus Deus. Quere in festo Sancti Christofori et comitum. fol. 349.


Lectio sancti Euangelii secundum Lucam .

Illo in tempore: Dominus noster iehsu Christus eleuatis oculis in discipulos suos: dicebat. Beati pauperes: quia uestrum est regnum Dei. Beati qui nunc esuritis: quia saturabimini. Beati qui nunc fletis: quia ridebitis. Beati eritis cum uos oderint homines: et cum separauerint uos: et exprobrauerint et eiecerint nomen uestrum tanquam malum propter filium hominis. Gaudete in illa die: et exultate: ecce enim merces uestra multa est in  celis. Secundum hec enim faciebant prophetis patres eorum. uos autem estis qui permansistis mecum [c 1Kb] in tentationibus multis. Et ego dispono uobis sicut disposuit mihi Pater meus regnum: ut edatis et bibatis super mensam meam in regno: et sedeatis super thronos iudicantes: duodecim tribus Isrel. R\. Amen.

Lauda. Alleluia. u\. Beati qui habitant in domo tua Domine: in secula seculorum laudabunt te. P. Alleluia.

[d 1Kb] Sacrificium. Regnum et potestas et magnitudo regni dabitur populo Sanctorum: alleluia. u\. Consurget Michel princeps magnus: et saluabitur omnis qui inuentus fuerit in libro scriptus: et qui ad iusticiam erudiunt multos: fulgebunt quasi stelle in  perpetuas eternitates: pertransibunt plurimi: et multiplex erit scientia. P. Populo.

Missa. [e 5Kb] Annua celebritatis recursio hunc diem nobis fratres karissimi representat: et lachrymis sacrandum et hostiis libandum. In quo olim beatissimus Martyr Romanus: et miraculis claruit: et suppliciis triumphauit. Ipse quippe fores domus Dei fortiter obserans: ad uictricia martyrii bella incitauit fidelium populorum cateruas. Quo et in fide Domini uiriliter permanerent: et [f 1Kb] inimicum fidei limen domus Dei ingredi non sinerent. Unde in honorem tanti Martyris: summi redemptoris clementiam flagitemus: et pia ei uota reddamus. Nam idem qui dedit in Martyre Romano repugnandi fiduciam:  quo non permitteret hostem Domini intrare in aulam: dabit in nobis Spiritus Sancti uirtutem inuictam: quo et aduersarium nostre anime superemus: et eum in nostri cordis hospitio introire minime permittamus. R\. Amen.

Alia Oratio. Deus qui beatissimi Martyris tui Romani precibus ita adfuisti: ut paratum ad supplicium suum ignem sic celestium extingueres pluuiarum ex gurgite: ne locus flamme ullo modo uideretur accense: tu in nos eo apud te suffragante petulantie diuinis flatibus incentiua extingue: ut super nos ita stillent gutte tui amoris: quo mereamur fructum capere eterne felicitatis. R\. Amen

 Post nomina. Oratio. Rex noster et Domine qui ex ore Theodoli infantuli Martyris tui fecisti laudem: dum linguam eius concessisti esse disertam per donum gratie: qui adhuc plene fari non poterat per etatem: da in ore nostro 409 et sapientie canticum: et petitionis effectum. Ut qui in hoc die Martyris tui Romani has tibi hostias immolamus: tam uiuentibus quam defunctis indulgentiam criminum impetremus. R\. Amen.

Ad pacem. Oratio. Fac nos eterne Deus ea pace tibi coniungi: qua Sanctus Romanus Martyr tuus accensus: hostem [a 8Kb] fores Ecclesie tue minime intrare permisit. Ut sicut ille per eam euicit temporale  supplicium: ita quoque nos ea in nobis permanente: et mundi inlecebras respuamus: et deuicto hoste eterna gaudia prestolemur. R\. Amen.

Inlatio. Dignum et iustum est nos tibi gratias agere: Domine sancte Pater eterne omnipotens Deus: per Iesum Christum Filium tuum Dominum nostrum. Qui est admirabilis in Sanctis: et fidelis in uerbis suis. Predixit quippe ille hos posse linguis eloqui [a 1Kb] nobis: qui signati in eum credidissent stigmate crucis. Quo celestium dono uerborum claruisse uidemus etiam Martyrem suum hunc Romanum. Qui recissis meatibus lingue: nobis adorsibus Dominum meruit conlaudare. Furor namque sacrilegi persecutoris horrendus: uolens in Martyre Christi extinguere fidem: radicitus desecauit loquacis  eius organum lingue. Putans quod illius non posset remanere fides in corde: cuius confessionis prolata non fuisset ex uoce. Sed non abegit ab ore Martyris adorsum: qui a corde eius non potuit dirimere ex parte perditum uerbum. Ipse quippe uerborum dator loquebatur in Martyre: in quo uiuunt omnia rationis conditione. Namque linguis ori nunquam deest organum uocibus: si tamen habitet in eo cognitio ueritatis. Ille etenim si precipit mutata nature lege tota membra omnisque humana artus possent repercussos sonos formare uerborum: qui fecit ut sola in homine lingua loquatur. Unde Romanus hic Martyr de amissione lingue non doluit: cum in se Dominum loquentem audiuit. Sed protinus medico  desecanti linguam: ab intus protulit et in sacrificio eam Domino litandam: offerre curauit. Ut hec que erat prenuncia sensuum: expertrix secretorum: et totius corporis beneficium: prima Deo in laudis hostia offerretur: et sic reliqua subiecta membra corporis sequerentur. Proinde te sancte Pater exposcimus: ut ipse per os nostrum semper loquaris: et corda nostra repleas spiritualibus documentis. Ut quicquid nunc coram te in confessione peccatorum nostrorum deposcimus: tu accipias: et dona future gratie que speramus impertias. Crea quoque in nobis cor rectum: spiritum nouum: noueque laudationis preconium: ut tam corde quam uoce te cum omnibus Sanctis tuis conlaudemus: atque ita dicamus. Sanctus. Sanctus. Sanctus.

 Post Sanctus. uere sanctus: uere benedictus in Sanctis tuis: uere inestimabiliter gloriosus Dominus noster iehsu Christus filius tuus. Ob cuius fidem fortissimus athleta Romanus animam posuit: et [b 2Kb] puerulus Theodolus furenti gladio lactantis infantie collum subiecit. Pro quo te Deus Pater soli tibi debetur honor uirtutis: et eterne gloria potestatis: quem et elinguis Romanus uoce concelebrat: et infantulus Theodolus adorandum piis documentis insinuat. Per Christum Dominum ac redemptorem eternum.

Post pridie. Oratio. Christe redemptor nostre mortalitatis: qui celestibus aquis emissis Romanum tuum olim [c 28Kb] liberasti a flammis: immitte nunc super  hoc sacrificium imbres tue benedictionis: ut qui ex eo libauerint: et peccatis careant: et uirtutum spiritualium copiam adipiscantur. R\. Amen.

Ad orationem Dominicam. Memores dilectissimi fratres Romani beatissimi interritam fidem: et inconcusse spei soliditatem: qua se predixit paratum sibi incendium nullis modis esse uisurum; cor nostrum armis spiritualibus perarmemus: et ea que a Deo postulauerimus: posse nos promereri credamus. Nam idem qui tunc propicius adfuit sui Martyris  uoto: et erit procul dubio nostre confessionis acceptor. Ut qui illi tribuit martyrii palmam: non reiiciat nostram in honore tanti Martyris obsequelam. Extendamus ergo cum palmis ad ethera uocem: et ea que nos ipse instituit orare: proclamemus e terris cum summa mentis intentione. Pater noster. Humiliate uos benedictioni. Dominus sit semper uobiscum. R\. Et cum.

410 Benedictio. Redemptor noster ac Dominus: qui [a 4Kb] elinguem Romanum fecit insigniter eloqui:  ipse ora uestra faciat dignis uirtutum predicamentis attolli. R\. Amen. Quique imbre celesti extinxit incendium Martyris: ipse ardentes in uos extinguat omnis appetitus carnis titillationes. R\. Amen. Ut eo duce inlesi mereamini exire de mundo: quo beatissimus Romanus promeruit de consummato triumphare martyrio. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Dicat Chorus. Gustate.

Com. Refecti Christi corpore. Quere in Festo Corporis Christi. fol. 267.

Post communio. Domine Deus omnipotens qui es uita et salus fidelium: quem uenturum iudicem credimus uerum: esto nobis propicius. Et qui hanc  oblationem pro nostra nostrorumque salute: uel pro expiatione nostrorum peccatorum in honorem Sancti tui Romani tibi obtulimus: misericordie tue opem in nos diffundi sentiamus. Ut qui iam refecti sumus ad mense tue conuiuium: dono tui muneris consequi mereamur premium sempiternum. R\.  Amen. Concedente diuinitate tua Deus noster: qui es uita uiuorum: et corona Sanctorum in eterna secula seculorum. R\. Amen. Dominus sit semper uobiscum. R\. Et cum. Solennia completa sunt in nomine Domini nostri Iesu Christi. uotum nostrum sit acceptum cum pace. R\. Deo gratias.


In Sancti [a 2Kb] Crispini Confessoris.

Officium et omnia alia ut in communi unius Confessoris. Quere fol. 432. Preter Orationem

Mirabilis in Sanctis tuis Domine uirtutum exaudi supplices tuos: et peccatoribus nobis beatissimi Confessoris tui Crispini patrocinia largiri caritatis perpetue ubertatem adtribue. Ille coronam uirtutis meruit: nos eius suffragiis te donante ueniam criminum: et pacem perpetue caritatis consequi mereamur.  R\. Amen.


In [b 6Kb] Sancte Cecilie uirginis. Ad Missam. [c 1Kb] Officium.

Loquebar de testimoniis tuis: alleluia: in conspectu Regum: et non confundebar: alleluia:  alleluia. u\. Beati immaculati in uia: qui ambulant in lege Domini. P. Et non confundebar. u\. Gloria et honor Patri: et Filio: et Spiritui Sancto: in secula seculorum amen. P. Et non confundebar.

Oratio. Christe Domine qui sacre uirgini tue Cecilie tantam tribuis fortitudinem: ut seculum uincentem: et carnem pro te mori festinet: intercessu eius flammam in nos tue caritatis accende. Ut nec titillamenta nos carnis inliciant: nec seculi blandimenta decipiant. R\. Amen. Per misericordiam tuam etc. Dominus sit semper uobiscum. R\. Et cum.

Prophetia. Longe Dominus.

Psallendo. Specie tua. Quere in communi unius uirginis. fol. 436.


 Sequentia Epistole Pauli Apostoli ad Colossenses .

Deo gratias.

Fratres. Gratias ago Deo Patri: quia dignos fecit uos in partem sortis Sanctorum: in lumine quia eripuit nos de potestate tenebrarum: et transtulit in regnum filii dilectionis sue: in quo habemus [b 1Kb] redemptionem peccatorum: qui est imago Dei inuisibilis: primogenitus omnis creature. Quia in ipso condita sunt uniuersa in celis et in terra: uisibilia et inuisibilia. Siue Throni: siue Dominationes: siue Principatus: siue Potestates. Omnia per ipsum: et in ipso creata sunt. Et ipse est ante omnes: et  in illo constant omnia. Et ipse est caput corporis Ecclesie: qui est principium: primogenitus ex mortuis: ut sit in omnibus ipse primatum tenens. Quia in ipso complacuit omnem plenitudinem [c 1Kb] diuinitatis habitare corporaliter: et per eum [d 1Kb] reconciliare omnia in [e 1Kb] ipsum: et uos cum essetis aliquando alienati et inimici sensu et in operibus malis: nunc autem reconciliauit uos in corpore carnis eius per mortem: exhibere uos sanctos: et immaculatos et inreprehensibiles coram ipso. [f 1Kb] Cui est honor et gloria in secula seculorum. R\. Amen.

Euangelium. Simile est regnum celorum thesauro abscondito. Quere in Sancta Eulalia. fol. 29.

Dicat Presb. Dominus sit semper uobiscum. R\ Et cum.

 [g 1Kb] Lauda. Alleluia. u\. Lauda filia Syon: letare et exulta filia Hierusalem. P. Alleluia.

[h 1Kb] Sacrificium. Sicut turris Dauid edificata es: et reprehensio non est in te. Quam speciosa 411 et decora facta es in ornamento tuo: et odor unguentorum tuorum sicut odor Libani super omnia aromata: alleluia. u\. Sicut columbe sedentes super abundantia aquarum: et sicut fiale aromatum gignentes unguentoria. Et sicut lilia distillantia mirrham: et sicut ornatilia aurea plena Tharsis: et sicut Libanus electus. Et sicut cedrus. Et sicut columne marmoree posite super bases aureas formose. P. Quam speciosa.

 Missa. [a 1Kb] uenerabilem hunc diem passionis triumphatricis Cecilie: cum summa dedicemus dilectissimi fratres deuotione. In quo eadem uirgo et castitate fecunda: et effusione sanguinis martyrio est consecrata. Illa denique procul dubio poterit apud Deum ueniam nostris impetrare offensis: que suam tegens cilicio carnem: multorum animas conuertit ad fidem. Cum et sponsi carnalis connubii copulam repulit: et sibi eundem cum cetera Sanctorum multitudine passionis gloria sociauit. Precemur ergo eos omni cordis deuotione: [b 1Kb] per quos libido deuicta: per quos etiam hostis insani est persecutio superata. Ut sint apud Christum: pro quo passi sunt: interuentores pro nobis: sint refugium peregrinis. Absolutio uinculatis. Releuatio oppressis.  Reditus peregrinis. Suffragium absolutis. Reparatio infirmis. Subsidium uiduis. Ac defensio quotidiana populis. Non igitur apud Deum sua in aliquo confundantur in prece: qui pro eo animas suas posuerunt usque ad mortem. R\. Amen.

Alia Oratio. Omnipotens unigenite Dei fili Patris: qui ad corroborandam fidem Martyrum tuorum ualeriani: Tiburcii: atque Cecilie: splendificos aspectus Angelicos destinasti ad terras: per quos illis concretas liliorum ac rosarum floribus destinasti coronas. Tu nos eisdem apud te interuenientibus: et uinculis piaculorum absolue: et donis spiritalibus reple. Ut sicut illi te tua gratia precedente martyrium ambiendo: secuti sunt: ita nos eodem precedente: atque subsequente: et hic adipiscamur  penitentie fructum: et post consortium beatorum. Ut sine intermissione indulgeas miseris: cum nichil excusas beatis. Ut iustifices penitentes: cum pro peccatoribus exaudieris Martyres exorantes. Ut illorum consortio adiuuemur in celis: quorum nos hic obsequimur patrociniis. Quo possit nobis tunc cum eisdem socia esse leticia: cum eos uiderimus in gloria sempiterna. R\. Amen.

Post nomina. Oratio. Deus eterne: te quesumus et rogamus: ut famula tua Cecilia apud te exaudiri mereatur pro cetu omnium Christianorum: que suo exaudita est pro sponso. Ut per eam tam uiui quam defuncti leuamen obtineant indulgentie: per quam sponsus eius fidei tue meruit cognoscere ueritatem. R\. Amen.

 Ad pacem. Oratio. Christe Dei fili: qui per Angelum  tuum destinato munere coronarum ualeriani: Tiburcii: atque Cecilie corda corroboras ad credendum: ut hoc illis esset castimonie signum: et tue dulcedinis incrementum. Rogamus te: ut ad instar illorum: ita pax tua in nobis semper inhabitet: qua et feculente carnis ualeamus pellere incentiua: et dulcedinis tue renouari ubertate omnimoda. R\. Amen.

Inlatio. Dignum et iustum est: nos tibi semper gratias agere: Domine sancte Pater eterne omnipotens Deus: per Iesum Christum filium tuum Dominum nostrum. Qui in se credentes efficit ualidos: et in se [c 1Kb] confitentes facit esse plena felicitate robustos. In quo omnis qui credit: non confunditur: cum uterque sexus in eo ualentissime roboratur. In  quo est et uiris refugium: et feminis uictorie triumphale tropheum. Qui tantam in beatissima Cecilia sua uirgine donum Sancti Spiritus contulit: quo dum se in sanctis operibus perfectum exhiberet in uirum: uirili animo: et sponsum suum Christi subderet ad fidem: et [d 1Kb] cognati duritiem diuinarum legum affectionibus emolliret. Ac ne hoc etiam parum esset in tantum egit uerbo cum illis: ut ardentes eos efficeret ad suscipiendam gloriam passionis: quod factum euidentia eorundem Sanctorum [e 1Kb] gesta declarant. In quibus et eos pro Christo Domino gladio desectos comperimus: et gloriosam uirginem Ceciliam die integro et nocte tota 412 termis inclusam: nec ullo modo lesam fuisse fatemur. Seruari quippe meruit in balnei calore: que  gestabat Christum in pectore. Due quippe ignium diuise faces ardebant: una in uirginis corde: altera sub uirginis pede. Una combustioni parata: altera refrigerio debita. Una minabatur supplicium: pollicebatur altera regnum. Una morituris corporibus necem: altera uiuituro spiritui futuram preparans libertatem. Una qua extinguitur uita: altera qua peruenitur ad uitam. In una refrigerabatur Christus: in altera exardescebat persecutor horrendus. Sed cum uicit ignis concrematus diuinitus: cessit qui fuerat exaggeratus humanitus. Sic quippe diuine potentie cessere persecutiones humane. Sed quia erutam eam flammis: [f 1Kb] cruore sui sanguinis consecratam ad te in pace accessiri iussisti: precamur  sancte Deus: ut per eam tribuas Sacerdotibus concordiam: ministris perseuerantiam: omnique clero  parcimonie disciplinam: [a 1Kb] Regibus Christianis uitam: principibus modestiam: uirginibus castimoniam: uiduis continentiam: pudicitiam nuptis: atque omnibus in commune delictorum ueniam largioris: per ipsum quem conlaudant omnes Angeli: ita dicentes. R\. Sanctus. Sanctus. Sanctus.

Post Sanctus. uere sanctus: uere benedictus Dominus noster iehsu Christus filius tuus. Pro quo predicti Martyres uiriliter certando animas posuerunt: et nunc celestis glorie participatione letantur. Qui tanto se dulcedinis amore effudit in Cecilie uirginis corde: ut funditus ab illa extirparet omnem carnee titillationis ardorem. Quo carnalem sponsi concubitum respuendo: illi soli se exhiberet intactam: qui per illam emolliuit carnalis sponsi eius  duritiem. Sit gloria et gratiarum actio Deo et Saluatori nostro: qui hanc uirginem suam illo impleuit amore: quo nec diuortium seminatur: et spiritualis plenitudo caritatis augetur. Quia ipse est Dominus ac redemptor eternus.

Post pridie. Oratio. Excelse celorum Deus ac Domine qui Martyris tui ualeriani uoluntatem per Angelum sciscitare dignatus es: ut per eundem quam uoluisset insinuaret petitionem: effectumque capere mereretur ex fide: quod et obtinere promeruit enittendo pro fratris saluatione: per eandem tui Angeli precem quesumus: ut nostris petitionibus placabilem accommodes aurem. Et per quem uisitasti illorum iam credula pectora: [b 1Kb] per eum corda nostra iubeas mederi infirma. Et per quem illorum suscepisti  precamina: per eum iubeas nostra sanctificare oblata. Ut qui e celis directus illorum presentatus est oculis: nunc a te dirigatur benedicturus hic sacrificiis notris. R\. Amen.

Ad Orationem Dominicam.

Attendite dilectissimi fratres quid Sanctorum oratio ualeat. Quidue pro impiis opposite iustorum intercessiones obtineant: cum orante Urbano: et uirginis Cecilie uota implentur: et ualeriani atque Tiburcii fides aucta: martyrii gloria decoratur. Proinde extensis ad celum palmis: petamus nobis auxilium de superno inuocantes eum ex pietate Patrem: quem terribilem uenturum expauescimus iudicem. Profecto etenim erit per illum nobis uita eterna: per quem uirgo Cecilia non fuit in ardoribus concremata.  Qui enim illos in martyrii certamine positos exaudiuit: exaudiet nos: cum ad eum fuderimus clamorem gemitus nostri: proclamantes atque dicentes. Pater noster qui.

 Dicat Presbiter. Humiliate uos benedictioni. Dominus sit semper uobiscum. R\. Et cum.

Benedictio. Omnipotens Deus qui inter ualerianum atque Ceciliam spirituale sanxit esse connubium: ipse in uos celestis concordie tribuat incrementum. R\. Amen. Quique Tiburcium fratris prece perduxit ad fidem: ipse per uos accendat plurimos ad diligendam eterne glorie mansionem. R\. Amen. [c 1Kb] Ut horum semper foueamini presidiis: quorum nunc patula exultatione letamini de triumphis. R\. Amen. Per misericordiam ipsius Dei nostri: qui est benedictus: et uiuit et omnia regit in secula seculorum. R\. Amen. Dominus sit semper uobiscum. R\. Et cum.

Dicat Chorus. Gustate et uidete.

413 Post communio. Oratio. Domine Deus omnipotens:  qui es uita et salus fidelium: quem uenturum iudicem credimus uerum: esto nobis propicius. Et qui hanc oblationem pro nostra nostrorumque salute: uel pro expiatione nostrorum peccatorum: in honorem Sancte Cecilie uirginis et Martyris tue tibi obtulimus: misericordie tue opem in nos diffundi sentiamus: ut qui iam refecti sumus ad mense tue conuiuium: dono tui muneris consequi mereamur premium sempiternum. R\. Amen. Concedente diuinitate tua Deus noster: qui es uita uiuorum: et corona Sanctorum in eterna secula seculorum. R\. Amen.

Dicat Presbyter. Dominus sit semper uobiscum. R\. Et cum spiritu. Solennia completa sunt in nomine Domini nostri Iesu Christi. uotum nostrum sit acceptum cum pace. R\. Deo gratias.


 In Sancti Chrisogoni Martyris:

Omnia dicantur de uno iusto. fol. 430.


Catharine uirginis et Martyris:

Omnia dicantur unius uirginis precipue. folio 436.


In festo Sanctorum uitalis: et Agricole: Facundi: et Primitiui:

Omnia dicantur plurimorum Martyrum. fol. 430.


Eligii Episcopi et Confessoris:

Omnia dicantur unius Confessoris. fol. 432.


Barbare uirginis et Martyris:

Omnia dicantur unius uirginis precipue. folio 436.


Nicolai Episcopi et confessoris:

Omnia dicantur unius Confessoris. fol. 432.


Octaua Sancti Andree:

Omnia dicantur sicut in die. fol. 26.



[d 39Kb] IN CONCEPTIONE BEATE uIRGINIS MARIE.


 Ad Missam. [e 1Kb] Officium.

Speciosa facta es: alleluia: et odor uestimentorum tuorum super omnia aromata: alleluia. alleluia. u\. Conceptio tua Dei Genitrix uirgo gaudium annunciauit  uniuerso mundo. P. Super omnia aromata. Gloria et honor Patri: et Filio: et Spiritui Sancto: in secula seculorum: amen. P. Super omnia aromata.

Dicat Presb. Per omnia secula seculorum. R\. Chorus. Amen.

Dicat Presb. Gloria in excelsis.

Oratio. Tibi semper Domine gloria omnipotens Iesu Christe: cuius in celo et in terra laudis confessio permanet: dum tibi gloria in excelsis decantatur: et in terra pax hominibus nunciatur. Bonam quesumus uoluntatem nobis famulis tuis et populis supplicantibus tribue: ut ab omnibus nos mundes peccatis: et pacem tuam perpetuam nobis propicius: et omni populo largiaris. R\. Amen. Per misericordiam tuam Deus noster qui es benedictus: et  uiuis et omnia regis in secula seculorum.


Prophetia. Lectio libri Sapientie Prouerbiorum Salomonis .

R\. Deo gratias.

Dominus possedit me in initio uiarum suarum antequam quicquam faceret a principio: [b 1Kb] uncta sum a seculo antequam terram faceret. Nec dum erant abyssi: et ego iam concepta eram. Nec dum fontes aquarum eruperant: nec dum montes graui mole constiterant: ante colles ego parturiebar. Adhuc terram non fecerat: et flumina: et cardines orbis terre. Quando preparabat celos: aderam: quando certa lege et giro uallabat abyssos. Quando ethera firmabat sursum: et librabat fontes aquarum. Quando circumdabat mari terminum suum: et legem ponebat  aquis: ne transirent fines suos. Quando appendebat fundamenta terre: cum eo eram cuncta componens: et delectabar per singulos dies: [c 1Kb] ludens coram eo in orbe terrarum: et delicie mee esse cum filiis hominum. Nunc ergo filii audite me. Beati qui custodiunt uias meas. Audite disciplinam: et estote sapientes: et nolite abiicere eam. R\. Amen.

[d 1Kb] Psallendo. Specie tua et pulchritudine tua intende: prospere proceda et regna. u\. Propter ueritatem et mansuetudinem et iusticiam: deducet te mirabiliter dextera Dei. P. Et regna.

Dicat Presbiter. Silentium facite.


Lectio libri Ecclesiastici Salomonis .

R\. Deo gratias.

 In omnibus requiem quesiui: et in hereditate Domini  morabor. Tunc precepit: et dixit mihi creator omnium: et 414 qui creauit me: requieuit in tabernaculo meo. Et dixit mihi. In Iacob inhabita: et in Isrel hereditare: et in electis meis mitte radices. Et sic in Syon firmata sum: et in ciuitate sanctificata similiter requieui: et in Hierusalem potestas mea. Et radicaui in populo honorificato: et in parte Dei mei hereditas illius: et in plenitudine sanctorum detentio mea. Quasi cedrus exaltata sum in Libano: et quasi cypressus in monte Syon. Quasi palma exaltata sum in Cades: et quasi plantatio rose in Hierico. Quasi oliua speciosa in campis: et quasi platanus exaltata sum iuxta aquas. In plateis sicut cinamomum et balsamum aromatizans odorem dedi. Quasi mirrha electa dedi suauitatem odoris. R\. Amen.


 Lectio sancti Euangelii secundum Lucam .

Illo in tempore. Loquente Domino Iesu ad turbas: extollens uocem quedam mulier de turba: dixit illi. Beatus uenter qui te portauit: et ubera que suxisti. At ille dixit. Quinimmo beati qui audiunt uerbum Dei: et custodiunt illud. R\. Amen.

[g 1Kb] Lauda. Alleluia. u\. Conceptio tua Dei Genitrix uirgo gaudium annunciabit in uniuerso mundo. P. Alleluia.

[h 1Kb] Sacrificium. Alleluia. u\. Magna facta est et preclara filia Syon in uniuersa terra: alleluia. u\. Alleluia. Benedicta tu a Deo tuo in omni tabernaculo Iacob. Tu gloria Hierusalem: honorificentia populi tui. P. In uniuersa.

 [i 1Kb] Missa. Exurge gloria nostra Deus: et eripe ab hoste captiuos: atque pro quibus magnificatus es usque ad celos: hos in te confidentes intuere placatus. Et ipse da in tribulatione auxilium: qui nostre salutis es complementum. Conceptionis gloriose uirginis Marie sic nos tuere subsidio: ne nostro exigente merito tradamur inferno. Sicque remuneremur premio: ut confitentes producas in seculo. R\. Amen. Per misericordiam tuam Deus noster qui etc.

Alia Oratio. Deus qui [i 1Kb] nauem Ecclesie tue per mundi istius pericula fluctuantem: optimus nauta gubernas: et ne infidelitatis procella obruatur: uigilantissimus custos solicitas: omnibus eius lauacro renatis tribue per intercessum Conceptionis gloriose  uirginis Marie: persecutionum tempestates in tui  nominis confessione deuincere: et tibi placitum sacrificium nosmetipsos offerre. Quique mirabiliter proiiciuntur in profundum: remigio dextere tue perducantur in celum. R\. Amen.

Post nomina. Oratio. Domine Iesu Christe laudabilis nimis et magne: te implorantes exquirimus: et querentes exposcimus interuentu Conceptionis gloriose uirginis Marie fac nobiscum misericordiam propter nomen tuum: et in quibus a te peccando recessimus: per confessionem humilem redeamus. Et pietate qua redemisti captiuos: et misericordia adiuuasti oppressos: ipsa nunc que gessimus dilue: atque in partem dextere tue: quos redemisti: statue. R\. Amen.

Ad pacem. Oratio. Domine qui es magnus et gloriosus:  da nobis famulis tuis indignis illam pacem: quam tu dedisti discipulis tuis: ut dum operum tuorum magnitudinem admiramur: magnificentiam tuam debita confessione laudemus. Atque per intercessionem Conceptionis gloriose uirginis Marie tue matris: tribue nobis perfectum intelligentie decus: timoris obedientiam agere: et mandata tua fidelia omni custodia cordis diligenter explere. R\. Amen. Quia tu es uera pax nostra et caritas indisrupta: uiuens tecum et regnans cum Spiritu Sancto unus Deus in secula seculorum. R\. Chorus. Amen.

Inlatio. Dignum et iustum est; omnipotens Pater: tibi in honorem Conceptionis gloriose uirginis Marie gratias agere: per Iesum Christum filium tuum Dominum nostrum: [a 1Kb] merito quidem et gloriosior uirgo  Maria celi petiuit intimum: dum celi et terre sola uisceribus sacris portauit Deum et Dominum. O ineffabilis castitas: o immaculata uirginitas: que nouo ineffabili modo: adsummi in superna meruit sede: uisura cum Angelis ibidem perpetim Deum: cuius uerbi in terra sacrum effecta 415 est [b 1Kb] templum. Cui nullo modo ibidem incomprehensibilis [c 1Kb] frustratur sedes: sicuti incomprehensibilis partus non denegatur in terris. Talium est enim diuinitus ascendisse: qualium in nouo uirginis partu hic similem non inuenisse. Quid uero uerius datur intelligi: hanc Christus elegit a qua natus est: hic sic illam uoluit mansisse. Merito diuque merito ibidem gloriosior fore pre cunctis: dum merito longeque digno dignior inuisceratur ex ea Saluator. Hoc te Domine cooperante:  qui omnia que uelis: facis: et de nullo nusquam uentilaris. Quem quoque tremunt Potestates: celicoleque ammirantur ciues. Cui multiplex celica illa Angelorum legio cateruaque Sanctorum: omnium  uirginum: Martyrumque concio: siue terrestris beatorum multitudo: in hoc Conceptionis gloriose uirginis festo: non cessant clamare: ita dicentes R\. Sanctus. Sanctus. Sanctus.

Post Sanctus. uere sanctus: uere benedictus eterne omnipotens Deus: misericors et pie: qui decore uirtutis glorificas iustos: et sine opere iustificas peccatores. Qui confitentes in mundo beatificas et confessores in celo glorificas: tribue nobis interuentu Conceptionis tue: cuius solennia celebrantur: tibi Domino confiteri pio cordis affectu. Ut propria pandentes piacula: inherere mereamur Christo Domino ac redemptori eterno.

Post pridie. [d 1Kb] uirgo Dei Genitrix Maria: cuius hodie  ueram Conceptionem celebramus: quesumus indigni et peccatores: ubi est noui miraculi gloria: beatiores quandoque mereamur attolli: preceque tua ditati. Roget quesumus ibidem pro nobis dignitas tui pudoris: que te de terris ineffabiliter sumpsit in celos: [e 1Kb] et post somnum quietis et cursum consumatum uite temporalis: adsit rogamus ibidem pro nobis indignis [f 1Kb] plebs tua semper suffragatrix. Quatenus hic per eam abluti ab omnibus facinorum contagiis: mereamur Angelorum [g 1Kb] compotes esse in celestibus regnis. R\. Amen.

Ad orationem Dominicam.

[h 1Kb] Domine Iesu Christe: qui sic uirginem matrem honorificasti: quousque Conceptionis eius gratia eam coram te suffragatricem incomparabilem inuenimus  indigni: quesumus diuinitatis tue clementiam: quatenus per obtentum illius beatissime Genitricis: emundati ab uniuersis contagiis: audeamus exclamare et dicere e terris. Pater noster qui es in celis. R\. Amen.

Benedictio. Exoratu uirginis sacre Marie: uestra sint merita [i 1Kb] radicitus coram Christo: et abolita piacula. R\. Amen. Et sicut illa conletatur in sede superna cum Angelis sanctis: sic uos gaudeatis adquisisse paradisum eterne felicitatis. R\. Amen. Quo anima simul et corpore sani et integri: hinc exeuntes ad illam feliciter et digne perueniatis sedem: qua ipso miserante ab eo diuelli nullatenus possitis. R\. Amen. Per misericordiam ipsius Dei nostri etc. Dominus sit semper uobiscum. R\. Et cum. Dicat Chorus. Gustate et uidete.

 Post communio. Oratio. [i 1Kb] Beata Dei Genitrix uirgo Maria: cuius Conceptionem hodie celebramus: que in Syon gloriosa consistit: [k 1Kb] quam ipse se dilexisse testatur: et ex quo tibi non [l 1Kb] recessuram ultra misericordiam  pollicetur: da nobis meritis tuis: ut amore diuino flagrantes in futuro iudicio inueniamur indemnes. R\. Amen. Per misericordiam tuam Deus noster etc. Dominus sit semper uobiscum. R\. Et cum. Solennia completa sunt in nomine Domini nostri Iesu Christi. uotum nostrum sit acceptum cum pace. R\. Deo gratias.



IN SANCTE [a 4Kb] LEOCADIE uIRGINIS ET MARTYRIS.


Ad Missam. [b 1Kb] Officium.

In omni opere suo dedit confessionem sanctam: alleluia. P. uerbum glorie: et in corde suo: hymnum dixit: alleluia. u\. Confitebor tibi Domine in toto corde meo: narrabo omnia mirabilia tua. [c 1Kb] P.  uerbum. u\. Gloria et honor Patri: et Filio: et Spiritui Sancto: in secula seculorum. Amen. P. uerbum.

Oratio. Deus qui scelera nostra figmentis operta denudas: qui incerta dubiis: et occulta cognitis: consulta pietate traducis: ut noxietate prodita: adspergas nos rore misericordie: et uelut niuem dealbes: [d 1Kb] da uie correptionem: auerte quesumus faciem tuam a peccatis nostris: et omnes iniquitates nostras delens: innoua uiscera nostra Spiritus tui Sancti infusione. Quo tali habitatore gaudentes aperiamus iugiter labia nostra ad annunciandam laudem tuam. R\. Amen. Per misericordiam. 416 Dominus sit semper uobiscum. R\. Et cum.


Lectio libri Hieremie Prophete .

 R\. Deo gratias.

 Hec dicit Dominus. Inuenit gratiam in deserto: populus qui remanserat gladio: uadet ad requiem suam Isrel. Longe Dominus apparuit mihi: et in caritate perpetua dilexite. Ideo attraxi te miserans: rursumque edificabo te: et edificaberis uirgo Isrel. Adhuc ornaberis tympanis tuis: et egredieris in choro psallentium. Adhuc plantabis uineas in monte Samarie. Plantabunt plantantes; et donec tempus ueniat: non uindemiabunt: quia erit dies in qua clamabunt custodes in monte Effraym. Surgite; ascendamus in Syon ad Dominum Deum nostrum. Quia hec dicit Dominus. Exultate in leticia Iacob: et hinnite contra caput gentium. Personate: canite: et dicite: salua Domine populum tuum: reliquias Isrel. R\. Amen.

 [f 1Kb] Psallendo. Confitebor tibi Domine in uasis psalmorum: ueritatem tuam psallam tibi in cithara Deus sancte Isrel. u\. Sed et lingua mea annunciabit iusticiam tuam: tota die laudem tuam. P. Psallam tibi.


Sequentia Epistole Pauli Apostoli ad Romanos .

R\. Deo gratias.

Charissimi. Hoc est uerbum fidei: quod predicamus: quia si confitearis in ore tuo Dominum Iesum: et in corde tuo credideris: quod Deus illum suscitauit a mortuis: saluus eris. Corde enim creditur ad iusticiam: ore autem confessio fit ad salutem. Dicit enim Scriptura: omnis qui crediderit in eo: non confundetur. Non enim est distinctio Iudei et Greci.  Nam idem Dominus omnium: diues in omnibus:  qui inuocant illum. Omnis enim quicumque inuocauerit nomen Domini: saluus erit. R\. Amen.

Euangelium. Cum esset in Bethania in domo Symonis leprosi. Quere in communi unius uirginis. fo. 436.

Dicat Presb. Dominus sit semper uobiscum. R\. Et cum.

[a 1Kb] Lauda. Alleluia. u\. Deus meus es tu et confitebor tibi. Deus meus es tu et exaltabo te. P. Alleluia.

[b 1Kb] Sacrificium. Munera accepta erunt super altare tuum: et domus orationis mee honorabitur: alleluia. u\. Letetur anima mea in domino: induit enim me ueste salutari: et tunica iocunditatis tanquam sponso imposuit mihi mitram: et ut sponsam decorauit me ornamento: sicut terra que producit flores  suos: et sicut paradisus germina sua. P. Et domus.

Missa. Deus: qui se inuicem diligentibus: neque malum pro malo reddentibus: sed pro suis inimicis orantibus: et amandus [c 1Kb] adproprias et uidendus: precamur ut hodierni sacrificii clementer intendas libamina; quibus rite mundati: secularium tentationum ualeamus uitare discrimina. Talem glorie coronam misericorditer accepturi: qualem in professione famule tue Leocadie fideliter prestitisti: postulamus igitur omnipotens Deus: ut orationem eius pro nobis exaudias: et leticiam generalem tuis famulis in hac quesumus celebritate concedas. R\. Amen.

Alia Oratio. Predicetur Domine credentibus populis: beate Confessoris tue Leocadie fidelis patientia:  cuius prius est persequentibus inimicis predicata iusticia. Gloriemur omnes fideliter triumphare eius natalicium celebrantes; ut similiter efficiamur inter tribulationum temporalium tentamenta gaudentes. Auge singulis plenissimam fidem: dona constantiam: tribue caritatem. Atque ita quod corde credimus: ore confiteamur: ut cum tua confessor Leocadia coronam iusticie fiducialiter expectemus. R\. Amen. [d 1Kb] Concedente diuinitate tua Deus noster: qui es uita uiuorum: et corona Sanctorum in eterna secula seculorum. R\. Amen.

Post nomina. Oratio. Hilares Domine celebramus festa solennia confessoris tue Leocadie: cuius fiducialis oratio superbum conterruit inimicum. Ob hoc namque in sede letatur eterna: et gaudet felix in  patria gloriosa. Ipsius meritis concede fiducialiter quesumus Domine nobis eternam celestis patrie sedem: et hanc de nostris manibus suscipe placatus oblationem. Ut facta patrum: fratrum: charorumque nostrum commemoratione: eos in eterna digneris beatitudine conlocare. R\. Amen.

Ad pacem. Oratio. Omnipotens et immense Deus: qui Leocadie uirginis tue placatus confessione: ad te animam eius accerssiri iussisti: [e 1Kb] in pace tu nos et  pia peccatorum 417 confessione salua: et fraterne dilectionis unanimitate iustifica. Quo per hanc uirginem et confessionis dono: a uitiis emundemur: et pacis unitate tue uisionis solacio potiamur. R\. Amen.

Inlatio. Dignum et iustum est: omnipotens Pater tibi in honorem confessoris tue Leocadie gratias agere: per Iesum Christum filium tuum Dominum nostrum: cuius nec fides necessitate sexus uariatur: nec uirtus teneritudine muliebrium artuum eneruata dissoluitur. Inuictum enim Ecclesie Catholice caput: ita suis membris subrogauit uirtutis augmentum: ut non solum uiros sui nominis testes: in certamine uictores per patientiam redderet: uerum etiam feminis triumphalem coronam per tolerantiam condonaret. Implacabilis quippe carnificis furor exquisita  supplicia membris muliebribus admouebat: sed uirilis in feminis uirtus inlata cruciamenta temnebat. Nec enim debuit fremitum uiri formidare tortoris: que intimo palacio mentis presenti fruebatur presidio Saluatoris: et quoniam inuicti Regis auxilio utebatur in corde: cruciatus fortiter uincebat in corpore. Sed in his omnibus Christus Dominus unigenitus tuus continuis laudibus est glorificandus: qui est ubique laudabilis: ubique mirabilis: qui et Mariam matrem inlibatam ab omni corruptione seruauit: et Leocadiam famulam sui nominis fidelissimam testem in oratione suscepit. Et sicut Mariam fecit uirginem permanere post partum: ita Leocadiam uictricem fecit esse post transitum. Quem conlaudant  omnes Angeli et Archangeli: ita dicentes. R\. Sanctus. Sanctus. Sanctus.

Post sanctus. uere sanctus: et uere benedictus Dominus noster iehsu Christus filius tuus: quem conlaudat omnis conuentus Martyrum: et adtollunt humilium preconia confessorum. Qui uirginem suam Leocadiam carcerali uinculo trusam: atque in oratione constitutam: in confessione sui nominis spiritum emittentem suscepit ad se: in gloriam sempiternam: Christum Dominum ac redemptorem eternum.

Post pridie. Oratio. Precibus confessoris tue Leocadie: omnipotens Deus: hoc tibi oblatum a nobis sacrificium suscipe: et tue benedictionis perlustra  sanctificatione. Ut dum ex his sumpserimus: quicquid in confessione poposcerit lingua: prelargiri dignetur tua miseratio consueta. R\. Amen.


Ad Orationem Dominicam.

Accipe Deus nostrorum confessionem labiorum: omniumque ligamenta solue facinorum. Quo huius uirginis tue Leocadie prece: et uitiis careamus: et muneribus ampliemur: cum ad te proclamauerimus e terris. Pater noster.

 Dicat Presb. Humiliate uos benedictioni. Dominus sit semper uobiscum. R\. Et cum.

Benedictio. Christus Dei filius: qui in confessione sui nominis spiritum suscepit Leocadie: uestram accipiat fidelem remuneraturus deuotionem. R\. Amen. Quique confessoris huius festum in canticis confessionum attollitis: donis a Deo remuneremini sempiternis. R\. Amen. Ut illic remuneratura perueniat deuotio uestra: quo beatissime Leocadie confessio perducta est muneranda. R\. Amen. Per misericordiam ipsius Dei nostri qui est benedictus: et uiuit: et omnia regit in secula seculorum. R\. Amen. Dominus sit semper uobiscum. R\. Et cum.

Hic dicat Chorus. Gustate.

 Post communio. Oratio. Domine Deus omnipotens: qui es uita et salus fidelium: quem uenturum iudicem credimus uerum: esto nobis propicius. Et qui hanc oblationem pro nostra nostrorumque salute uel pro expiatione nostrorum peccatorum: in honorem Sancte uirginis Leocadie tibi obtulimus: misericordie tue opem in nos diffundi sentiamus. Ut qui iam refecti sumus ad mense tue conuiuium: dono tui muneris consequi mereamur premium sempiternum. R\. Amen. Per misericordiam tuam Deus noster: qui es benedictus: et uiuis et omnia regis in secula seculorum. R\ Amen. Dominus sit semper uobiscum. R\. Et cum. Solennia completa sunt in nomine Domini nostri Iesu Christi. uotum nostrum sit acceptum cum pace. R\. Deo gratias.



418 IN SANCTE [a 4Kb] EUGENIE uIRGINIS ET MARTYRIS.


Ad Missam. Officium.

Loquebar de testimonis. Quere in Sancta Cecilia. fo. 410.

 Omnia alia unius uirginis preter Missam cum subsequentibus. fol. 436.

Missa. [b 1Kb] Sicque desiderio compuncta psallentium festinauit mutare uiam: ut sequeretur uiam qua perueniret ad uitam. uiam utique seculi relinquendo: perducta est ad uiam: que uirginis processit ex utero. unde quia eadem uirgo sic deinceps assecuta est Christum: ut nusquam repedaret ad seculum: sed magis fuso sanguinis sui cruore dignum pro Christo Domino dignoscitur suscepisse martyrium. Oportet nos in tanti diei ueneranda festiuitate: singulari placationis hostia Christum Dominum exorare. Ut qui eam fecit triumphare de mundo: eius precibus nos efficiat heredes in celo.

R\. Amen.

 Alia. Domine Iesu Christe pro cuius amore beatissima Eugenia: et affectum parentum: et copias oblita est facultatum. Cum relictis domo parentibus fratribus atque familiis: aufugiens: crinibus detonsis te sequendo adiungitur Christianis: tuis suscipiens sua colla subiugare preceptis: tu Ecclesie tue precibus adesto mitis atque placabilis: ut ad instar huius martyris tue relinquamus seculum: contemnamus uanarum inlecebras uoluptatum: affectus parentum: atque curas rerum periturarum. Ut ad te diligendum: te sequendum: teque fruendum nullis obicibus impediti: ita libentissime presentis seculi euincamus mala: sicut hec uirgo fallentis Melancie ualuit separare commenta. R\. Amen.

Post nomina. Oratio. Domine offerentium uota:  et peccaminum sana discrimina. Ac presta nobis: ut sicut nomen sexusque Eugenie uirginis cognitionem tui perspicui Eleni non latuit Sacerdotis: ita nomina nostra ex occultis iudiciis tuis: eternis iam adnotentur in paginis. Quo in huius uirginis ac  Martyris tui solennitate: et uiuis solacia: et quiescentibus prestetur requies sempiterna.

R\. Amen.

Ad pacem. Oratio. uox testimoniorum tuorum Domine: que Eugeniam uirginem ad tuum prouexit amorem: cum Christianorum cantu dignosceret: omnes Deos gentium demonia esse: te autem solum Dominum celos fecisse: inflectat corda nostra ad penitentiam: et corpora in diuina seruitute constringat: Pellat quoque a nobis simultatum scandala: et alterne societatis enutriat incrementa. Quo ammonitionem legis tue celesti ab inuicem potiamur dulcedine: per quam hec uirgo compuncta Sancte Trinitatis promeruit cognoscere unitatem.

R\. Amen.

 Inlatio. Dignum et iustum est: nos tibi gratias agere: Domine sancte Pater eterne omnipotens Deus. Qui ita Martyrem tuam Eugeniam amore castitatis armasti: ut sericas uestes et paternas infulas crederet esse timendas. O sanctus Christi amor accensus: per quem et secularis pompe ornatus et parentum extitit exclusus affectus. Elegit quoque gloriosa uirgo abiectam in seculo gerere uitam: illo Dauidico carmine docta: Elegi abiectus esse in domo Domini: magis quam habitare in tabernaculis peccatorum. Quam cum ille antiquissimus serpens uiriliter pro corone premio cerneret: agonizantem solitam: suam per Melanciam ad instar Eue: uoluit erga eam exercere maliciam. Perfecta quidem deceptrix inuenitur ad suadendam Euam: sed nouissimus  noster Adam uictor in uirginis mente perfectior inuenitur. Ducitur quoque ad supplicium cum suis uenerabilis uirgo comitibus: cuius certamen Christus letus expectaret sponsus. Introducuntur falsi accusatores: sicut in Stephani Martyris necem. Claruit concinnata falsitas: quia immaculata inuenta est sancta uirginitas. Ingens facta est parentum leticia: quia de triumpho uirginis exultat celestis militia. Gloriose enim uirgini ad hoc concessa sunt temporum spacia: ut ipsa multos secum prouocaret ad celestia regna: quorum pariter castissimas tibi Domine animas in sacrificia consecrarentur munda. Quem in unitate Trinitatis adorant Angeli: benedicunt Archangeli: et uniuerse metuunt potestates: consona uoce incessabiliter clamantes atque  dicentes. R\. Sanctus. Sanctus. Sanctus.

419 Post Sanctus. uere sanctus: uere gloriosus Dominus noster iehsu Christus filius tuus. Qui est custos uirginitatis: et uirginalis decus immensi pudoris. Qui et in matre Maria uirginitatem seruauit: et in Martyre Eugenia integritatem uirgineam contulit.  Cum et illam uirginem: ipsa sui natiuitate adsignat: et istam per deceptricis accusantis Melancie uerba: uirginem manifestat. Ipse Dominus ac redemptor eternus.

Post pridie. Oratio. Domine Iesu Christe fili Dei uiui: qui tantam gratiam in uirgine tua Eugenia contulisti: ut sicut euidentia eius gesta declarant: quemcumque in dolore positum uisitasset: et languoris ab eo pestis recederet: et optatam ad eum sanitatem reuocaret. Tuum hoc sacrificium tibi appositum: ita tue uisitationis benedictione sanctifica: ut ex eo sumentibus: et criminum prestetur indulgentia: et perpetue salutis prelargiatur medela. R\. Amen.


Ad orationem Dominicam.

uidete: uidete dilectissimi fratres mirabilia operum  Dei: qualiter Eugenia uirgo pro nomine Iesu martyrium sustinendo: nec undis subiicitur: neque ardoribus concrematur. Hec sana fides augebat: pro qua Dominus noster predixit: quod in ea se rogantibus nichil difficile sit. Unde hac fide: que per dilectionem operatur: rogemus pii Patris clementiam: ut nostras recipiat lachrimas: diluat culpas: imperciat gratiam: et arceat queque nobis uidentur esse aduersa. Si enim rogauerimus eum fiducialiter: spes nobis est: quod exaudiat uocem nostri clamoris: cum ad eum ea que Domino Iesu Christo edocente didicimus: proclamauerimus e terris. Pater noster.

Benedictio. Deus summus atque eternus: in cuius seruitium Eugenia uirili habitu detonsis crinibus se obtulit seruituram: faciat uos defectis atque recisis  curis seculi: apprehendere uitam immaculatam. R\. Amen. Quique eius uirginitatem Melanciam fallentem manifestam efficit cuneis populorum: ostendat in uobis diuitias misericordiarum suarum. R\. Amen. Atque cum illa post transitum mereamini partem habere: que pro Christo Domino suo meruit laureari cruore. R\. Amen. Per misericordiam ipsius Dei nostri: qui est benedictus: et uiuit: et omnia regit in secula seculorum. R\. Amen. Dominus sit semper uobiscum. R\. Et cum.

Hic dicat Chorus. Gustate

Post Communio. Oratio. Gustantes Domine suauitatis dulcedinis plenitudinem quesumus: ut sit nobis hoc in remissionem peccatorum: et sanitatem mentium. R\. Amen. Per misericordiam tuam Deus noster  etc. Dominus sit semper uobiscum. R\. Et cum. Missa acta est in nomine Domini nostri Iesu Christi: perficiamus cum pace. R\. Deo gratias.


In Sancte [a 2Kb] Columbe uirginis et Martyris.

Omnia dicantur unius uirginis. Excepta Missa. fol. 436.

 Omnis unitas Ecclesie sancte que significata est in columba de qua dictum est. Una est columba mea: perfecta mea. Una est matris sue: manibus plaude: iubilo cane: exulta in omni corde. Quoniam pulsantis dilecti uocem mox ut hec Columba uirgo et Martyr: dicentem sibi audire promeruit. Aperi mihi soror mea: amica mea: columba mea: illico surrexit aperire dilecto. Inquiens: pulcher es dilecte mi et decorus: lectus noster floridus ac iocundus. Cuius in accubitu dum dilectus consisteret: nardus uirginis dedit odorem. Cum interrogata imperiali ex uoce: quem coleret: Christum se testata est credidisse: cum iam uulnerata fuerat caritate. In huius ergo uirginis festum dilectissimi fratres: et uota pandamus cum gaudiis: et crimina cum lamentis. Ut hec  uirgo suis sanctam semper precibus tueatur Ecclesiam: que Iesu Christo Domino effecta est ex uirginitate sponsa. R\. Amen.

Alia Oratio. Deus Pater omnipotens: [a 1Kb] super baptizatum unigenitum tuum in aquis Iordanis Spiritum Sanctum in columbe specie ostendisti: atque per ipsius Sancti Spiritus donum cor Martyris ac uirginis tue Columbe tanto ardore tue dulcedinis inflammasti: ut usque ad consummationem meruerit peruenire martyrii. Effice nos quesumus columbarum simplicitate puros: malicia paruulos: et prudentia serpentium circumspectos. Quo sicut hec uirgo: et simplicitate candida: et uirginitate munda: 420 ac prudentia circumspecta: columba sine macula merito fuit: sic nos eius intercessione purificati: ac eiusdem  Martyris palma accincti mereamur ad te peruenire: qui es redemptor eternus. R\. Amen.

Post nomina. Oratio. Auditis nominibus offerentium: pietatis Dominum deprecemur: ut per interuentum beatissime Martyris et uirginis sue Columbe: nobis dignetur [b 1Kb] ornatus assistere: adesse quesitus aperire [c 1Kb] pulsatus. R\. Amen.

Ad pacem. Oratio. Impetret quesumus Domine fidelibus tuis auxilium: oratio iuste Martyris et uirginis tue Columbe: ut in cuius hodie celebritate deuoti sunt: in eius fiant pace participes. R\. Amen.

Inlatio. Dignum et iustum est: equum et iustum est: nos tibi gratias agere: Domine sancte Pater omnipotens Deus: per Iesum Christum filium tuum Dominum nostrum. Qui beatissimam Martyrem et  uirginem suam Columbam diuersis certaminibus dimicantem: celestibus muneribus cumulauit. Arguitur  quidem multis tormentis: et corona ipsius diuersis margaritis ornatur in celum. Prestat enim diuinus amor audaciam: qua ipsa uictrix existit in pugna. In confessorem Dei sententia mutatur: [d 1Kb] et deuicto seculo cum Patre: et Filio: et Spiritui Sancto in perpetuum gloriatur. Cui merito omnes Angeli et Archangeli non cessant clamare quotidie: ita dicentes. R\. Sanctus.

Post Sanctus. uere sanctus: uere in altissimis gloriosus: Dominus noster iehsu Christus filius tuus. Qui certatricem pro nomine suo Columbam: inter suprema supplicia: [e 1Kb] emissa de celis uoce ad se uocat: ueni quippe ait columba: aperti sunt tibi celi. Ecce uox fit ad uirginem similis: que super baptizatum Dominum extiterat singularis. Singularis plane uox  illa: que illum dilectum Dei filium nunciabat: communis uel similis: que ex ipso celi climate processerat: que preciosam mortem uirginis populis commendabat. Hinc igitur quia nostris non debentur meritis talia: te Deus quesumus ut uox: quam audiuimus ab initio: in nobis permaneat. Ut dum apparueris: habeamus fiduciam: et non confundamur in ea: cum manifestata cunctis fuerit gloria tua Christe Domine ac redemptor eterne.

Post pridie. Oratio. Excellentissimam tue maiestatis imploramus potentiam sancte Deus: qui uirginem tuam Columbam et [f 1Kb] in amphiteatro bestia obsequente glorificas: et post in consummatione passionis emissa de celis uoce confirmas. Ut has tibi iubeas propicius oblatas hostias intueri: atque celestis  benedictionis sanctifices largitate. Ac prestes: ut omnes pro quibus hec offertur oblatio: et lucrum tui sanguinis simus; et pretium nostre redemptionis: plenissima deuotione sumamus. R\. Amen.

Ad orationem Dominicam.

Deus pater omnipotens: qui in expiatione parturientium: duos tibi offerri pullos precipis columbarum: tu precibus Columbe Martyris tue: ab omni nos laua sorde pollutionum. Ut huius uirginis suffragio: ad te culparum possimus ueniam promereri: cum nunc orationem coram te deprompserimus filii tui: proclamantes atque ita dicentes. Pater noster.

Benedictio. Unigenitus Dei filius: qui uirginem Columbam inlesam seruauit a flammis: ab omnium uitiorum uos immunes reddat inlecebris. R\. Amen.  Precibus quoque huius Columbe uirginis, et columbarum innocentiam retentetis: et zelo Sancti Spiritus  ardeatis. R\. Amen. Quo intra sinum unius Columbe: et sine offensione permaneatis in seculum: et cum fructu bonorum operum perueniatis ad Christum. R\. Amen. Per misericordiam ipsius Dei nostri: qui est benedictus: et uiuit: et omnia regit in secula seculorum. R\. Amen. Dominus sit semper uobiscum. R\. Et cum.

Hic dicat Chorus. Gustate et uidete.

 Oratio. Refecti Christi corpore et sanguine: pariterque sanctificati: Deo Patri omnipotenti gratias referamus: ut uos in eadem refectione et sanctificatione habeatis hic: et in futuro seculo gloriam percipiatis. R\. Amen. Per misericordiam tuam Deus noster etc. Dominus sit semper uobiscum. R\. Et cum. In nomine Domini nostri Iesu Christi perficiamus cum pace. R\. Deo gratias.



[a 8Kb] INCIPIT COMMUNE.



421 IN PRIMIS OFFICIUM [b 1Kb] UNIUS MARTYRIS.


Ad Missam. [c 1Kb] Officium.

Gloriam et magnum decorem impones super eum:  alleluia: et dabis eum in benedictione: in seculum seculi: alleluia: alleluia. u\. uitam petiit [d 1Kb] ad te: tribuisti ei longitudinem dierum [e 1Kb] in eternum. P. In seculum seculi: alleluia. u\. Gloria et honor Patri:  et Filio: et Spiritui Sancto: in secula seculorum: amen. P. In seculum seculi: alleluia: alleluia.

Dicat Presbiter. Per omnia semper secula seculorum. R\. Amen.

Gloria in excelsis.


In tempore Quadragesime. [a 1Kb] Officium.

Famulo tuo prestitisti honorem magnum dicit Dominus: et omnes inimicos eius humiliauit: et coronam dedit ei. u\. Preuenisti eum Domine in benedictione dulcedinis. Posuisti in capite eius coronam de lapide precioso. P. Et omnes inimicos. u\. Gloria et honor Patri: et Filio: et Spiritui Sancto: in secula seculorum: amen. P. Et omnes inimicos.

Oratio. Deus qui sanctam nobis huius diei solennitatem beatissimi Martyris tui N. passione fecisti:  adesto familie tue precibus: ut cuius hodie festa celebramus: eius meritis intercessione: ad ea que imitare cupimus: applicemur. R\. Amen. Per misericordiam tuam Deus noster: qui es benedictus et uiuis: et omnia regis in secula seculorum: amen. Dominus sit semper uobiscum. R\. Et cum.


Lectio libri Ecclesiastici Salomonis .

R\. Deo gratias.

Beatus uir qui non est lapsus uerbo ex ore suo: et non est stimulatus in tristicia delicti. Felix qui non habuit animo suo tristiciam: et non excidit ab spe sua. Beatus uir qui in sapientia morabitur: et qui in iusticia meditabitur: et in sensu suo cogitabit circumspectionem Dei. Qui timet Dominum: faciet bona: et qui continens est iusticie: apprehendet  illam. Et [c 1Kb] obuiauit illi quasi mater honorificata: et quasi mulier a uirginitate suscipiet illam. Cibauit illum pane uite: et intellectus: et aqua sapientie salutaris potauit illum. Et firmabitur in illo: et non flectetur. Et continebit illum apud proximos: et in medio Ecclesie aperuit os eius. Ac impleuit illum  spiritu sapientie et intellectus: et stola glorie uestiet illum. Iocunditatem et exultationem thesaurizauit super eum: et nomine eterno hereditauit illum. R\. Amen.

Dicat Presbiter. Dominus sit semper uobiscum. R\. Et cum.

[d 1Kb] Psallendo. Posuisti super caput eius coronam de lapide precioso. u\. Super salutare tuum Domine exultabit uehementer: desiderium anime eius dedisti ei: et uoluntate labiorum eius non fraudasti eum. P. Coronam de lapide.

Dicat Presbiter. Silentium facite.


Sequentia Epistole Pauli Apostoli ad Galathas .

R\. Deo gratias.

 Fratres. Bonum facientes: non deficiamus. Tempore enim suo metemus non deficientes. Ergo dum tempus habemus: operemur bonum: ad omnes homines: maxime autem ad domesticos fidei. uidete qualibus litteris scripsi uobis mea manu. Quicumque uolunt placere in carne: hi cogunt uos circumcidi: tantum ut crucis Christi persecutionem non patiantur. Neque enim qui circumciduntur: legem custodiunt: sed uolunt uos circumcidi: ut in uestra carne glorientur. Mihi autem absit gloriari: nisi in cruce Domini nostri Iesu Christi: per quem mihi mundus crucifixus est: et ego mundo. In Christo enim Iesu neque circumcisio aliquid ualet: neque preputium: sed noua creatura. Et quicumque hanc regulam prosecuti fuerint: pax super illos: et  misericordia super Isrel Dei. De cetero nemo mihi molestus sit. Ego autem stigmata Domini nostri Iesu Christi in corpore meo porto. Gratia Domini nostri Iesu Christi cum spiritu uestro. R\. Amen.

[f 1Kb] Euangelium. Si quis uult post me uenire abneget. Quere in natali sancti Andree. fol. 27.

 Dicat Presbiter. Dominus sit semper uobiscum. R\. Et cum.

[a 1Kb] Lauda. Alleluia. u\. Beatus homo quem tu erudisti Domine: et de lege tua docuisti eum. P. Alleluia.

[b 1Kb] Sacrificium. Fulgebit iustus sicut splendor firmamenti. Sicut stelle celi dantes claritatem lucis: ita et iustus splendebit: in perpetua eternitate: alleluia. u\. Fulgebunt: et tanquam scintille in arundineto discurrent: iudicabunt nationes: et dominabuntur populis: et regnabunt cum Domino. P. In perpetua.

422 Missa. Largitorem eterni muneris Deum fratres karissimi supplices imploremus: ut sacrificium quod offerimus hodie in honorem Martyris sui  N. propicius acceptare dignetur: ac sic preces omnium clementer accipiat: ut omnibus peccata dimittat. [c 1Kb] Et qui prestare dignatus est eidem [d 1Kb] martyrio suo Deus Pater omnipotens olim uictorie palmam: nunc quesumus uniuersis postulata concedat: et eterne uite premia dignanter attribuat.

R\. Amen.

Alia Oratio. In honorem beatissimi Martyris tui N. cuius hodie natalem glorie celebramus: his maiestati tue omnipotens Deus laudibus seruientes: solennia festa concinimus: supplices te deprecantes: ut cuius meritis obsequimur: eius te propicio ac donante: apud clementiam tuam semper precibus adiuuemur. R\. Amen.

Post nomina. Oratio. Pietatem tuam petimus:  sempiterna Trinitas Deus: et sancti tui. N. uenerantes agonem: supplices imploramus: ut preces omnium clementer accipias: et omnibus peccata dimittas. Atque ita tibi sit offerentium deuotio placita: ut defunctis etiam requies prestetur eterna. R\. Amen

Ad pacem. Oratio. Reple nos Domine tue pacis et dulcedinis dono: ut qui in hoc die amabiliter Martyris tui. N. ueneramur triumphum: martyriali perficiamus affectu. Et qui eidem Sancto tuo impendimus obsequele honorem: eius precibus per te fructificemus in caritate.

R\. Amen.

Inlatio. Dignum et iustum est: equum et salutare est: te inconfusa Trinitas: et unius essentie indiuisa  maiestas Deum Patrem et Filium et Spiritum Sanctum: fontem beatitudinis eterne laudare: quem scimus nullius seruitutis obsequiis indigere. Per quem beatissimus Martyr tuus. N. errores seculi sapientia uicit: terrores patientia superauit: et idcirco tam magnum tamque magnificum est quod fecit. Secutus quippe agnum: leonem uicit. Quando persecutor seuiebat: leo fremebat. Sed quia agnus sursum adtendebatur: leo deorsum contemnebatur. Ipse enim intuebatur qui mortem morte destruxit: in ligno pependit: sanguinem fudit: mundum redemit. Cui merito omnes Angeli et Archangeli non cessant clamare quotidie: ita dicentes. Sanctus.

Post Sanctus. uere sanctus: et uere benedictus Dominus noster iehsu Christus filius tuus. Qui hodierno  die animam sui testis. N. deuicto mundo euexit in celum: ut que fuerat afflicta suppliciis: gaudiis frueretur eternis. Et que dominice imitatrix extiterat passionis: celestis esset particeps regni. Huius proinde meritis Deus summe terminum pone delictis: et finem scandalis. Ut qui Martyris tui. N. ueneratores existimus: remotis [e 1Kb] aduersitatibus effici mereamur. Per Christum Dominum ac redemptorem eternum.

Post pridie. Oratio. Hec tibi Domine tua seruantes precepta: [f 1Kb] in altare tuum panis ac uini holocausta proponimus: et in commemorationem sancti tui. N. suscepta populi tui per has oblationes: te iubente uota deferimus: non nostris meritis: sed obsequio suscepti officii. Rogantes profusissimam tue misericordie  pietatem omnipotens Deus: ut eodem spiritu: quo te in carne uirginitas incorrupta concepit: has hostias Trinitas indiuisa sanctificet. R\. Amen.

Ad orationem Dominicam.

Cum in ecclesia tua Domine nouerimus in memoria eterna esse iustum: [g 2Kb] non pro illius: sed pro nostri commendatione: hoc tibi offerimus holocaustum. Petentes: ut qui eius animam fecisti in passione uictricem: nostrum uotum efficias in confessione uictorem. Quo eodem suffragante clamorem nostre accipias uocis: quo iubente dicimus e terris. Pater noster.

Dicat Presb. Humiliate uos benedictioni. Dominus sit semper uobiscum. R\. Et cum spiritu tuo.

Benedictio. Christus Dominus: qui Martyri suo N. patiendi contulit uotum: patientiam uobis tribuat  contra omnes inlecebras uiciorum. R\. Amen. Et qui illi donauit peracta passione coronam: uobis conferat peracto luctamine mundi gaudia repromissa. R\. Amen. Ut qui in hoc die tanti Martyris ouantes solennia celebratis: 423 cum eodem post transitum conlocati in celestibus sedibus gaudeatis. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Dicat Chorus. Gustate. Require in festo Corporis Christi. fo. 267.

Com. Refecti Christi corpore et sanguine: te laudamus Domine: alleluia: alleluia: alleluia.

Oratio. Fac nos Domine beatissimi Martyris tui N. sequipedes: ut eius muniti suffragio: respuamus fallacias demonum: cuius instructi patrocinio: uideamus  bona Domini in regione uiuorum. R\. Amen. Per misericordiam tuam Deus noster etc. Dominus sit semper uobiscum. R\. Et cum. Solennia completa sunt in nomine Domini nostri Iesu Christi. uotum nostrum sit acceptum cum pace. Deo gratias.



INCIPIT MISSA UNIUS MARTYRIS PONTIFICIS: uEL SIMPLICIS.


[a 1Kb] Officium.

Hec dicit Dominus: Ego tuli te: et fui tecum: alleluia: et interfeci omnes inimicos tuos: alleluia. P. Fecique tibi nomen: alleluia: alleluia. u\. Beatus uir qui timet Dominum: in mandatis eius cupit nimis. P. Fecique. u\. Gloria et honor Patri: et Filio: et Spiritui Sancto: in secula seculorum. Amen. P. Fecique.

 Dicat Presb. Per omnia semper secula seculorum. R\. Amen. Gloria in excelsis.

Iterum dicat Presb. Per omnia semper secula seculorum. R\. Amen.

Oratio. Domine Deus presta propicius: ut beatissimus Martyr tuus atque Pontifex N. qui pro te uiriliter dimicauit et tuo munere uicit: ita nobis iugiter in tuo nomine adsit: [b 1Kb] ut uictores eculeo uicto existant peccati: quotidianis abluat culpas: qui tot tantasque supergressus est penas. Ut qui pro Domino mirificus extitit triumphator: pro seruis existat magnificus intercessor. R\. Amen. Per misericordiam tuam Deus noster etc. Dominus sit semper uobiscum. R\. Et cum.

Prophetia. Tetigit iustum tentatio. Require in Translatione  Sancti Iacobi fratris Domini. fo. 50.

Dicat Presbiter. Dominus sit semper uobiscum. R\. Et cum.

[c 1Kb] Psallendo. Beatus uir qui non abiit in consilium impiorum: sed in lege Domini fuit uoluntas eius. u\. Et erit tanquam lignum: quod plantatum est secus decursus aquarum: et omnia quecunque fecerit prosperabuntur. P. Sed in lege Domini.

Dicat Presbiter. Silentium facite.

 Epistola. Confortare in gratia. Et [d 1Kb] Euangelium. Una dierum. Quere in festo sancti Clementis. fo. 21.

Dicat Presbiter. Dominus sit semper uobiscum. R\. Et cum.

[e 1Kb] Lauda. Alleluia. Exultabit iustus in gloria: et gaudebit in leticia sempiterna. P. Alleluia

[f 1Kb] Sacrificium. Ego seruus tuus et filius ancille tue: dirupisti uincula mea: tibi sacrificabo sacrificium laudis: alleluia. u\. Preciosa in conspectu Domini mors Sanctorum eius: alleluia.

Missa. Beatissimi Martyris tui atque Pontificis. N. agonem: diuina uirtute perfectum: uotis solennibus dilectissimi fratres celebremus. Ut qui triumphalem palmam per fidei munimenta Christo opitulante promeruit obtinere: patrocinii sui nobis intercessionem  apud eum cuius presentia gratulatur: dignetur impendere. Ut ipse nobis peccatorum tribuat ueniam: qui eidem contulit immortalitatis coronam. R\. Amen.

Alia Oratio. Iteratis precibus te Dominum Deum nostrum suppliciter deposcimus; cuius honor sanctitas est: quem diligere salus est: quem amare perfectio est. Concede in omnem Ecclesiam tuam Sancti Martyris atque Pontificis N. [g 1Kb] lucerne uestigia; ut te regente omnium gressus: ea nos uia perducat ad uitam: que Martyrem tuum extulit ad coronam. R\. Amen.

Post nomina. Oratio. Deus qui Sancto ac beatissimo Martyri tuo atque Pontifici N. id muneris contulisti: ut qui propter te peregit inlate passionis libenter cursum: huius multitudinis mereretur occursum.  Presta nobis: ut eius suffragio offerentium uota suscipias: et requiem defunctis impercias. Donans omnibus nobis ita tui Martyris imitari uirtutem: ut consimilem a te post transitum mereamur inuenire mercedem. R\. Amen.

Ad pacem. Oratio. Dona nobis omnipotens Deus Martyris tui atque Pontificis N. celebrantibus festum: sincere pacis et caritatis affectum. Ut qui in honorem eius tibi sacrificium deferimus laudis: nobis a te impetremus 424 donaria caritatis. R\. Chorus. Amen.

Inlatio. Dignum et iustum est: omnipotens Deus: ut pro uirtutibus Martyris tui atque Pontificis. N. tibi laudes dicamus: et honoremus nomen sanctum tuum studiis animorum. Qui tantum fidei robur tuo militi  prestitisti: ut corpori flamma cederet; ferrum stuperet in pectore: et suis uincerentur tela uulneribus. Tantus enim in eo extitit amor nominis tui: ut non auidi morsus ferarum: non rabies ursorum: leonum insatiabilis furor eidem metum mortis incusserit. Non laceratum terro corpus animos inclinauit: non scissum sulcis latus fidem professe uirtutis exclusit: nec ille sanguinis fluxus ungularum stridore reuocatus: uocem supplicationis exegit. Hec est corona  Martyris tui atque Pontificis. N. Hec est celestis pompa uirtutum. [a 1Kb] Fortiora sunt uulnera Martyris: quam tela carnificis. Rogamus ergo te Domine: ut sicut eius uirtutibus uictorie prestitisti triumphum: ita nobis fauorem auxilii tui perpetuum largiaris; et prestes nobis hunc in solacium: quem prebere dignatus es in exemplum. Cui merito omnes Angeli et Archangeli non cessant clamare: ita dicentes. R\. Sanctus.

Post Sanctus. uere sanctus: uere benedictus Dominus noster iehsu Christus filius tuus. Qui Martyri suo atque Pontifici. N. et dimicandi uirtutem: et regnandi tribuit potestatem. Quo illi esset consors in regno: pro quo animam tradidisset supplicio. Haberetque eum in munere: quem consortem habuisset  in passione. uere solus ipse est Dominus et Saluator noster Christus iehsu: qui et Sanctis confert premium: et penitentibus fructum. Ipse Dominus ac redemptor sempiternus.

Post pridie. Oratio. Oblatas tibi omnipotens Deus ob honorem Martyris tui atque Pontificis. N. uictimas propiciatus attende: ut qui iusti tui memoriam facientes: uotiuum sacrificium exhibemus: nostrorum criminum a te indulgentiam consequi mereamur. R\. Amen.

Ad orationem Dominicam.

Beatissimi Martyris tui atque Pontificis. N. natalicia honore debito uenerantes: dextere tue opem exquirimus: et grauati delictorum nostrorum pondere diuinam potentiam tuam exposcere non metuimus.  Quantoque fragilitas nostra uitiorum obice uerberetur: perpendere non ualemus: qui recedendo a te et per abrupta gradiendo: facinorum cecitatem: et peccatum incurrimus: et te qui uerum iusticie lumen es contemnendo caruimus. Adsiste quesumus: nunc Trinitas incommutabilis Deus familie tue precibus exoratus. Cunctorum in hac solennitate suscipe uota: cunctorumque pius crimina laxa. Ut omnium facinorum labe detersa: celestis patrie cunctis premia tribue repromissa. Pater noster.

Dicat Presb. Humiliate uos benedictioni. Dominus sit semper uobiscum. R\. Et cum.

Benedictio. Petitiones uestra superna diuinitas suppleat: et desideria uestra Martyris sui atque  Pontificis. N. intercessione perficiat. R\. Amen. Omnium preces clemens auditor assistat: et cunctorum piacula bonitate propicia abluat. R\. Amen. Sensus uestros nunc in bonis sibi adherere faciat: et in futuro suorum uos gaudiis iungat. R\. Amen. Per misericordiam ipsius etc. Dominus sit semper uobiscum. R\. Et cum

 Dicat Chorus. Gustate. Quere in festo Corporis Christi. fol. 267.

Com. Refecti Christi corpore et sanguine te laudamus Domine: alleluia: alleluia: alleluia.

Oratio. Presta nobis omnipotens Deus beatissimi testis tui atque Pontificis. N. assiduum patrocinium. ut eius quoque preclarum adsequi mereamur exemplum. Ut sentientes impensissime suffragantem: sequamur fortissime preliantem. R\. Amen. Per misericordiam tuam etc. Dominus sit semper uobiscum. R\ Et cum. Missa acta est in nomine Domini nostri Iesu Christi. uotum nostrum sit acceptum cum pace R\. Deo gratias.


In Missa unius Martyris simplicis. [b 1Kb] Officium.

Dabis eum Domine in benedictione in seculum seculi: alleluia. Letificabis eum in gaudio cum uultu tuo:  alleluia: alleluia: alleluia. u\. Quoniam Rex sperat in Domino: et in misericordia Altissimi non commouebitur. P. Letificabis. u\. Gloria et honor Patri: et Filio: et Spiritui Sancto in secula seculorum: amen. P. Letificabis.

425 Oratio. Deus qui es uirtus indefessa: et Sanctorum inexpugnabile robur: tuam in Martyribus tuis constantiam prefer: inter quos et Sanctus Martyr tuus. N. patientia uictrici [c 1Kb] nitescit: tu ergo in eius agonibus [d 1Kb] laudantem Ecclesiam amplia felicitate perpetua: ut que fideli deuotione honorat Martyrem: parilem cum eo te largiente obtineat sanctitatem. R\. Amen. Per misericordiam tuam Deus noster etc. Dominus sit semper uobiscum. R\. Et cum.

 Prophetia. Iustus si morte preoccupatus. Require in festo Sancti Clementis. fol. 21.

Dicat Presb. Dominus sit semper uobiscum. R\. Et cum.

[e 1Kb] Psallendo. In memoria eterna erit iustus. P. Ab auditu malo non timebit. u\. Paratum est cor eius sperare in Domino: confirmatum est: donec uideat inimicos suos. P. Ab auditu.

Epistola. Fratres bonum facientes. Quere in unius Martyris precipui fol. 421.

Euangelium. Siquis uult post me uenire. Quere in festo Sancti Andree. fol. 27

Dicat Presb. Dominus sit semper uobiscum. R\. Et cum.

[f 1Kb] Lauda. Alleluia. u\. Ecce seruus meus: suscipiam  eum: electus meus: complacuit sibi in illo anima mea: alleluia.

[g 1Kb] Sacrificium. Iusticiam tuam Domine non abscondi in corde meo: ueritatem tuam et salutare tuum dixi. u\. Non celaui misericordiam tuam: et ueritatem tuam a congregatione multa: alleluia.

Dominum Deum nostrum fratres karissimi: concordi  prece et humiliatione poscamus: ut festiuitatem nostram: quam in honorem Sancti ac beatissimi Martyris sui N. deuotissime celebramus: inlustret. Ut nos Sancti eius meritis consortes effectos: propositum nostrum uitamque consumet. Et cuius sumus hic nostra deuotione fautores: esse mereamur donante Christo [a 1Kb] participes.

Alia Oratio. Deus qui in Sancti ac beatissimi Martyris tui N. certamine gaudens: eius uictoriam usque ad martyrii gloriam sustulisti: ut inter supplicia constitutus: persecutores suos: [b 1Kb] te uocante [c 2Kb] despiceret. Exaudi Domine preces nostras per huius merita: ut nos qui persecutionibus huius seculi uentilamur: ad superandas earum tentationum molestias Sancti Spiritus tui principali uirtute confirmes. R\.  Amen.

Post nomina. Oratio. Offerentibus nobis ob honorem Sancti Martyris tui N. par illius dedicatur oblatio. Ille suis persecutoribus obtulit corpus: nos Deo iudici probata corda [d 1Kb] uouemus. Ut cum fuerit in nobis humilitatis proba deuotio: sicut hostia illius profuit ad coronam: ita nostrum sacrificium prosit ad ueniam. R\. Amen.

Ad pacem. Oratio. Deus qui dissidentes ad concordiam clementer inuitas: et pacificorum mentes inhabitas. Pacem tuam nobis supplicantibus presta: ac nos in eius confessione confirma. Ut eam intercessione Sancti Martyris tui N. et ueraciter habeamus: et inuicem nobis fideliter demus.

Inlatio. Dignum et iustum est: equum et salutare  et pulchrum est. Quere in prima Missa unius Martyris. fol. 422.

Post Sanctus. uere sanctus: uere benedictus. Require retro in festo unius Martyris. fol. 422.

Post pridie. Oratio. Inlabere Domine his sacrificiis ob honorem Martyris tui N. oblatis. donans nobis: ut illius apud tuam clementiam commendemur suffragio: cuius hodierno die attollimur de triumpho. R\. Amen.

Ad orationem Dominicam.

Deus qui in Sancti tui N. corde flammam accendisti dilectionis tue: da mentibus nostris eadem fide et caritate feruere: ut cuius gaudemus de triumphis: eius prouocemur exemplis: quoniam ad te  proclamamus e terris. Pater noster qui es in celis.

 Dicat Presbiter. Humiliate uos benedictioni. Dominus sit semper uobiscum. R\. Et cum.

Benedictio. Precibus iusti. N. uos Dominus ab omni reatu sanctificet. R\. Amen. Illius quoque uos efficiat imitari uirtutem: ad cuius dedicandam solennitatem uestram excitauit deuotionem. R\. Amen. Et participes uos ei in illa eternitate reddat in munere: cuius amabiliter uos hic prespicit celebrare solenitatem. R\. Amen. Per 426 misericordiam ipsius Dei nostri etc. Dominus sit semper uobiscum. R\. Et cum.

Dicat Chorus. Gustate et uidete. Require in festo Corporis Christi. fol. 267.

Com. Refecti Christi corpore et sanguine te laudamus Domine: alleluia: alleluia: alleluia.

 Oratio. Domine Deus omnipotens: qui es uita et salus fidelium: quem uenturum iudicem credimus uerum: esto nobis propicius. Et qui hanc oblationem pro nostra nostrorumque salute: uel pro expiatione nostrorum peccatorum in honorem Sancti Martyris tui N. tibi obtulimus: misericordie tue opem in nos diffundi sentiamus. Ut qui iam refecti sumus ad mense tue conuiuium: dono tui muneris consequi mereamur premium sempiternum. R\. Amen. Per misericordiam tuam Deus noster etc. Dominus sit semper uobiscum. R\. Et cum. In nomine Domini nostri Iesu Christi perficiamus cum pace. R\. Deo gratias.

Incipit Officium [e 1Kb] plurimorum Martyrum sex capparum uel quatuor.


 Ad Missam. [f 1Kb] Officium.

Dabo Sanctis meis primam sessionem: alleluia: in resurrectione eterna: et exquiram illos in gaudio meo. Et lux perpetua lucebit eis: alleluia. Et eternitas temporum preparata est: alleluia: alleluia. u\. Benedicti uos a Domino: qui fecit celum et terram. P. Et lux. u\. Gloria et honor Patri: et Filio: et Spiritui Sancto: in secula seculorum: amen. P. Et lux.

Dicat Presbiter. Per omnia secula seculorum. Gloria in ecelsis Deo.

Oratio. Beatissimorum Martyrum tuorum N. et N. presidiis animati: fida ad Dominum nostrum pergat oratio. Ut quorum in hoc seculo gloriosum celebramus  triumphum: eorum in eternum precibus adiuuemur.  R\, Amen. Per misericordiam tuam Deus noster etc. Dominus sit semper uobiscum.

R\. Et cum.


Lectio libri Sapientie Salomonis .

R\. Deo gratias.

Sancti iter fecerunt per deserta: que non habitabantur: et in locis secretis fixerunt [b 1Kb] castra. Steterunt contra hostes: et de inimicis se uindicauerunt. Sitierunt et inuocauerunt te: et data est illis aqua de petra altissima: et requies sitis de lapide duro. Et reddidit iustis mercedem laborum suorum: et deduxit illos in uia mirabili. Et fuit illis in uelamento diei: et in luce stellarum tota nocte. Transtulit illos per [c 1Kb] mare rubrum: et transtulit illos per aquam nimiam. Inimicos autem illorum dimersit in  mare: et ab altitudine inferorum eduxit illos. Ideo iusti tulerunt spolia impiorum: et decantauerunt Domine nomen sanctum tuum: et uictricem manum tuam laudauerunt pariter. R\. Amen.

Dicat Presb. Dominus sit semper uobiscum. R\. Et cum.

[d 1Kb] Psallendo. Sancti tui Domine sicut palma florebunt: plantati in domo tua Domine. u\. Bonum est confiteri Domino: et psallere nomini tuo Altissime. P. Plantati.

Dicat Presb. Silentium facite.


Sequentia Epistole Pauli Apostoli [e 1Kb] ad Corinthios .

R\. Deo gratias.

Fratres. Si terrestris domus nostra huius habitationis  dissoluatur: quam edificationem habemus ex Deo: domum non manufactam sed eternam in celis. Nam et hoc ingemescimus habitationem nostram que de celo est: superindui cupientes: si tamen uestiti: et non nudi inueniamur. Nam et qui sumus in hoc tabernaculo ingemescimus grauati: eo quod nolumus exspoliari: sed superuestiri; et absorbeatur quod mortale est a uita. Qui autem efficit nos in [g 1Kb] hoc ipsum: igitur et scientes quoniam dum sumus in hoc corpore: peregrinamur a Domino. Per fidem autem ambulemus: et non per speciem. Audemus autem et bonam uoluntatem habemus: magis peregrinari a corpore: et presentes esse ad Deum. R\. Amen.


Lectio sancti Euangelii secundum Mattheum .

 Illo in tempore. Dominus noster iehsu Christus loquebatur discipulis suis: dicens. Ecce ego mitto  uos sicut oues in medio luporum. Estote ergo prudentes sicut serpentes: et simplices sicut columbe. Cauete ergo ab hominibus. Tradent enim uos in conciliis: et in sinagogis suis flagellabunt uos: et ad presides et reges ducemini propter me in testimonium illis: et gentibus. 427 Cum autem tradent uos: nolite cogitare: quomodo aut quid loquamini. Dabitur enim uobis in illa hora: quid loquamini. Non enim uos estis: qui loquimini: sed spiritus patris uestri qui loquitur in uobis. Tradet autem frater fratrem in mortem: et pater filium: et insurgent filii in parentes: et morte eos afficient: et eritis odio omnibus hominibus propter nomen meum. Qui autem perseuerauerit usque in finem: hic saluus erit. R\. Amen.

 Dicat Presb. Dominus sit semper uobiscum. R\. Et cum.

[i 1Kb] Lauda. Alleluia. u\. Ambulabunt sancti gaudentes: uelut agni pleni pascue: alleluia.

[i 1Kb] Sacrificium. uenite benedicti Patris mei: percipite regnum: quod uobis paratum est ab origine mundi: alleluia. u\. Cum uenerit filius hominis in maiestate sua: et omnes Angeli cum eo: tunc fulgebunt iusti sicut Sol in regno Dei: alleluia. P. Quod uobis paratum.

Missa. Deum: qui immortales gloriosissimorum Martyrum N. N. palmas triumphali cruore perfudit: et beatam diei huius solennitatem suis pro se uincentibus dedicauit: fratres karissimi suppliciter exoramus. Ut qui dedit nobis diei huius solennem  excursum: [k 1Kb] det plenum solennitatis effectum. Quique contulit quod cultus festiuitatem amplectitur: donet uotum: quod patientia Martyrum imitemur. Ut quicquid Sancti sui hodierno die perceperunt in munere: nobis proficiat ad salutem. R\. Amen.

Alia Oratio. Laudes tuas sancte omnipotens Deus ob gloriosissimas Martyrum passiones: sacris titulis ampliatas: solenni tibi cum deuotione persoluimus: quas triumphum glorie tue passionis euexit: resurrectionis eternitas consecrauit. Qui premium immortalitatis auxiliante te: suscipientes: et nobis dederunt uiam uite: et sibi parauerunt palmam uictorie. Horum nobis Domine obauditione det uictoriam. Sit nobis eorum apud te patrona oratio: quorum [l 1Kb] expectante te iudice: felicibus Sanctorum choris coronata  meruit esse confessio. R\. Amen.

Ad pacem. Oratio. Deus: cui acceptissima ac iocundissima  sanctorum Martyrum tuorum N. et N. fides est: atque deuotio: adesto familie tue supplici per Sanctorum tuorum te suffragia postulantium: offerentium uota amplifica: defunctis requiem dona: et da: ut qui te peccatorum suorum errore leserunt: placere tibi tuorum mereantur intercessione Sanctorum. R\. Amen.

Ad pacem. Oratio. Deus: In quo est omnium Sanctorum requies: et pax certa Sanctorum Martyrum tuorum N. et N. da nobis quesumus: in tua firmiter caritate letari. Ut perfectionem pacis: qua tui iam Sancti fruuntur in celis: hanc nos iugiter meditemur in terris. R\. Amen.

Inlatio. Equum et iustum est: nos tibi gratias agere Deus Angelorum: Deus Martyrum: inestimabili  gaudio predicare passiones: seruorum tuorum triumphum: felicium leticiam Angelorum. Quis enim huius altitudinis digne possit enarrare misterium: ubi de supplicio beatitudo nascitur: de dedecore gloria procreatur: et de morte uita perficitur? O mysticum religionis arcanum: ubi interfici laus est: et interfecisse damnatio. O sacratissimum bellum: in quo alii uidentur occidi: et alter occiditur. O speciale certamen: in quo se percussor uulneratorum morte prosternit. Diabolus percutientem seuicie furore succendit. Christus autem percutiendis patientie uirtute succurrit: cum percussore diabolus punitur: cum percussis Christus [a 1Kb] exultat. Diabolus ministrum suum secum precipitat in gehennam: Christus autem Martyres suos ad regna perducit celestia.  Cui merito omnes Angeli et Archangeli non cessant clamare: ita dicentes. R\. Sanctus. Sanctus. Sanctus.

Post Sanctus. uere sanctus: et pius Domine Deus noster: qui tam iustus es ad retribuendum: quam misericors ad donandum. Dum uis impendere pro meritis premia: merita facis esse pro premiis: et nobis digneris deputare quod tribuis: dum inuenire desideras: que coronas. Christe Domine ac redemptor eterne.

428 Post pridie. Oratio. Audi Deus Pater omnipotens preces nostras: et sacrificiis a te institutis totus inlabere ac presta: ut interuentus Martyrum tuorum N. et N. ad defensionem sit nobis: extemporalis uita pacis bone fecunda. Sit mors confessione  potissima: et resurrectio cum Sanctis omnibus gloriosa. R\. Amen.

Ad Orationem Dominicam.

Deus bonorum omnium delectatio: et claritas gloriosa Sanctorum: misericordiam tuam quesumus: ut nobis affectum dilectionis infundas. Atque interuentu Martyrum superno munere conquisito: uoluntati tue semper acceptos efficias. Pater noster qui es in celis.

Dicat Presb. Humiliate uos benedictioni. Dominus sit semper uobiscum. R\. Et cum.

 Benedictio. Sanctorum meritis tribuat uobis Dominus benedictionem semper: uirtutem: et pacem. R\. Amen. Gratia: que illos deduxit ad gloriam: uobis preueniat ad peccatorum omnium indulgentiam. R\. Amen. Qui dedit eis de superato hoste uictoriam: ipse uobis tribuat carnalia uitia: et mundi superare concupiscentiam. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Dicat Chorus. Gustate et uidete.

Require in festo Corporis Christi. folio. 267.

Com. Refecti Christi corpore et sanguine te laudamus Domine: alleluia: alleluia: alleluia.

Oratio. Domine Deus omnipotens: qui es uita et salus fidelium: quem uenturum iudicem credimus  uerum: esto nobis propicius. Et qui hanc oblationem pro nostra nostrorumque salute: uel pro expiatione nostrorum peccatorum in honorem Sanctorum Martyrum tuorum tibi obtulimus: misericordie tue opem in nos diffundi sentiamus: ut qui iam refecti sumus ad mense tue conuiuium: dono tui muneris consequi mereamur premium sempiternum. R\. Amen. Per misericordiam tuam Deus noster: qui es benedictus: et uiuis etc. Dominus sit semper uobiscum. R\. Et cum. Solennia completa sunt in nomine Domini nostri Iesu Christi. uotum nostrum sit acceptum cum pace. R\. Deo gratias.



INCIPIT MISSA PLURIMORUM MARTYRUM QUATUOR CAPPARUM.

Ad Missam. [b 1Kb] Officium. Dabo uos nominatos in  gloria: alleluia. P. In omnibus diebus uite uestre: alleluia: alleluia. u\. Benedicti uos a Domino: qui fecit celum et terram. P. In omnibus. u\. Gloria et honor Patri: et Filio: et Spiritui Sancto: in secula seculorum: amen. P. In omnibus diebus.

Oratio. Gaudium nostrum et salus nostra: uirtus atque iusticia Domine Deus omnipotens: fac nos quesumus placita tibi Sanctorum Martyrum tuorum N. et N. sorte gaudere: et illic laudes tuas rectorum munere perpetim decantare. R\. Amen. Per misericordiam tuam Deus noster etc. Dominus sit semper uobiscum. R\. Et cum.


Lectio libri sapientie Solomonis .

R\. Deo gratias.

Iustorum anime in manu Dei sunt: et non tanget  illos tormentum mortis. uisi sunt oculis insipientium mori: et extimata est afflictio exitus illorum. [d 1Kb] Et ab itinere iusto abierunt in exterminium: et quod a nobis est iter exterminii: illi autem sunt in pace. Et si coram hominibus tormenta passi sunt: spes illorum immortalitate plena est. Et in paucis uexati: et in multis bene disponentur. Quoniam Deus tentauit illos: et inuenit illos dignos se. Tanquam aurum in fornace probauit illos: et quasi holocausti hostiam accepit illos: et in tempore erit respectus illorum.  Fulgebunt iusti: et tanquam scintille in arundineto discurrent: iudicabunt nationes: et dominabuntur populis: et regnabit illorum Dominus in perpetuum. R\. Amen.

Dicat Presb. Dominus sit semper uobiscum. R\. Et cum spiritu.

[a 1Kb] Psallendo. Transibimus per ignem et aquam. R\. Et induxisti nos in refrigerio. R\. Probasti nos Deus sicut probatur argentum: posuisti tribulationes in dorso nostro. P. Et induxisti.

429 Dicat Presbiter. Silentium facite.


Sequentia Epistole Pauli Apostoli ad Romanos .

R\. Deo gratias.

Fratres. Debitores sumus non carni: ut secundum  carnem uiuamus. Si autem secundum carnem uixeritis: moriemini. Si autem spiritu facta carnis mortificaueritis: uiuetis. Quicunque enim spiritu [c 1Kb] Dei aguntur: hi filii Dei sunt. Non enim accepistis spiritum seruitutis iterum in timore: sed accepistis spiritum adoptionis filiorum Dei. In quo clamamus: abba Pater. Ipse spiritus testimonium reddidit Spiritui Sancto: quod sumus filii Dei. Si autem filii: et heredes. Heredes quidem Dei: coheredes autem Christi. Si autem compatimur: ut et glorificemur. Existimo enim quod non sunt condigne passiones huius temporis ad futuram gloriam: que reuelabitur in nobis. Nam expectatio creature reuelationem filiorum Dei expectat. uanitati autem creatura subiecta est non uolens: sed propter eum qui subiecit  omnia in spem. Quia et ipsa creatura liberabitur a seruitute corruptionis in libertatem glorie filiorum Dei. R\. Amen.


Lectio sancti Euangelii secundum Mattheum .

Illo in tempore. Dominus noster iehsu Christus loquebatur discipulis suis dicens. Nihil opertum quod non reuelabitur: et occultum quod non sciatur. Quod dico uobis in tenebris: dicite in lumine. Et quod in aure auditis: predicate super tectum. Et nolite timere eos: qui occidunt corpus: animam autem occidere non possunt. Sed potius eum timete: qui potest animam et corpus perdere in gehennam. Nonne duo passeres esse ueneunt: et [e 1Kb] unum ex illis non cadet super terram [f 1Kb] sine uoluntate patris uestri.  uestri autem capilli capitis omnes dinumerati sunt. Nolite timere: multis passeribus meliores estis uos. Ubi enim sunt duo uel tres congregati in nomine meo: ibi sum in medio eorum. R\. Amen.

Dicat Presbiter. Dominus sit semper uobiscum. R\. Et cum spiritu.

[g 1Kb] Lauda. Alleluia. u\. Gaudete iusti in Domino: rectos decet collaudatio. P. Alleluia.

[h 1Kb] Sacrificium. Mirabilis Deus in Sanctis: Deus  Isrel ipse dabit uirtutem et fortitudinem plebi sue. Benedictus Deus: alleluia: alleluia. u\. Montem Dei montem uberem: mons coagulatus mons uber: ut quid suspicamini montes coagulatos: montem in quo placuit Deo habitare in eo. P. Benedictus Deus.

Missa. Eterne tue uirtutis nomen omnipotens Deus rogamus: ut horum Martyrum tuorum N. et N. et omnium Sanctorum meritis socios fide: pares deuotione: strenuos passione: similes in resurrectione felicium nos facias cequari. R\. Amen.

Alia Oratio. [i 1Kb] Inlares Domine celebramus solennia Martyrum tuorum N. et N. quorum fiducia fidei superbum [i 1Kb] conterruit hostem. Ideo nunc in sede letantur eterna: et gaudent felices in patria gloriosa. R\. Amen.

 Post nomina. Oratio. Post Martyrum preconia: post offerentium ministeria: post quiescentium memoriam: pacem tuam Domine poscimus: pacem [k 1Kb] impetrari benignius. R\. Amen.

Ad pacem. Oratio. Pacem tuam Apostolis tuis dedisti seruandam. Presta Domine: ut pacem: quam in tuo nomine labiis propinamus: fixam in cordibus nostris in perpetuum teneamus. R\. Amen.

Inlatio. Dignum et iustum est: omnipotens Deus per Iesum Christum filium tuum Dominum nostrum. Quem omnes Martyres omnesque Confessores serenis uultibus intuentur. Pro cuius nominis confessione offerunt colla manibus impiorum: ut iuuent in eternum in congregatione Sanctorum. uapulant: sed exultant: sciunt pro quo patiuntur: sed pro quo  patiuntur Deo adiuuante non sentiunt. Torquentur in terris: sed gaudent in celis. Unde merito cuncti illi Angelice congregationis exercitus in hac Martyrum tuorum. N. et N. confessione: tuam Domine diebus ac noctibus uirtutem magnificare non desinunt: 430 ita dicentes. R\. Sanctus. Sanctus. Sanctus.

Post Sanctus. uere sanctus: uere Dominus. Quia pleni sunt celi et terra gloria maietatis tue: osanna in excelsis. Benedictus qui uenit in nomine Domini: Christus Dominus ac redemptor sempiternus.

Post priate. Oratio. Famuli ergo tui exigui Sacerdotes hanc salutiferam hostiam tuis coram proponent altaribus. Rogamus: ut de tuis celestibus  thronis benignus inspicias placabiles: pius suscipias. Sanctus sanctifices: benedictus benedicenda respicias: sanctificataque nobis famulis tuis attribuas.

R\. Amen.

Ad orationem Dominicam.

Diuino magisterio edocti: et salutaribus moniti institutis audeamus et dicere e terris. Pater noster qui es in celis.

 Benedictio. Omnipotens Deus in cordibus uestris studium sue dilectionis operetur. R\. Amen. Sensusque uestros sibi in ueritate iubeat adherere. R\. Amen. Ut remoti ab omni labe uitiorum: sanctarum nobis tribuat incrementa uirtutum. R\. Amen. Per misericordiam ipsius Dei nostri etc. Dominus sit semper uobiscum. R\. Et cum spiritu tuo.


Alia Missa duarum capparum uel nouem lectionum. Ad Missam. [a 1Kb] Officium.

Dignos eos fecit Deus in parte sortis Sanctorum: qui eripuit eos de potestate tenebrarum: et transtulit in regnum filii dilectionis sue. u\. Benedicti uos a Domino: qui fecit celum et terram. P. Et transtulit. u\. Gloria et honor Patri: et Filio: et Spiritui Sancto: in secula seculorum: amen. P.  Et transtulit.

Oratio. Deus qui es in Sanctorum Martyrum tuorum N. et N. in firmitate mirabilis: impende misericordiam tuam famulis tuis: et quia humilitas seruientium tibi semper est tentationum obiecta certamini: eorum meritis premuniti oramus: ut nobis infirmis indulgentiam largiaris. R\. Amen. Per misericordiam tuam Deus noster etc. Dominus sit semper uobiscum. R\. Et cum.


Lectio libri sapientie Salomonis .

R\. Deo gratias.

Iusti in perpetuum uiuent: et apud Dominum est merces eorum: et cogitatio illorum apud altissimum. Ideo accipient regnum decoris: et diadema speciei de manu Domini. Quoniam dextera sua teget  eos: et brachio suo defendet illos. Tunc stabunt in magna constantia aduersus eos qui se augustiauerunt: et qui abstulerunt labores eorum. uidentes turbabuntur terrore horribili: et mirabuntur in subitatione insperate salutis. Dicent inter se penitentiam agentes: et pre angustia spiritus gementes. Hi sunt quos habuimus aliquando in derisum: et in similitudinem improperii. Nos insensati uitam illorum extimabamus insaniam: et finem illorum sine honore. Ecce quomodo computati sunt inter filios Dei: et inter sanctos sors illorum inuenta est. R\. Amen.

Hic dicat Presbiter. Dominus sit semper uobiscum. R\. Et cum.

[c 1Kb] Psallendo. Mirabilis Deus in Sanctis suis. u\.  Manda Deus uirtutem tuam: confirma Deus quod operatus es. P. In Sanctis suis.

Dicat Presbiter. Silentium facite.


Sequentia Epistole Pauli Apostoli ad Ephesios .

R\. Deo gratias.

Fratres. Gratia uobis et pax a Deo Patre nostro: et Domino Iesu Christo. Benedictus Deus: et Pater Domini nostri Iesu Christi: qui benedixit nos in omni benedictione spirituali in celestibus in Christo:  sicut elegit nos in ipso ante mundi constitutionem: ut essemus sancti: et immaculati in conspectu eius. [e 1Kb] In caritate predestinauit nos in adoptionem filiorum per Iesum Christum. In ipso secundum propositum uoluntatis sue in laudem glorie gratie sue. In qua gratificauit nos in dilecto filio suo. In quo habemus redemptionem per sanguinem eius: in remissionem peccatorum secundum diuitias gratie eius: que superabundauit in nobis. In omni sapientia et prudentia: ut notum faceret nobis sacramentum uoluntatis sue: secundum beneplacitum eius: quod proposuit in eo 431 dispensationem plenitudinis temporum instaurare omnia in Christo: que in celis et que in terra sunt in ipso. In quo etiam sorte uocati sumus: predestinati secundum propositum  eius: qui omnia operatur secundum consilium uoluntatis sue: ut simus in laudem glorie eius: qui ante sperauimus in Christo. In quo et uos cum audissetis uerbum ueritatis euangelium salutis uestre: in quo et credentes signati estis spiritu promissionis sancto. Qui est pignus hereditatis nostre: in redemptionem adquisitionis: in laudem glorie ipsius. R\. Amen.


Lectio Sancti Euangelii secundum Lucam .

Illo in tempore. Dominus noster iehsu Christus conuocatis duodecim Apostolis dedit illis uirtutem: et potestatem super omnia demonia: et ut languores curarent. Et misit illos predicare regnum Dei: et sanare infirmos. Et ait ad illos: nichil tuleritis in uia: neque uirgam: neque peram: neque panem: neque  pecuniam: neque duas tunicas habeatis. Et in quamcumque domum intraueritis: ibi manete: et inde ne exeatis. Et quicumque non receperint uos: exeuntes de ciuitate illa etiam puluerem pedum uestrorum excutite in testimonium supra illos. Egressi autem circumibant per castella euangelizantes: et curantes ubique. R\. Amen.

Dicat Presb. Dominus sit semper uobiscum. R\. Et cum.

[g 1Kb] Lauda. Alleluia. u\. Iusti confitebuntur nomini tuo Deus: et habitabunt recti cum facie tua. P. Alleluia.

[h 1Kb] Sacrificium. uidi sub ara Dei animas occisorum propter uerbum Dei: et martyrium suum: et magno  clamore dicebant: salus Deo nostro: alleluia: alleluia. u\. Dignus es Domine Deus noster accipere claritatem et honorem et omnem creaturam: que est in celo: et in terra: et in mari: omnes audiui dicentes. P. Salus Deo nostro.

Missa. Preces nostras quesumus Domine propiciatus adtende: et ut digne famulemur altario: Sanctorum Martyrum tuorum N. et N. quesumus nos intercessione custodire digneris. R\. Amen.

Alia Oratio. Propiciare Domine supplicationibus  nostris: et suffragantibus Sanctorum martyrum tuorum N. et N. meritis: [a 1Kb] ac qui nos euangelicis preceptis instruis: implere concede. R\. Amen.

Post nomina. Oratio. Deus: apud quem perfecta sunt sacrificia fidelium: pia uota et pure mentis obsequia. Tu ad preces familie tue placatus intende: atque in sensus eorum per inspirationem tui amoris inlabere. R\. Amen.

Ad pacem. Oratio. Deus caritatis origo atque concordie: te per intercessionem Martyrum tuorum. N. et N. petimus atque supplices deprecamur: ut sicut illis triumphum glorie prestitisti: ita [b 1Kb] in nobis glorie ignem tui amoris et sinceritatem cordis ipsis suffragantibus largiaris. R\. Amen.

Inlatio. Dignum et iustum est: uere equum et salutare  est: nos tibi semper hic et ubique gratias agere: Domine sancte Pater eterne omnipotens Deus per Iesum Christum filium tuum Dominum nostrum. Per quem gratia tua reuelante cognoscimus: quantum apud te tuorum uita preclara sit Martyrum: quorum etiam nos mors preciosa letificat et tuetur. Et ideo cum Angelis et Archangelis proclamamus: ita dicentes. R\. Sanctus. Sanctus. Sanctus.

Post Sanctus. uere sanctus: et uere benedictus Domine Deus noster. Qui es corona Martyrum: et perpetua claritas Angelorum: Christe Domine ac redemptor eterne.

Post pridie. Oratio. Deus qui Sanctos tuos. N. et N. placita tibi deuotione ascicis: dum eis pro te  moriendi ardorem adtribuis: in oblatis tibi sacrificiis [c 1Kb] respice et Sanctorum tuorum solennia excolentibus [d 1Kb] propiciatus indulge. R\. Amen.

Ad orationem Dominicam.

Supplices te omnipotens Domine deprecamur: et Sanctorum Martyrum tuorum. N. et N. precibus nos protege: et ab omni malo custodire digneris. Pater noster qui es in celis.

Dicat Presbiter. Humiliate uos benedictioni. Dominus sit semper uobiscum. R\. Et cum.

Benedictio. Benedic Domine hos famulos tuos Sanctorum Martyrum tuorum N. et N. passione letantes. R\. Amen. Tribue eis 432 Domine benedictionem: quibus donare dignatus es legem. R\. Amen. Ut tibi  offerant sacrificium laudis: et sibi reddant officia caritatis. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Dicat Chorus. Gustate et uidete

 Com. Refecti Christi corpore et sanguine te laudamus Domine: alleluia: alleluia: alleluia.

Oratio. Domine Deus omnipotens qui. Quere in I. Missa plurimorum Martyrum sex capparum fo. 426.



ITEM OFFICIUM [e 1Kb] UNIUS CONFESSORIS PONTIFICIS: ET NON PONTIFICIS.


Ad Missam. [f 1Kb] Officium.

In omni opere suo dedit confessionem sanctam: alleluia. P. uerbum glorie: et in corde suo hymnum dixit: alleluia. u\. Confitebor tibi Domine in toto corde meo: narrabo omnia mirabilia tua. P. uerbum glorie. u\. Gloria et honor Patri: et Filio: et Spiritui Sancto: in secula seculorum. Amen. P. uerbum glorie.

Dicat Presbiter. Per omnia semper secula seculorum.  R\. Amen. Gloria in excelsis.

In tempore Quadragesime. [g 1Kb] Officium. Confessio et magnificentia opus eius: et iusticia eius manet in seculum seculi. u\. Confitebor tibi. ut supra.

Oratio. Confessoris tui beatissimi N. annua recursione Domine memoriam solenniter recolentes: superne gratie adspersione locupleta. Ut qui nunc festa deuoto prosequuntur adnisu: eius quoque perpetim clementi regantur: et protegantur intuitu. R\. Amen. Per misericordiam tuam Deus noster etc. Dominus sit semper uobiscum. R\. Et cum.


Lectio libri Esaye Prophete 

R\. Deo gratias.

Hec dicit Dominus. Ecce seruus meus suscipiam eum: electus meus: complacuit sibi in illo anima  mea. Dedi spiritum meum super eum: iudicium gentibus [i 1Kb] profert. Non clamabit: neque accipiet personam: neque audietur foris uox eius. Calamum quassatum non conteret: et [i 1Kb] lignum fumigans non extinguet. In ueritate educet iudicium: non erit tristis: neque turbulentus: donec ponat in terra iudicium: et legem eius insule expectabunt. R\. Amen.

Dicat Presb. Dominus sit semper uobiscum. R\. Et cum spiritu.

[k 1Kb] Psallendo. Confitebor tibi Domine in uasis psalmorum ueritatem tuam: psallam tibi: in cithara Deus sancte Isrel. u\. Sed et lingua mea annunciabit iusticiam tuam: tota die laudem tuam: P. Psallam tibi.

 In tempore quadragesime [l 1Kb] psallendo. Factus est in pace locus eius: et habitatio eius in Syon. u\. Notus in Iudea Deus: in Isrel magnum nomen eius. P. Et habitatio.

 Dicat Presb. Silentium facite.


Sequentia Epistole Pauli Apostoli [a 1Kb] ad Timotheum .

R\. Deo gratias.

Charissime. Nihil intulimus in hunc mundum: haud dubium: quia nec ferre quid possumus. Habentes autem alimenta: et quibus tegamur: his contenti simus. Nam qui uolunt diuites fieri: incidunt in tentationem et laqueum diaboli: et desideria multa inutilia et nociua; que mergunt hominem in interitum et perditionem. Radix omnium malorum est cupiditas. Quam quidam appetentes: errauerunt a fide: et inseruerunt se doloribus multis. Tu autem homo Dei hec fuge. Sectare uero iustitiam: pietatem: fidem: caritatem: patientiam: mansuetudinem.  Certa bonum certamen fidei. Apprehende uitam eternam: in qua uocatus es: et confessus es bonam confessionem coram multis testibus. Precipio tibi coram Deo: qui uiuificat omnia in Christo Iesu: qui testimonium reddidit sub Pontio Pilato bonam confessionem: ut serues mandatum sine macula inreprehensibile usque in aduentum Domini nostri Iesu Christi. R\. Amen.


Lectio sancti Euangelii secundum Mattheum .

Illo in tempore. Dominus noster iehsu Christus loquebatur discipulis suis dicens. Omnis qui confitebitur me coram hominibus: confitebor et ego eum coram Patre meo: qui est in celis: qui autem negauerit me coram hominibus: negabo et ego eum coram Patre meo: qui est in celis. Nolite arbitrari: quia  ueni mittere pacem in terram. Non ueni pacem mittere: sed gladium. ueni enim separare hominem aduersus patrem suum: et filiam aduersus matrem suam: et nurum aduersus socrum suam: et inimici hominis domestici eius: qui 433 amat patrem aut matrem plusquam me: non est me dignus. Et qui amat filium aut filiam super me: non est me dignus. Et qui non accipit crucem suam: et sequitur me: non est me dignus. Qui inuenit animam suam: perdet eam. Et qui perdiderit animam suam propter me: in uitam eternam inueniet eam. Qui recipit uos: me recipit. Et qui me recipit: recipit eum qui me misit. Qui recipit prophetam in nomine prophete: mercedem prophete accipiet. Et qui recipit iustum in nomine iusti: mercedem iusti accipiet. Et quicunque  potum dederit uni ex minimis istis: calicem aque frigide tantum: in nomine discipuli: amen dico uobis: non perdet mercedem suam.

 Dicat Presb. Dominus sit semper uobiscum. R\. Et cum.

[d 1Kb] Lauda. Alleluia. u\. Deus meus es tu: confitebor tibi. Deus meus es tu: exaltabo te. Alleluia. u\. Confitebor tibi Domine in toto corde meo: in consilio iustorum: et congregatione: alleluia.

[e 1Kb] Sacrificium. Omnis qui me confessus fuerit coram hominibus dicit Dominus: confitebor eum coram Patre meo: alleluia. u\. Et quicunque perdiderit animam suam propter me: in uitam eternam inueniet eam. P. Coram Patre.

Missa. Diem hunc karissimi fratres omnibus nobis ueneratione dignissimum: in quo beatissimus [f 33Kb] Confessor. N. quod corde credidit: ore professus: ad eternam gloriam uocatus est: debitis laudibus  honoremus. Omnipotentis Dei clementiam postulantes: ut qui eum se confitentem hodie intulit in celis: nos credentes ac confitentes se iustificet a delictis. Ut qui hodierna die Confessoris ueneramur solennia: ad confessionis mereamur peruenire coronam. R\. Amen.

Alia oratio. Deus qui Confessorum remuneras fidem: et confitendi tibi preparas uoluntatem: oblatas tibi in hoc festo Confessoris tui. N. hostias intuere. Ut qui eius memoriam facientes: nostra tibi confitemur delicta: Confessoris tui obtentu perducamur ad ueniam. R\. Amen.

Post nomina. Oratio. Christe Dei fili: qui non uictima pasceris: sed pure mentis confessione placaris: offerentium fac tibi acceptabile uotum: et  defunctis dona consortium beatorum. Quo in huius Confessoris tui. N. commemoratione: et confessiones a te acceptentur uiuentium: et requies concedatur spiritibus sepultorum. R\. Amen.

Ad pacem. Oratio. Deus qui confitentium es corona: dissidentium perinte iurgia. Dans omnibus nobis ita pacis tue repleri ex munere: sicut Confessor tuus. N. confessionis claruit dignitate. R\. Amen.

Inlatio. Dignum et iustum est: nos tibi gratias agere: Domine sancte Pater eterne omnipotens Deus: per Iesum Christum filium tuum Dominum nostrum. Qui est corona iusticie: arbor uite: palma uictorie. A quo Confessorum directa fides non discreta martyrio:  sed una martyriali promeretur decorari uictoria. Cum etsi non sint adepti fuso sanguine martyrii necem: non tamen discreti sunt a Martyribus  in uirtute. [a 1Kb] Dum hostem: quem illi patula dimicatione exuperant: isti interius calcant. Et quem illi exterius per uulnera aperta deuincunt: hunc isti introrsus specialiter perimunt. Resistentes et conluctantes aduersus principem tenebrarum: et inlecebras erearum potestatum. Ut temporali tribulatione purgati: quod Martyres sanguine: hoc isti muneris ex confessione mereantur accipere. Quod etiam hunc uirum uere beatum plenissima egisse deuotione credimus et fatemur: te dilexit in uita: tenuit in conscientia: predicauit doctrina. Confessorum retinens gradum: confessionis peruenit ad triumphum: labiorum suorum confessione: laudando potentiam tui unigeniti filii tui: quem non erubuit in corpore coram hominibus confiteri: ipsum Dominum  et Saluatorem nostrum: quem conlaudant Angeli et Archangeli ita dicentes. R\. Sanctus. Sanctus. Sanctus

Post Sanctus. uere sanctus: pius: et admirabilis es Domine Deus noter. Qui hodierna die et Confessoris tui N. Episcopi innouas 434 gloriam: et confitentium excitas uota. Ut cum eidem qui tibi confessione placuit confitentes obsequimur: nostrum potius excitemus affectum. Dum quicquid illi impendimus laudis: nostre sit causa salutis. Has ergo hostias in tanti uiri commemorationem offerentes: precamur: ut qui eius hodie animam in confessione tui nominis suscepisti: nobis tribuas uoluntatem te ueraciter confitendi. Christe Domine ac redemptor eterne.

 Post pridie. Oratio. Confessoris tui Domine memoriam facientes: qui te inter aduersa confiteri non destitit: actu placuit: oratione quesiuit: perfectione inuenit. Te quesumus: et rogamus: ut in his uictimis tibi in honorem eius oblatis: clementer inlabi iubeas: et ex his sumentibus peccata dimittas; atque confessionis gratia glorificandos attollas. R\. Amen.

Ad Orationem Dominicam.

Christe Deus: qui per Apostolum tuum oris confessionem prodesse dixisti: Confessoris tui N. Episcopi precibus: consule nostre saluti: ut cum ea que corde credimus: ore professi fuerimus: ad te exaudiri ocius mereamur: quo iubente dicimus.  Pater noster.

Dicat Presb. Humiliate uos benedictioni. Dominus  sit semper uobiscum. R\. Et cum spiritu tuo.

Benedictio. Dominus iehsu Christus: qui est Confessorum remuneratio: Confessoris sui N. Episcopi suffragio uos sancte confessionis munificet dono. R\. Amen. Detque uobis se confitendi uotum: qui eidem confessionis contulit premium. R\. Amen. Ut tanti Confessoris sui N. ueraciter imitando exemplum: ad celeste mereamini peruenire promissum. R\. Amen. Per misericordiam ipsius Dei nostri etc. Dominus sit semper uobiscum. R\. Et cum spiritu.

Dicat Chorus. Gustate et uidete.

Quere fol. 267,

Com. Refecti Christi corpore et sanguine: te laudamus Domine: alleluia: alleluia: alleluia.

Oratio. Tuam clementissime Pater supplices exoramus  clementiam: ut hodierna solennia: que pro beatissimi Confessoris tui N. ueneratione suscepimus: ipse tibi commendes. Et sicut illi coronam sancte perfectionis tribuisti: ita nobis eius intercessione omnium delictorum ueniam: et indulgentiam: largiaris. R\. Amen. Per misericordiam tuam Deus noster etc. Dominus sit semper uobiscum. R\. Et cum. Solennia completa sunt in nomine Domini nostri Iesu Christi. uotum nostrum sit acceptum cum pace. R\. Deo gratias.


Incipit Missa [b 1Kb] plurimorum Confessorum.

Officium. Dabo Sanctis meis. Quere in plurimorum Martyrum folio. 426.

Dicat Presbyter. Per omnia semper secula seculorum.  R\. Amen. Gloria in excelsis.

Oratio. [c 1Kb] Deus qui nos Sanctorum Confessorum tuorum N. et N. confessionibus gloriosis circumdas et protegis: da nobis et eorum imitatione proficere: et intercessione gaudere. R\. Amen. Per misericordiam tuam Deus noster etc. Dominus sit semper uobiscum. R\. Et cum.

Prophetia. Iustorum anime. Quere in plurimorum Martyrum quatuor capparum. fol. 427.

Dicat Presb. Dominus sit semper uobiscum. R\. Et cum.

[d 1Kb] Psallendo. Sacerdotes eius induam salutari: et Sancti eius exultatione exultabunt. u\. Illuc producam cornu Dauid: paraui lucernam Christo meo.  P. Et Sancti eius.

Dicat Presb. Silentium facite.


 Sequentia Epistole Pauli Apostoli ad Hebreos .

R\. Deo gratias.

Fratres. Plures facti sunt Sacerdotes secundum legem: idcirco quod morte prohiberentur permanere. iehsu autem: eo quod maneat in eternum: sempiternum habet sacerdotium. Unde et saluare in perpetuum potest. Accedens per semetipsum ad Deum: semper uiuens ad interpellandum pro nobis. Talis enim decebat ut nobis esset Pontifex: sanctus: innocens: impollutus: segregatus a peccatoribus: et excelsior celis factus: qui non habet quotidie necessitatem quemadmodum Sacerdotes: prius pro suis delictis hostias offerre: deinde pro populo. Hec enim fecit semel se offerendo. Dominus noster iehsu Christus. R\. Amen.


 Lectio sancti Euangelii secundum Lucam .

R\. Deo gratias.

Illo in tempore. Dominus noster iehsu Christus loquebatur discipulis suis dicens. Sint lumbi uestri precincti: et lucerne ardentes 435 in manibus uestris. Et uos similes hominibus expectantibus Dominum suum: quando reuertatur a nuptiis: ut cum uenerit et pulsauerit: confestim aperiant ei. Beati serui illi: quos cum uenerit Dominus: inuenerit uigilantes. Amen dico uobis: quod precinget se: et faciet illos discumbere: et transiens ministrabit illis. Et si uenerit in secunda uigilia: et si in tertia uigilia uenerit: et ita inuenerit: beati sunt serui illi. Hoc autem scitote: quoniam si sciret paterfamilias: qua hora fur ueniret: uigilaret utique: et non  sineret perfodi domum suam. Ideoque et uos estote parati: quia qua hora non putatis: filius hominis ueniet. R\. Amen.

Dicat Presbyter. Dominus sit semper uobiscum. R\. Et cum.

[c 1Kb] Lauda. Alleluia. u\. Sacerdotes tui induantur iusticia: et Sancti tui exultent. P. Alleluia.

[d 1Kb] Sacrificium. Exultabunt Sancti in gloria: letabuntur in cubilibus suis: exaltationes Dei in faucibus eorum.

Missa. Sacra [e 1Kb] Confessorum Deoque placentia fratres dilectissimi solennia celebrantes: omnipotenti Deo uota soluamus. Precantes ut hos: quos sui nominis esse uoluit Confessores: propicius apud se interuentores placatus accipiat. Quo eorum preces  nos peccatorum soluant a nexibus: quorum lingue sunt in ueritate confesse. R\. Amen.

Alia Oratio. Deus qui laus es Confessorum: et corona certantium: prebe nobis quicquid te nostrorum postulauerit confessio labiorum. Ut lingua nostra: et Confessorum prepolleat laude: et confessionis sancte fructificet opere. R\. Amen.

Post nomina. Oratio. Confessorum offerentium: uel quiescientium recitatis uocabulis: te Deum immense exposcimus pietatis: ut Confessorum exoratus  suffragiis: et gratiam uiuis: et refrigerium iubeas largiri defunctis. R\. Amen.

Ad pacem. Oratio. Ineffabilis bonitas auctor et Domine: qui Confessorum tuorum linguam imples confessione: et cor tua remuneras caritate. Dona nobis eorum meritis: ut tuum confitentes nomen in terris: pacem habeamus in diebus nostris. R\. Amen.

Inlatio. Dignum et iustum est: nos tibi gratias agere: Domine sancte Pater eterne omnipotens Deus: per Iesum Christum filium tuum Dominum nostrum. Qui uerbum caro factum est: ut habitaret in nobis. Ille quippe cum uerbum sit Dei Patris: linguam nostre admouens carnis: ad confessionem sui nominis uerba format in nobis. Nam sicut ex illo datur Martyribus dimicandi fiducia: ita per illum Confessoribus  confessionis conceditur gratia. Ut qui non subeunt ex sanguinis effusione uictoriam: habeant statim ex confessione coronam. Cui merito omnes Angeli et Archangeli non cessant clamare quotidie ita dicentes. R\. Sanctus. Sanctus. Sanctus.

Post Sanctus. uere sanctus: uere benedictus Dominus noster iehsu Christus filius tuus. Qui es Martyrum uita: et Confessorum corona. Confessionis conlator: et Confessorum remunerator. Quique eorum animas in sui nominis confessione suscepit: quos ante constitutionem mundi ad eternam gloriam predestinauit: Christus Dominus ac redemptor eternus.

Post pridie. Oratio. Singularis uictime oblatione te Deus: ut placeris: exposcimus: quem Confessorum remuneratorem ore fatemur. Ut eorum obtentu hec  oblata sanctifices: quorum lingua te in ueritate confessa est. R\. Amen.

Ad orationem Dominicam.

Omnipotens Deus: qui diuersitates gratiarum in Ecclesia tua distribuens: alios martyriali excellentia consecras: alios gratia confessionis exornas. Dona nobis: ut qui Confessorum tuorum hodie solennia celebramus: tibi placere ex confessione nostrorum actuum mereamur. Ut rogaturi ea que filio tuo docento didicimus: exaudiamur: cum clamauerimus. Pater noster qui es in celis.

Dicat Presb. Humiliate uos benedictioni. Dominus sit semper uobiscum. R\. Et cum.

Benedictio. Christus Dominus qui iustificatorum  decore: et penitentium confessione induitur: Confessorum suorum concedat uobis: 436 ita per confessionem male gesta deflere: ut iustificationis fulgeatis decore. R\. Amen. Quique se confitentem iustificat: uos per penitentiam prouehat ad coronam. R\. Amen. Ut qui nunc in Confessorum recordatione: et uota promittitis: et lamenta in tribulatione: cum eis gaudia obtineatis perpetua. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

 Dicat Presbyter Gustate. Quere in festo Corporis Christi. fol. 267.

Com. Refecti Christi corpore et sanguine te laudamus Domine: alleluia: alleluia: alleluia.

Oratio. Domine Deus omnipotens: qui es uita et salus fidelium: quem uenturum iudicem credimus uerum: esto nobis propicius. Et qui hanc oblationem: pro nostra nostrorumque salute: uel pro expiatione nostrorum peccatorum: in honorem Sanctorum Confessorum tuorum N. et N. tibi obtulimus: misericordie tue opem in nos diffundi sentiamus. Ut qui iam refecti sumus ad mense tue conuiuium: dono tui muneris consequi mereamur premium sempiternum. R\. Amen. Per misericordiam tuam Deus noster etc. Dominus sit semper uobiscum. R\. Et cum spiritu.  Missa acta est in nomine Domini nostri Iesu Christi: perficiamus cum pace. R\. Deo gratias.


Incipit Missa [a 1Kb] Unius uirginis.

Ad Missam. [b 1Kb] Officium. Inter medios cleros penne columbe deargentate: alleluia. P. Et supra [c 1Kb] scapulas suas in uiriditate auri: alleluia: alleluia: alleluia. [d 1Kb] u\. Specie tua et pulchritudine tua intende: prospere procede: et regna. P. Et supra. u\. Gloria et honor Patri: et Filio: et Spiritui Sancto: in secula seculorum: amen. P. Et supra.

Dicat Presbiter. Per omnia semper secula seculorum. R\. Amen.

Gloria in excelsis.

 Oratio. Domine Iesu Christe: qui castimoniam diligis et uirginitatem amplecteris: Sancta uirgine tua N. intercedente pro nobis nostris ignosce piaculis. Et nobis ita in presenti bonum tribue castitatis: ut letemur in futuro cum Angelis sanctis. R\. Amen. Per misericordiam tuam Deus noster: qui es benedictus etc. Dominus sit semper uobiscum. R\. Et cum.


Lectio libri Hieremie Prophete .

R\. Deo gratias.

Longe Dominus apparuit mihi: et dixit. In caritate perpetua dilexi te: ideo adtraxi te miserans: rursumque edificabo te: et edificaberis uirgo Isrel. Adhuc ornaberis timpanis tuis: et egredieris in choro psallentium. Adhuc plantabis uineam in montibus  Samarie: plantabunt plantantes: et donec tempus ueniat non uindemiabunt. Quia erit dies: in qua clamabunt custodes in monte Effraim: surgite ascendamus in Syon ad Dominum Deum nostrum. Quia hec dicit Dominus. Exultate in leticia Iacob: et  inite contra caput gentium. Personate: canite: et dicite. Salua Domine populum tuum reliquias Isrel.

R\. Amen.

Dicat Presbyter. Dominus sit semper uobiscum. R\. Et cum.

[f 1Kb] Psallendo. Specie tua et pulchritudine tua. Intende: prospere procede: et regna. u\. Propter ueritatem et mansuetudinem et iusticiam: et deducet te mirabiliter dextera tua. P. Intende.

Dicat Presbyter. Silentium facite.


Sequentia Epistole Pauli Apostoli ad Corinthios .

R\. Deo gratias.

Fratres. Qui statuit in corde suo firmus: non habens necessitatem: potestatem autem habens sue  uoluntatis: et hoc iudicauit in corde suo seruare uirginem suam: benefacit. Igitur et qui matrimonio iungit uirginem suam: benefacit. Et qui non iungit: melius facit. Mulier alligata est quanto tempore uir eius uiuit. Quod si dormierit uir eius: liberata est a lege uiri. Cui uult nubat: tantum in Domino. Beatior enim erit: si sic permanserit secundum meum consilium. Cogito autem quod ego spiritum Dei habeam: [h 1Kb] qui est in Christo Iesu Domino nostro. R\. Amen.


Lectio sancti Euangelii secundum Marcum .

Illo in tempore. Dominus noster iehsu Christus cum esset Bethanie in domo Symonis leprosi: et recumberet: uenit mulier habens alabastrum unguenti nardi [i 1Kb] pistici pretiosi. 437 Et fracto alabastro effudit super caput eius. Erant autem quidam indigne  ferentes intra semetipsos: et dicentes. Ut quid perditio ista unguenti facta est? Poterat enim unguentum istud uendi plusquam trecentis denariis: et dari pauperibus? Et fremebant in eam. iehsu autem dixit. Sinite eam. Quid illi molesti estis? Bonum opus operata est in me. Semper enim pauperes habebitis uobiscum: et cum uolueritis potestis illis benefacere: me autem non semper habebitis. Quod habuit: hec fecit: preuenit ungere corpus meum in sepulturam. Amen dico uobis. Ubicumque predicatum fuerit hoc euangelium in uniuersum mundum: et quod fecit hec: narrabitur in memoriam eius. R\. Amen.

Dicat Presb. Dominus sit semper uobiscum. R\. Et cum spiritu.

 [k 1Kb] Lauda. Alleluia. u\. Lauda filia Hierusalem. P. Alleluia.

[l 1Kb] Sacrificium. Sicut turris Dauid edificata es: et reprehensio non est in te: quam speciosa et decora facta es in ornamento tuo: et odor unguentorum tuorum  sicut odor Libani: super omnia aromata: alleluia.

Incipit Missa. Deus qui Sanctam uirginem tuam. N. [a 1Kb] igne succensam lumen prebere omnibus nationibus oblatione proprii corporis uoluisti: concede quesumus nobis: ut deuictis uiciorum criminibus: perfecta cordium puritate tibi semper placere mereamur: R\. Amen.

Alia Oratio. Deus qui salutem tuis tribuis Sanctis: presta: ut qui Martyris et uirginis tue N. celebramus solennia festa: eius quesumus interuentu liberemur ab omnibus malis. R\. Amen.

Post nomina. Oratio. Auditis nominibus offerentium: pietatis Dominum deprecemur: ut per interuentum beatissime Martyris et uirginis sue N. nobis dignetur oratus assistere: adesse quesitus: aperire  pulsantibus. R\. Chorus. Amen.

Ad pacem. Oratio. Impetret quesumus Domine fidelibus tuis auxilium oratio iuste Martyris et uirginis tue N. ut in cuius hodie celebritate deuoti sunt: in eius fiant pace participes. R\. Amen.

Inlatio. Dignum et iustum est: equum et iustum est: nos tibi gratias agere: Domine sancte Pater eterne omnipotens Deus: per Iesum Christum filium tuum Dominum nostrum. Qui beatissimam Martyrem: et uirginem suam N. diuersis certaminibus dimicantem celestibus muneribus cumulauit. Arguitur quidem multis tormentis: et corona ipsius diuersis margaritis ornatur in celum. Prestat enim diuinus amor audaciam: qua ipsa uictrix existit in pugna: in Confessorem Dei sententia mutatur: et deuicto  seculo cum Patre: et Filio: et Spiritu Sancto in perpetuum gloriatur. Cui merito omnes Angeli et Archangeli non cessant clamare: ita dicentes R\. Sanctus. Sanctus. Sanctus.

Post Sanctus. uere sanctus: uere benedictus in excelsis: tu Domine Deus noster. Qui Sancte tue N. archana possidens ei: et uirginitatis pudorem: et passionis tribuisti roborem. Dum et pudica in secreto: et inuicta in foro: et illic manet ut te promereatur: et hic uicit: ut a te coronetur: annue precibus eius: atque conscientiam nostram pudor possideat: nec deserat fortitudo: Christe Domine ac Redemptor eterne.

Post pridie. Oratio. Rogamus te omnipotens Deus per intercessum beatissime Martyris et uirginis tue  N. ut his sacrificiis oblatis: tue benedictionis infundas gratiam: plebi quoque tue benignus tribuas opulentiam. R\. Amen.

Ad orationem Dominicam.

Non agnoscentes Domine meritum: sed preceptum: audemus dicere: te iubente e terris. Pater noster.

Dicat Presbyter. Humiliate uos benedictioni. Dominus sit semper uobiscum. R\. Et cum.

 Benedictio. Dominus iehsu Christus: qui Martyrem suam N. coronauit post flammam: ipse in uobis male cupiditatis extinguat incendia. R\. Amen. Et qui eius corpusculum [b 1Kb] niuei candoris uelauit amictu: ipse uos purificet a delictis. R\. Amen. Quique spiritum celesti locuta in regno: premium 438 uobis tribuat sempiternum. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Dicat Chorus. Gustate et uidete. Require in festo Corporis Christi. fol. 267.

Com. Repleti Christi corpore et sanguine: te laudamus Domine: alleluia: alleluia: alleluia.

Oratio. Deus largitor diuitiarum celestium: et mirabilis parator munerum eternorum: qui beatissimam.  N. in seculo pauperem elegisti: sed pro te certando eternis operibus sublimasti: paupertatem spiritus nos sequi semper attribue: qua possimus tue maiestati per omnia complacere. R\. Amen. Per misericordiam tuam Deus noster etc. Dominus sit semper uobiscum. R\. Et cum. Solennia completa sunt in nomine Domini nostri Iesu Christi. uotum nostrum sit acceptum cum pace. R\. Deo gratias.


Incipit officium [c 1Kb] plurimarum uirginum.

Ad Missam. [d 1Kb] Officium. Afferentur Regi uirgines post eam: proxime eius afferentur in leticia: et exultatione. P. Adducentur in templum Regi Domino. u\. Eructauit cor meum uerbum bonum: dico ego opera mea Regi. P. Adducentur. u\. Gloria et honor  Patri: et Filio: et Spiritui Sancto in secula seculorum: amen. P. Adducentur.

Dicat Presbiter. Per omnia semper secula seculorum. R\. Amen. Gloria in excelsis Deo.

Oratio. Deus qui uirginalem pudicitiam et titulo sacre passionis et uexillo beatas uirgines et Martyres tuas. N. et N. glorificasti: da nobis sic sacre castitatis floribus exornari: ut cum fructu bonorum: superno beatitudinis consortium attingamus. R\. Amen. Per misericordiam tuam Deus noster etc. Dominus sit semper uobiscum. R\. Et cum.

Aliud [e 1Kb] officium. Dabo uos nominatos in gloria: alleluia. In omnibus diebus uite uestre: alleluia. u\. Cantate Domino canticum nouum: quia mirabilia fecit. P. In omnibus diebus. R\. Gloria et honor  Patri etc. P. In omnibus.


Lectio libri Ecclesiastici .

R\. Deo gratias.

Audite me diuini fructus: et quasi rosa plantata super riuos aquarum fructificate. Quasi Libanus odorem suauitatis habete: florete flores quasi lilium: date odorem et frondete in gratia: et conlaudate canticum: et benedicite Dominum in operibus suis  Date nomini eius magnificentiam: et confitemini illi in uoce labiorum uestrorum. In canticis labiorum et citharis: et sic dicetis in confessione. Opera Domini uniuersa bona ualde. R\. Amen.

Dicat Presbyter. Dominus sit semper uobiscum. R\. Et cum.

[a 1Kb] Psallendo. Laus tua Deus in fines terre. Iusticia plena est dextera tua. u\. Letetur mons Syon: et exultent filie Iude propter iudicia tua Domine. P. Iusticia.

Dicat Presbiter. Silentium facite.


Sequentia Epistole Pauli Apostoli ad Corinthios .

R\. Deo gratias.

Fratres. De uirginibus preceptum Domini non habeo:  consilium autem do. Tanquam misericordiam consecutus a Domino: ut sim fidelis. Existimo ergo hoc bonum esse propter instantem necessitatem. Quoniam bonum est homini sic esse. Alligatus es uxori: noli querere solutionem. Solutus es ab uxore: noli querere uxorem. Si autem acceperis uxorem: non peccasti. Et si nupserit uirgo: non peccauit. Tribulationem tamen carnis habebunt huiusmodi. Ego autem uobis parco. Hoc itaque dico fratres: tempus breue est: reliquum est: ut qui habent uxores: tanquam non habentes sint. Et qui flent: tanquam non flentes. Et qui gaudent: tanquam non gaudentes. Et qui emunt: tanquam non possidentes. Et qui utuntur hoc mundo: tanquam non utantur. Preterit enim figura huius mundi. uolo autem uos  sine solicitudine esse. Qui sine uxore est: solicitus est: que Domini sunt: quomodo placeat Deo. Qui autem cum uxore est: solicitus est que sunt mundi: quomodo placeat uxori: et diuisus est. Et mulier innupta et uirgo cogitat: que Domini sunt: ut sit sancta corpore et spiritu. R\. Amen.


Lectio sancti Euangelii secundum Mattheum .

Illo in tempore. Dominus noster iehsu Christus loquebatur discipulis suis in parabolis dicens. Simile erit regnum celorum 439 decem uirginibus: que accipientes lampades suas: exierunt obuiam sponso et sponse. Quinque autem ex eis erant fatue: et quinque prudentes. Sed quinque fatue acceptis lampadibus: non sumpserunt oleum secum. Prudentes  uero acceperunt oleum in uasis suis cum lampadibus. Moram autem faciente sponso: dormitauerunt omnes et dormierunt. Media autem nocte clamor factus est: ecce sponsus uenit: exite obuiam ei. Tunc surrexerunt omnes uirgines ille: et ornauerunt lampales suas. Fatue autem sapientibus dixerunt. Date nobis de oleo uestro: quia lampades nostre extinguuntur. Responderunt prudentes dicentes. Ne forte non sufficiat nobis et uobis: ite potius ad uendentes: et emite uobis. Dum irent emere uenit sponsus: et  que parate erant: intrauerunt cum eo ad nuptias: et clausa est ianua. Nouissime ueniunt relique uirgines dicentes. Domine: Domine: aperi nobis. At ille respondens ait. Amen dico uobis: nescio uos. [d 1Kb] uigilate itaque et orate: nescitis diem neque horam. [e 1Kb] Quia filius hominis ueniet in maiestate sua.

R\. Amen.

Dicat Presb. Dominus sit semper uobiscum. R\. Et cum.

[f 1Kb] Lauda. Alleluia. u\. Letentur filie Syon: et exultent filie Hierusalem: P. Alleluia.

[g 1Kb] Sacrificium. Suscepimus Deus misericordiam tuam in medio templi tui. Secundum nomen tuum Deus: ita et laus tua in finibus terre: alleluia: alleluia. u\. Iustitia plena est dextera tua: letetur  mons Syon et exultent filie Iude: alleluia: alleluia.

Missa. Inter beatissimorum Martyrum gloriosas et ammirabiles passiones: maximum tenere locum sacras uirgines Dei. N. et N. fratres dilectissimi gaudeamus: ob honorem nominis Christi ueneremur: excolamus: atque laudemus: que fragili sexu inimici potentiam superantes: confessionis et uirginitatis: geminam rapuere coronam. Dum non minus hostem pudicitie: quam etiam perfidie superantes: summum apud Deum: et uirginitatis donum obtinuerunt: et certaminis premium. Unde nunc hodierna die in earum festiuitate exultantes supplices deprecamur: ut his pro nobis suffragantibus petitioni nostre: et fidei adhibeant meritum. Quo et  fidem exemplis erigant: et petitionem beneficiis suppleant. Ut non immemores in Ecclesia Dei quid fuerint: specialem obtineant uirginibus sanctimoniam: coniugatis castimoniam: uiduis perseuerantiam: atque omni fideli populo generalem sauorem impertiant: dum pro omnibus Christo Domino acceptabiles preces offerre non cessant. R\. Amen.

Alia Oratio. Omnipotens unigenite Christe fili Dei Patris: qui tam uiris quam feminis tropheo das triumphari certaminis. Cum et in illis uirile robur in certamine adiuuas: et in his minus ualentem corporis fragilitatem exaltas. Ut hoc per te ualidus sexus ualeat: quod infirmus. Presta nobis humillimis seruis tuis: ut he uirgines que sibi apud te obtinuerunt  uictorie palmam: delictorum nobis impetrent ueniam. Ut que iam suo sunt canditate martyrio: delinquentes muniant niueo castitatis umbraculo. Et que tuo sunt indissolubiliter copulate amori: indisrupta soliditate nos tibi copulent fidei. Ut qui earum passionis diem integra deuotione suscepimus: ipsarum obtentu: inter mundi huius procellosas turbines gubernemur. R\. Amen.

Post nomina. Oratio. Iesu redemptor noster et Domine: qui uirgo ex uirgine natus: uirginitatem in uirginibus remuneras incorruptis: in hoc festo tuarum  uirginum: acceptabile tibi facito quod offertur. Acceptansque uiuentium uota: defunctos in pace refrigera. Ut qui tuarum uirginum obsequimur patrociniis: earum nos sentiamus adiuuari suffragiis. R\. Amen.

Ad pacem. Oratio. Deus: qui uirginitatem diligis: ut tamen uirginitatem [a 1Kb] oderis: in qua non fuerit integritas caritatis. Da nobis sic obtinere mundiciam carnis: ut repleri possimus abundantia pacis. Quo tuarum uirginum obtentu: et pax in nobis uera permaneat: et castitatis mundicia conualescat. R\. Amen.

440 Inlatio. Dignum et iustum est: equum uere et salutare est: nos tibi semper laudes et gratias  agere Domine sancte Pater eterne omnipotens Deus: per Dominum nostrum Iesum Christum unigenitum filium tuum. Cuius munere postquam uirgo de uirgine prodiit: sexus fragilis fit uirilis: fragilis: efficitur fortis. Ut in quo fuit peccandi facilitas: in eo sit uincendi felicitas. Et sumat coronam: que meruit penam: sumat nempe in progenie: quod perdidit in radice: ut captiua serpentis conterat nunc serpentem. Et nunc uictrix triumphet: que dudum uita succubuit: dum sexum imbecillem inimicus non superat bellicosus: dum fragile corpusculum quod non tormentis cederet: sed magis uinceret gemit: seseque toties uictum: uictor antiquissimus obstupescit. Ob hoc Domine dum elatum aduersarium ita prosternis: redemptum populum consolaris. Cum  inter numerosas sacratissimas uirgines has: etiam uirgines et Martyres tuas N. et N. de quarum triumpho gaudet Ecclesia: apud te habeamus in omnibus assertrices: quas de diabolo pariter et seculo uoluisti esse uictrices. Cui merito omnes Angeli et Archangeli non cessant clamare: ita dicentes. R\. Sanctus. Sanctus. Sanctus.

Post Sanctus. uere sanctus: uere benedictus et Rex Regum est Dominus iehsu Christus filius tuus: cui oblate uirgines placent de pudoris integritate: de operis consummatione: de passionis certamine: de dilectionis integritate. Ille quippe et uirginitatis conlator: et uirginum remunerator est. Qui uirgo de Maria semper uirgine natus: et uirginum integritatem remunerat: et corruptorum uulnera crucis sue  uulnere sanat. Ipse Dominus ac redemptor eternus.

Post pridie. Oratio. Sacrarum uirginum excolentes solennia: hec tibi Domine offerimus holocausta: tuam postulantes clementiam. Ut qui septus uirginum choris: inter lilia pasceris: per hec libamina: spiritum tue dirigas sanctitatis. Ut quod a nobis ob honorem uirginum tuarum N. et N. acceperis: hoc nobis sumendum ad nostrorum criminum indulgentiam largiaris.

R\. Amen.

 Ad orationem Dominicam.

Deus qui uirginum agmine septus: quocumque ieris ab eisdem solis prosequeris conlaudandus: que te illo uirginitatis cantico laudant: quo dilecti ceteri audire queunt: te uotis supplicibus imploramus: ut sic per ea que nos te exorare docuisti emundes: ut cantici ipsius canentis numerositati adsocies. Ut per compunctionem hic deflendo quod gessimus: per dilectionem quoque te Patrem inuocemus: atque dicamus. Pater noster.

Dicat Presb. Humiliate uos benedictioni. Dominus sit semper uobiscum. R\. Et cum.

Benedictio. Christus Dominus qui Martyres suas N. et N. casto cibi desponsauit amore: indissolubiliter uos sibi per suam caritatem adsociet. R\.  Amen. Quique in illis uirginitatis contulit donum: conferat in uobis sue gratie complementum. Respond. Amen. Ut qui uirginitatis decore nunc claretis ex meritis: uirginum suarum intercessu potiamini gaudiis. R\. Amen. Quo etsi sint uobis discrete mansiones per meritum: una tamen uos habeat beatitudo post transitum. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Dicat Chorus. Gustate et uidete. Quere in festo Corporis Christi. fol. 267.

Com. Refecti Christi corpore et sanguine te laudamus Domine: alleluia: alleluia: alleluia.

Oratio. Deus: qui omnem uirginum gloriam filiarum utique Regis intrinsecus esse uis: ut testimonium  aliene laudis non appetant: quas uirtus interna letificat: annue nobis harum uirginum precibus: et humanas laudes fugere: et boni operis intra nos testimonium reportare. Quo et uirgines persistamus in fide: et incorruptam ex hoc capiamus hereditatem. R\. Amen. Per misericordiam tuam Deus noster etc. Dominus sit semper uobiscum. R\. Et cum. Solennia completa sunt in nomine Domini nostri Iesu Christi. uotum nostrum sit acceptum cum pace. R\. Chorus. Deo gratias.


Incipit Missa [b 1Kb] uotiua omnimoda.

441 In primis faciat confessionem: et facta accedat ad altare et dicat. Dominus sit semper uobiscum. R\. Et cum spiritu tuo. Et postea dicat chorus.


Ad Missam. [c 1Kb] Officium.

 Miserere nobis Domine: alleluia: miserere nobis: alleluia: alleluia. u\. Ad te leuamus oculos nostros: qui habitas in celis. P. Miserere nobis. u\. Gloria et honor Patri: et Filio: et Spiritui Sancto: in secula seculorum. amen. P. Miserere.

In Quadragesima dicat Officium ut supra sine alleluia.

Oratio. Miserere nobis Domine: miserere nobis: et quia tu inspiras bonum quod petimus: tribue propicius misericordiam: quam a te semper rogamus.  R\. Amen. Per misericordiam tuam Deus noster etc. Dominus sit semper uobiscum. R\. Et cum.


Lectio libri Esaie Prophete .

R\. Deo gratias.

In illis diebus. Orauit Esayas Dominum dicens: Domine miserere nostri: te enim expectauimus. Esto brachium nostrum in mane: et salus nostra in tempore tribulationis. R\. Amen.

Dicat Presbiter. Dominus sit semper uobiscum. R\. Et cum.

[b 1Kb] Psallendo. Conuertere aliquantulum. P. Domine. R\. Et repropiciare super seruos tuos. P. Domine.

Dicat Presbiter. Silentium facite.


Sequentia Epistole Pauli Apostoli ad Romanos .

 R\. Deo gratias.

Fratres. Deus spei repleat uos omni gaudio: et pace in se credendo: ut abundetis in spe: et uirtute Spiritus Sancti. R\. Amen.

Dicat Presbiter. Dominus sit semper uobiscum. R\. Et cum.


Lectio sancti Euangelii secundum Mattheum .

Illo in tempore. Dominus iehsu Christus loquebatur discipulis suis dicens. Petite: et dabitur uobis. Querite: et inuenietis. Pulsate: et aperietur uobis. Omnis enim qui petit: accipit: et qui querit: inuenit: et pulsanti aperietur. R\. Amen.

Dicat Presbiter. Dominus sit semper uobiscum. R\. Et cum.

 [e 1Kb] Lauda. Alleluia. u\. Domine exaudi orationem nostram: et clamor meus ad te perueniat.

In Quadragesima. [f 1Kb] Laudabo nomen Dei mei cum cantico: magnificabo eum in laude.

[g 1Kb] Sacrificium. Eleuauit Sacerdos munera super altare dicens: suscipe Deus sacrificium pro populo tuo. Sanctifica hereditatem tuam: alleluia.

In Quadragesima. [h 1Kb] Sacrificium. Offerte Domino: mundum sacrificium. u\. Offerte Domino gloriam: et honorem. u\. Gloria: et honor Patri: et Filio: et Spiritui Sancto: in secula seculorum: amen. P. Mundum.

Dicat Presbiter. [i 1Kb] Kyrieleyson.

Et Chorus respondeat. Christeleyson. Kyrieleyson.

Post hec [i 1Kb] flectet genua Sacerdos: et dicit.

 Missa. [k 1Kb] Omnipotens sempiterne Deus: tue glorie  [l 1Kb] maiestati supplici deuotione deposco: ut omnium malorum meorum uincula soluas: cunctisque meis criminibus clementer ignoscas. Et quia me indignum et peccatorem ad ministerium tuum uocare dignatus es: sic me idoneum tibi ministrum efficias: ut sacrificium de manibus meis placide ac benigne suscipias. Electorumque Sacerdotum tuorum me participem facias: et de preceptis tuis in nullo me oberrare permittas. R\. Amen.

Alia Oratio. Attende Domine propicius mee seruitutis obsequium: [m 1Kb] et miserere uiuentium famulorum tuorum: uel omnium Christianorum: ut cunctis eorum sceleribus amputatis ita sint tue miserationis defensione protecti: ut in obseruatione mandatorum tuorum mereantur esse perfecti. Quatenus et in hac  uita uniuerso facinore careant: et in conspectum glorie tue quandoque sine confusione perueniant.

R\. Amen.

Post nomina. Oratio. Deus tuorum supplicum uota: et nomina: que tuo coram altario conspicis recensere: in eterne uite libro conscribe. [n 1Kb] Miserere etiam indigno mihi et peccatori Domine: uel omnibus pro quibus te supplex expostulo: perpetuamque requiem tribue defunctis famulis tuis N. ut in Abre gremio conlocati: et nunc penas euadant inferorum: et resurrectionis tue tempore cetibus 442 eos sociari iubeas Angelorum. R\. Amen.

Ad pacem. Oratio. Deus qui caritatis es auctor: et pure pacis et dilectionis amator. Suscipe offerentium oblationes et infirmorum omnium fidelium sana  [o 1Kb] languores. Quo te medicante: et plenitudinem salutis recipiant: et tuis semper sani iussionibus [p 1Kb] pareant: denique obnixius queso: ut omnes metu territos: inopia afflictos: tribulatione uexatos: morbis obrutos: [q 1Kb] itineribus constitutos: suppliciis deditos: debitis obligatos: [r 1Kb] uel quolibet merore contritos: cunctos indulgentia tue pietatis absoluat: morum emendatio releuet: et miseratio quotidiana confoueat. R\. Amen.

Inlatio. Dignum et iustum est: equum uere: et salutare est: nos tibi gratias agere omnipotens Deus: per Iesum Christum filium tuum Dominum nostrum. uerum Pontificem: et solum sine peccati macula Sacerdotem. Qui lauit nos a peccatis nostris: et  fecit nos regnum: et Sacerdotes tibi Deo Patri suo:  ut iustificati in sanguine eius salui simus ali ira per ipsum. Qui peccata nostra portauit in corpore suo super lignum: ut a malis omnibus separati: cum iusticia uiuamus: cuius sacro uulnere sanati sumus. Quique pacificauit omnia per sanguinem crucis sue: siue que in celis: siue que in terris sunt: ut in nomine eius omne genu flectatur celestium: terrestrium: et infernorum: et omnis lingua confiteatur: quia ipse est in gloria Dei Patris. [a 1Kb] Per quem te eterne Pater: et Domine omnimoda intentione deposco: per ipsum qui pependit in ligno propter salutem nostram: qui factus est mediator tuus et noster: ut nos ad te perduceret. Quique nos reconciliauit tibi per sanguinem crucis sue: imo qui nobis hanc fiduciam dedit: ut omne quod petierimus a te  Patre in nomine suo: des nobis. In ipsius dilecti filii tui comparis tibi per omnia: et ceterni Domini nostri Iesu Christi nomine: te inuoco: ut omnibus malis meis [b 1Kb] innocens: cunctas maculas criminum meorum abstergens: finem delictis meis omnibus hodie ponens: ab omnibus tentationibus sordidissimis: uanis libidinibus: et blasfemiis cor meum eluens: atque spiritualibus donis replens: et hanc oblationem quam tibi offero: ego indignus propter remedia animarum fidelium et pro conuersione infidelium: atque pro Ecclesia tua Sancta Catholica: que est in oriente usque in occidentem: Septemtrione et meridie: per uniuersum orbem terrarum in pace diffusa: benigne suscipias. Iam tandem Domine exaudi eam clementer: sustenta eam in periculis: protege in  aduersis: et moderare in prosperis. Ut nichil contra eam preualeat noxium: dum in cunctis te meruit habere propicium. [c 1Kb] Itinerantium famulorum tuorum N. uel omnium Christianorum adoptata desideria gressus perducere iubeas. Egrotantibus famulis tuis N. uel omnibus fidelibus Christianis infirmis medelam sanitatis impercias. Locum lucis ac refrigerii animabus famulorum tuorum N. uel omnium fidelium Christianorum defunctorum requiem tribuas. Nostrumque omnium humilitatem placatus intendas: et ubique nos te protegente custodias. Ut eruti ab aduersitatibus mundi: et hic et in eternum sanctificati: te incessabiliter cum Angelis et Archangelis conlaudemus: ita dicentes. R\. Sanctus. Sanctus. Sanctus.

 [d 1Kb] Post Sanctus. uere sanctus: uere benedictus es tu fili Dei uiui: quia multum es incomparabiliter pius: et inestimabiliter gloriosus. Et ideo tue pietatis gloriam imploramus: et hanc tibi placationis hostiam immolamus. Ut nostras nunc orationes exaudias: crimina laxes: et peccata dimittas. uel  quicquid a te secundum tuam uoluntatem exposcimus: uelociter et clementer impercias. Quantenus nos a malis omnibus eruas: et bonis repleri concedas Christe Domine ac redemptor eterne.

Post pridie. Oratio. Credimus te Domine Iesu Christe: nostram esse salutem: nostramque redemptionem. Oramus te piissime Pater: ut hanc oblationem acceptes: atque sanctifices: [e 1Kb] eamque apud tuam clementiam exposcimus digneris concedere: et sumentium corda pietate solida a malis omnibus placatus emunda. Aufer a nobis Domine cuncta que gessimus mala: et concede nobis tempora quieta et pacifica. Bella omnia reprime; et famem auerte: clades et omnes egritudines populo tuo suspende. Mentes letifica: captiuos reuoca: confractos 443  reintegra. Nauigantes omnes ne pereant salua. Itinerantes in prosperitatem et salutem dirigere dignare: frugum abundantiam tribue: erem prosperum concede: et iram tuam: [f 1Kb] ob id quod nobis in alimoniam tribuisti: ut pius pater procul efficere iube. Ut in unum omnes scientes beneficia tua: et agnoscentes mirabilia tua: impauido animo conlaudare possimus gloriam tuam. Quo mereamur hic tibi Domine incessabiliter sine offensione seruire: et uite eterne hereditatem percipere sine fine. R\. Amen.

Ad confractionem panis. Antifona. Suscipiatur Domine sacrificium nostrum in conspectu tuo: ut placeat tibi sicut sperauimus in te.

Ad Orationem Dominicam.

Ignosce Domine: qui dum pro aliis rogare te compellor:  et per immunda labia mea tuam sanctam communionem [g 1Kb] adsume. Miserere mihi Domine mysterii tui secreta tractanti: nec indignum me misericordia tua iudices: dum pro aliis interpellare permittis: ut absolutus a meis delictis: et uiuentium famulorum tuorum. N. uel omnium fidelium Christianorum in bonis tribuere digneris. Pater noster.

Postea dicat Presb. Erue. Libera. Protege. Muni. Salua. Ac defende nos ab operibus malis: stabilire fac in cunctis bonis. Da finem peccatis nostris: et requiem omnibus fidelibus defunctis: medelam infirmis: sanitatem egrotis: pacem et securitatem omnibus fidelibus Christianis in hac die: uel in omni tempore. Quia tuum est imperium et regnum: qui uiuis et omnia regis in secula seculorum. R\. Amen.

 Dicat Presbiter. Humiliate uos benedictioni. Dominus sit semper uobiscum. R\. Et cum.

Benedictio. Benedicat uos Dominus noster iehsu Christus: qui cunctorum est auctor mirificus. R\. Amen. Precibus uestris occurrat placatus: et bona que poscitis: de sede maiestatis sue conferat  pius. R\. Amen. uobis uel famulis suis: qui uiuitis: ueniam tribuat: in uestris et in eorum peccatis: et defunctis fidelibus impertire dignetur locum lucis. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Dicat Chorus. Gustate et uidete. Require in festo Corporis Christi. fol. 267.

In Quadrag. u\. Qui uenit ad me.

Com. Repletum est. fol. 88.

Com. Refecti Christi corpore et sanguine: te laudamus Domine: alleluia: alleluia: alleluia.

Oratio. Corpus Domini nostri Iesu Christi: quod accepimus: et sanctus sanguis: quem potauimus: adhereat uisceribus nostris eterne omnipotens Deus. Ut non nobis ueniat ad iudicium neque ad condemnationem:  sed proficiat ad salutem: et ad remedium animarum nostrarum in uitam eternam. R\. Amen. Per misericordiam tuam Deus noster, etc. Dominus sit semper uobiscum. R\. Et cum. Missa acta est in nomine Domini nostri Iesu Christi. uotum nostrum sit acceptum cum pace. R\. Deo gratias.


Item Missam [a 1Kb] pro se ipso sacerdote.

[b 1Kb] Officium. Respice in me Deus: et miserere mei: alleluia: alleluia. u\. Da potestatem puero tuo: et saluum fac filium ancille tue. P. Et miserere. u\. Gloria et honor Patri. P. Et miserere.

Oratio. ueniat super me Domine donum misericordie tue: et ne in me ira tua deseuiat: habeam te in remedium saluatorem: quem pro piaculis meis metuo  habere iudicem. R\. Amen. Per misericordiam tuam Deus noster, etc. Dominus sit semper uobiscum. R\. Et cum.

In Quadragesima. [c 1Kb] Officium. Inclina Domine aurem tuam: et exaudi uerba mea: accelera ut eripias me. u\. Esto mihi in Deum protectorem: et in domum refugii: ut saluum me facias. P. Et exaudi. u\. Gloria et honor. P. Et. Oratio ut supra.


Lectio libri Thobie .

R\. Deo gratias.

In illis diebus. [e 1Kb] Orauit Thobias Dominum dicens. Iustus es Domine: et omnia iudicia tua iusta sunt et omnes uie tue misericordia et ueritas et iudicium. Et nunc Domine memor esto mei: ne uindictam sumas de peccatis meis: neque reminiscaris delicta mea:  aut parentum meorum. Quoniam non obediuimus preceptis tuis: et traditi sumus [f 1Kb] in direptionem et mortem: et improperium omnibus nationibus. Magna iudicia tua. Quia non egimus secundum precepta tua: et non ambulauimus sinceriter coram te. Et nunc Domine 444 secundum uolutatem tuam fac  mecum: et precipe in pace recipere spiritum meum. Quia cum iratus fueris: misericordiam facis. Et in tempore tribulationis: his: qui inuocant te: peccata dimittis. R\. Amen.

Dicat Presb. Dominus sit semper uobiscum. R\. Et cum.

[g 1Kb] Psallendo. Delicta iuuentutis mee Deus: et ignorantias: ne memineris Domine. u\. Secundum magnam misericordiam tuam memor esto mei Domine. P. Et ignorantias.

Dicat Presb. Silentium facite.


Sequentia Epistole Pauli Apostoli ad Romanos .

R\. Deo gratias.

Fratres. Obsecro uos per Dominum nostrum Iesum  Christum. Et per caritatem Spiritus Sancti: ut adiuuetis me in orationibus pro me ad Deum: ut liberer ab infidelibus: qui sunt in Iudea: et obsequii mei oblatio accepta fiat Hierosolimis sanctis. Et ut ueniam ad uos cum gaudio per uoluntatem Dei: et refrigerer uobiscum. Deus autem pacis sit uobiscum: et cum omnibus uobis. R\. Amen.

Dicat Presb. Dominus sit semper uobiscum. R\. Et cum.


Lectio sancti Euangelii secundum Iohannem .

Illo in tempore Dominus noster iehsu Christus loquebatur discipulis suis: dicens. Ego sum uitis uera: et Pater meus agricola est. Omnem palmitem in me non ferentem fructum: tollet eum: et omnem qui  fert fructum: purgabit eum: ut fructum plus afferat. Iam uos mundi estis propter sermonem: quem locutus sum uobis: manete in me: et ego in uobis. R\. Amen.

Dicat Presb. Dominus sit semper uobiscum. R\. Et cum.

[i 1Kb] Lauda. Alleluia. u\. Miserere mei Domine: miserere mei: quoniam in te confidit anima mea: alleluia.

In Quadragesima. [k 1Kb] Laudabo nomen Dei cum cantico: et magnificabo eum in laude.

[l 1Kb] Sacrificium. Quid dignum offeram Domino? curua genua Deo excelso: alleluia.

In Quadragesima. [m 1Kb] Sacrificium. Sacrificium Deo  spiritus contribulatus: cor contritum: et humiliatum ne despicias Deus.

Missa. Ad tuum altare concurre eterne omnipotens Deus: et prece qua ualeo: tuam misericordiam pro me: ac pro populo tuo salutem exposco: offerens hoc sacrificium maiestati tue: quod gratanter digneris ipse suscipere: cuius interuentu: quia pius es:  petitioni mee effectum concede. Da mihi Domine peccatori confessionem: que tibi sit placita. Parturiat in corde meo inenarrabiles gemitus: qui aures possint pulsare tuas. Da mentis intentionem: quo suscipiam profundam bonitatem tuam. Da sic petere pro populo: ut tuo se gratuletur muneris presidio. Da mihi lachrymas ex tuo affectu: internasque peccatorum exsoluere uincula: et adquirere gratiam postulatam. R\. Amen.

Alia Oratio. Audi Deus meus: audi lumen oculorum meorum: audi que peto: et da que petam: ut audias. Audi me precantem pro populo tuo: et hoc munus oblatum suscipere dignare placido uultu. Concede mihi: et pro quibus te peto N. remedium flagitatum. Nam si despicis: pereo: si respexeris:  uiuo. Si iusticiam meam intenderis: mortuos fateor. Si misericordiam respexeris: fetentem me suscitas de sepulchro. Suscipe ergo precem quam tibi defero: et tribue remedium: quod a te expeto. R\. Amen.

Post nomina. Oratio. Precanti mihi aurem adpone tuam omnipotens Deus: et sacrificium accepta muneris huius. Corripe me in misericordia: et non in ira. Quod odis in me: procul fac a me: et in tua uoluntate intende in me. Hostem libidinis repelle a me: et castitatis spiritum insere in me. Omne uicium mortifica in me: et animam meam uiuifica in te. Hoc da populo tuo petere: ut petitio [a 1Kb] implacita nunquam sit apud te. Hoc presta quod semper ipse custodias. Offerentium munera sint oculis tuis placita: eorumque uota ipse gratanter accepta: defunctis  famulis tuis. N. requiem tribue: ut iudicii tempore alacres ad conspectum glorie tue ualeant peruenire. R\. Amen.

Ad pacem. Oratio. Deus qui es pacis auctor: et caritatis magnificus dispensator: [b 1Kb] intende cor meum: cunctique populi: igne caritatis et pacis: qua cunctos uepres peccatorum exurat. Non exardescat cor meum in me: sed refrigeretur in te. Totum tolle quod nocet: ipsum presta quod docet. Tolle nocentia 445 cuncta: doce perseuerantia bona. Salus esto infirmitati mee: et uerus suscitator anime mee. Ut ditatus dono tuo: merear sociari electorum tuorum consortio. R\. Chorus. Amen.

Inlatio. Dignum et iustum est: nos tibi gratias agere omnipotens Deus. Qui cum Domino nostro Iesu Christo:  Sanctoque Spiritu uerus in Trinitate permanes unus. Qui humanas mentes ita igne tui amoris accendis: ut fideliter a cunctis queraris. Doce me Domine patientiam: ad sustinendum cuncta aduersa. Doce me Domine scientiam scripturarum: ut sic loquar: ne superbiam: sic taceam: ne torpescam. Sic contine: ut non cadam. Sic constringe: ut nunquam dimittas. Placita tibi sunt hec sacrificia: eaque manu Angeli tui: ipse sanctifica. Populum  tuum Deus ut bonus pastor guberna: et [c 1Kb] famulorum tuorum. N. requiem dona: et peccatorum uincula resolue gratia tua. Atque erutum a sordibus peccatorum: [d 1Kb] collegio fac coheredem: Cui merito omnes Angeli et Archangeli: non cessant clamare ita dicentes. R\. Sanctus. Sanctus. Sanctus.

Post Sanctus. uere sanctus: uere benedictus es tu Domine Iesu Christe: qui et iustos eternitatis premio ditas: et peccatores ne pereant per penitentiam saluas. Gemitus mei precem placatus intende: et postulantibus remedium benignus concede. Precipitem me esse non sinas: sed freno discipline tue prestringe me. Quod anime est [e 1Kb] obuium repelle a me: et prosperam misericordie bonitatem largire in me. [f 1Kb] Ipsud uita mea te habeat sufficientem.  Ipsud est sanitas mea: te habeat medicinam. uulnera mea patent tibi: medicinam tuam ne deneges mihi. Infusione Sancti Spiritus tui repleantur munera huius sacrificii. Tu es Deus meus saluator: et redemptor eterne.

Post pridie. Oratio. Hec hostia [g 1Kb] panis ac uini: que a me indigno tuo sunt imposita altario: [h 1Kb] regalibus sedibus tuis eterne omnipotens Deus intuere uultu placabili: et benedic per manus Angeli gloriosi. Accipe conuersionem fletus in sacrificio acceptabili tuo: et contritum fac cor: ut suspiret in uulnere suo. Medicinam qua sanetur infunde: et non deseratur uulnere. Sicque iugis peticio te medicum flagitat uerissimum: in quo nulla ambiguitas de suscepto: quos suscipis: cura quos curas: sic  contine ne dimittas. Ad exorandum clamor meus inualidus est: sic eum suscita: quod perueniat ad te. Crassam nubem sine de pectore ineo: et sereno intuitu: hominis nubilum rumpe: aduersum me. Ut sanatus per gratiam tuam merear tibi laudes persoluere placitas. R\. Amen.

Ad confractionem panis. Antifona. Domine ne ponas mala mea coram oculis tuis. Quia grauia sunt onera mea: precor te Domine miserere mei.

Ad Orationem Dominicam.

Agnoscens omnipotens Deus flagitia que gessi: uulnera tibi ostendo cordis contriti. Si mala mea respexeris: thartharea uix tormenta sufficiunt. Si pietate intenderis solita: poteris me commutare in melius. Quid non mali ego corruptibilis creatura:  et quid non boni tu creator et creature fortissimus innouator? Cecidi de manu tua uitio meo: potens es artifex: tibi iterum placitum figurare in melius. Queso omnipotens Deus: dignum me ex indigno tibi efficere a mei peccati crimine: ut merear tibi cum fideli populo tuo e terris clamare libera uoce. Pater noster.

Dicat Presbiter. Humiliate uos benedictioni. Dominus sit semper uobiscum. R\. Et cum.

 Benedictio. Dominus iehsu Christus qui est omnium consolator: ipse nos benedictionis sue repleat dono. R\. Amen. Et qui peccantes reducit ad uiam salutis: ipse nobis concedat gratiam: quam ab eo postulamus. R\. Amen. Quique nos subformauit opificio: ipse nos purget a crimine post multa annorum curricula: suo nos adtrahat in regno superno. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Dicat Chorus. Gustate et uidete.

Require in festo Corporis Christi. fol. 267.

Com. Repleti Christi corpore et sanguine: te laudamus Domine: alleluia: alleluia: alleluia.

 In Quadragesima. Qui uenit ad me.

Com. Repletum est gaudio os nostrum. Quere in primo Dominico Quadragesime. fol. 88.

Oratio. Corpus Domini nostri Iesu Christi. Quere in prima Missa uotiua omnimoda. fol. 444.


Item Missa uotiua [a 1Kb] singularis.

446 Ad Missam. [b 1Kb] Officium. Miserere mihi Domine: alleluia. Miserere mihi: alleluia. u\. Respice in me Deus: et miserere mei. P. Miserere mihi. u\. Gloria et honor Patri etc. R\. Miserere.

In Quadragesima [c 1Kb] Officium. ueniat super me Domine misericordia tua: et salutare tuum secundum eloquium tuum. u\. Et omnia alia ut supra.

Oratio. Miserere mihi Domine: miserere mei: et  quia tibi soli peccaui: indulgentiam criminum: et remissionem peccatorum a te consequi merear. R\. Amen.

Dicat Presbiter. Per misericordiam tuam Deus noster etc. Dominus sit semper uobiscum. R\. Et cum.


Lectio libri Regum III .

R\. Deo gratias.

In illis diebus: orauit Salomon Dominum dicens. Domine: omnis homo qui cognouerit plagam cordis sui: et expanserit manus suas in domo hac: tu exaudies in celo: loco habitationis tue. R\. Amen.

Dicat Presb. Dominus sit semper uobiscum. R\. Et cum.

 [e 1Kb] Psallendo. Disrumpe Domine uincula peccatorum meorum. u\. Colloca eum Domine in loco beatorum tuorum.

Dicat Presb. Silentium facite.


 Sequentia Epistole Pauli Apostoli [f 1Kb] ad Romanos .

R\. Deo gratias.

Fratres. Offeramus hostiam laudis semper Deo. id est fructum labiorum nostrorum confitentium nomini eius. Beneficientie autem et communionis nolite obliuisci: talibus enim hostiis promeretur Deus.

R\. Amen.


Lectio sancti Euangelii secundum Iohannem .

Illo in tempore. Dominus noster iehsu Christus loquebatur discipulis suis dicens. Si manseritis in me: et uerba mea in uobis manserint: quodcumque petieritis Patrem in nomine meo: petite et fiet uobis. R\. Amen.

 Dicat Presbiter. Dominus sit semper uobiscum. R\. Et eum.

[i 1Kb] Lauda. Alleluia. u\. Miserere mei Domine: miserere mei: quoniam in te confidit anima mea.

In Quadragesima [i 1Kb] Lauda. Confitebor tibi nimis in ore meo: in medio multorum laudabo eum.

[k 1Kb] Sacrificium. Auerte Domine faciem tuam a peccatis meis: et omnes iniquitates meas dele.

In Quadragesima [l 1Kb] Sacrificium. Sacrificium Deo spiritus contribulatus: cor contritum: et humiliatum non despicies Deus.

Missa. Aurem misericordie tue pande pulsanti famulo tuo N. eterne omnipotens Deus: et eius precibus adesto propicius. Auge ei Domine fidem: atque ei omnia peccata dimitte. Accepta sint in  oculis tuis Domine uota huius: et oblationem quam tibi offert inspice: et per intercessum Sanctorum tuorum N. imple peticiones eius: et omnes ipsius exaudi orationes.

R\. Amen.

Alia Oratio. Pie Domine ad maiestatis tue concurrimus thronum: preces fundimus supplicantes: ut deleantur scelera: atque uniuersa peccata famuli tui N. per hanc uotiuam oblationem sentiat indulgentie tue donum: ut per intercessum Sanctorum tuorum: beneficium consequatur eternum.

R\. Amen.

Post nomina. Oratio. Offerimus Domine hec munera famuli tui N. ut in tuo glorietur nomine: et eius uota propicius suscipias: peccata dimittas: salutem  corporis et anime concedas: requiem defunctis tribuas: et celesti regno consortes efficias. R\. Amen.

Ad pacem. Oratio. Domine Deus omnipotens: qui dixisti per Iesum Christum Dominum nostrum: pacem  meam do uobis: pacem meam commendo uobis. Petimus Domine Deus noster: ut pacem quam in tuo nomine propinamus: fixam in cordibus nostris in perpetuum teneamus. Et hanc uotiuam oblationem quam tibi offert famulus tuus N. suscipere digneris. Et propicius peccata dimitte: salutem concedas: eius languores placatus semper abstergas.

R\. Amen.

Inlatio. Dignum et iustum est: equum uere et salutare est: nos tibi gratias agere et laudes: sacrificia spiritualia celebrare: Domine sancte Pater eterne omnipotens Deus per Iesum Christum Dominum nostrum. Qui factus mundi sacrificium: expiauit effusione sanguinis sui peccata hominum. Ob hoc te deprecamur omnipotens Pater per ipsum: qui pependit  in ligno propter salutem nostram: ut hanc oblationem 447 que pro famulo tuo N. a nobis offertur sanctificare digneris. Ut sicut Sanctis peruenit ad coronam: ita ei occurrat ad ueniam. Ut mereatur per hoc sacrificium a cunctis emundari sordibus peccatorum: et reconciliatum tibi per Iesum: sereno uultu respicias: atque ei omnia peccata dimittas. Seueritatem iudicii tui ab eo suspendas: et miserationis tue clementiam super eum infundas. Presta Pater perpetue per Dominum nostrum Iesum Christum filium tuum: quem conlaudant Angeli: atque Archangeli non cessant clamare quotidie: una uoce dicentes. R\. Sanctus. Sanctus. Sanctus.

Post Sanctus. uere sanctus: uere benedictus Dominus noster iehsu Christus filius tuus: unigenitus  tuus: primogenitus noster. [a 1Kb] Primogenitus in gratia: unigenitus in natura. Primogenitus: quia nemo ante ipsum. Unigenitus: quia nemo post ipsum. Christus Dominus ac redemptor eternus.

Post pridie. Oratio. Recolentes Domine sancte Pater eterne omnipotens Deus: preceptis tuis precamur inclitam tue clementie maiestatem: et [b 1Kb] mysterium passionis Iesu Christi filii tui Domini nostri: ut hic panis: quem lignum crucis [c 1Kb] coxit: et hic calix: quem torcular passionis expressit: benedictionem tue diuinitatis accipiant: ueramque salutem sumentibus prestent: ut quicumque exinde sumpserimus: specialem gratiam consequi mereamur. R\. Amen.

 Ad confractionem panis. Ant. Patientiam habe in me Domine: quia tu fecisti me: posuisti mihi nomen nouum: et dixisti mihi: uade et reuertere uelociter: quia puluis es: et in puluerem reuerteris.

Ad orationem Dominicam.

Exultent in te Domine anime nostre: et placabili pietate suscipiantur a te uota nostra: quesumus: resurrectio unigeniti tui gaudium mentibus nostris tribuat: et tristiciam de cordibus nostris expellat: ut cum iocunditate et uoce exultationis obsequia deferamus in conspectu maiestatis tue. Ut orationem: quam Dominus noster Iesu Christus filius tuus orare precepit: sic dicere mereamur e terris. Pater noster.

 Dicat Presbiter. Humiliate uos benedictioni. Dominus sit semper uobiscum. R\. Et cum.

Benedictio. uota uestra atque sacrificia clementis Dei gratiam benigne suscipiant. R\. Amen. Orationes uestras exaudiat: uestra peccata dimittat. R\. Amen. Auferat a uobis omnia mala: que gessitis: et tribuat gratiam: quam ab eo deposcitis. R\. Amen. Per misericordiam ipsius Dei nostri: qui est benedictus etc. Dominus sit semper uobiscum. R\. Et cum.

Dicat Chorus. Gustate. Quere in festo Corporis Christi. fol. 267.

Com. Refecti Christi corpore et sanguine te laudamus Domine: alleluia: allel. allel.

In Quadragesima. Qui uenit ad me.

Com. Repletum est gaudio. Quere in I. hebd. Quadragesime.  fol. 98.

Oratio. Corpus Domini nostri Iesu Christi. Quere in prima Missa uotiua omnimoda et omnia alia. fol. 444.


Item Missa de [d 1Kb] itinerantibus.

Ad Missam. [e 1Kb] Officium. Angelus Domini bonus comitetur tecum: alleluia: et omnia bona preparet itineri tuo: et iterum cum gaudio reuertaris ad nos: alleluia. u\. Mittat tibi auxilium de sancto: et de Syon tueatur te. P. Et omnia. u\. Gloria et honor Patri etc. P. Et omnia.

Oratio. uiam iniquitatis amoue a nobis Domine: et de lege tua miserere nobis; ut et peccandi a nobis consuetudinem tollas: et recte uiuendi perseuerantiam  tribuas. R\. Amen. Per misericordiam tuam Deus noster etc. Dominus sit semper uobiscum. R\. Et cum.


Lectio libri [a 1Kb] Ione Prophete .

R\. Deo gratias.

Hec dicit Dominus. State super uias: et uidete: et interrogate de semitis antiquis que sit uia bona: et ambulate in ea: inuenietis requiem animabus uestris ait Dominus omnipotens. R\. Amen.

Dicat Presb. Dominus sit semper uobiscum. R\. Et cum.

[c 1Kb] Psallendo. Iacta in Domino cogitatum tuum: et ipse te enutriet. u\. Reuela Domino uiam tuam: spera in eum. P. Et ipse te.

Dicat Presbyter. Silentium facite.


 Sequentia Epistole Pauli Apostoli ad Ephesios .

R\. Deo gratias.

Fratres. [e 1Kb] Eramus aliquando tenebre: nunc autem lux in Domino: sicut filii lucis ambulate in dilectione: sicut et Christus 448 dilexit nos. Et tradidit semetipsum pro nobis oblationem et hostiam Deo in odorem suauitatis. R\. Amen.


Lectio sancti Euangelii secundum Mattheum .

Illo in tempore. Dominus noster iehsu Christus loquebatur discipulis suis: dicens: Petite: et dabitur uobis: querite: et inuenietis: pulsate: et aperietur uobis. Omnis enim qui petit: accipit: et qui querit inuenit: et pulsanti aperietur. R\. Amen.

Dicat Presb. Dominus sit semper uobiscum. R\. Et  cum.

[g 1Kb] Lauda. Alleluia. u\. Eduxit Dominus populum suum in exultatione: et electos suos in letitia. P. Alleluia.

[h 1Kb] Sacrificium. Deprecatus est populus faciem Dei: et exaudiuit illum Dominus: et dedit ei salutem: et immolauit Sacerdos holocaustum matutinum in odorem suauitatis: alleluia.

Missa. Iesum Christum Dominum nostrum: qui directa itinerantium uia: et commeantium salus est indefessa: fratres karissimi prece flagitemus continue: ut hunc famulum suum. N. qua egredietur uia: et corporali salute pollentem: et spiritualibus consiliis efficiat fortiorem. Quo et diuinis nutibus placeat: et adgressum iter cum prosperitate expediat. R\. Amen.

 Alia Oratio. Adesto Domine precibus nostris: et iter famulorum tuorum. N. in pace iube dirigere. Comitetur eis gratia tua: infirmitas illis non accedat propria: aduersitas eis non impediat aliena. Sit eis  in comitatu uisitatio Angelica: qui eos a delictis expiet: et ab aduersis custodiat. Quo in omnibus tuo roborati auxilio: gratia a te instruantur: quid agant: per te acta perficiant: desiderata impleant: ad destinata perueniant: ad propria iterum cum prosperitate succedant. P. Amen.

Post nomina. Oratio. Propiciare supplicationibus nostris: et iter famulorum tuorum. N. precedat gratia tua: et subsequente tua pietate eis comitare. Ut de actu atque incolumitate sua misericordia tua pariter gaudeamus. Defunctorum spiritus et animas in locum refrigerii constitue: et nobis seruis tuis. N. indulgentie fructus concede propicius. R\. Amen.

Ad pacem. Oratio. Domine Deus patris nostri Abraam: deduc uiam famulorum tuorum. N. in pace:  et illo caritatis diuine eos igne incende quo pacifici ad destinata perueniant: per pacem cuncta disponant: et ad desiderata pacis tuo fulti animo pergant. R\. Amen.

Inlatio. Dignum et iustum est: nos tibi semper gratias agere Domine sancte Pater eterne omnipotens Deus; cuius habitatio in caritate: et locus in pace est: per quem nec corporali absentia: catena dilectionis his [i 1Kb] scinditur: nec sancti amoris quotidianus ardor dum deest: [i 1Kb] fraterne dilectionis extinguitur: sed potius in desiderio recordationis augetur. Pro quo te petimus et rogamus: ut in nobis maneat uera puraque indefessis dilectio: [k 1Kb] que fraterne dilectione memorie semper commendet absentes: et de corde non excludat longius abeuntes.  Dignare Domine prosperum facere iter famulorum tuorum. N. sicut prospere egit Thobias: cui deputasti Angelum Raphelem. Custodi eos ac defende ab omnibus insidiis inimici: sicut Ioseph a fraternis muscipulis eruens: in conspectu Regis gratiam tuitionis ei misericors condonasti. Per quem conlaudant te Domine Angeli atque Archangeli: ita dicentes. R\. Sanctus. Sanctus. Sanctus.

Post Sanctus. uere sanctus: uere benedictus es Domine Deus noster: qui nec per spacia locorum: nec per interualla temporum ab his quos tueris discedis. Adesto quesumus famulis tuis. N. in te ubique fidentibus: et per omnem quam ituri sunt uiam: dux eis atque protector esse [l 1Kb] digneris. Nihil aduersitatis eis noceat: cuncta eis sint prospera: ut sub opere  tue dextere: quod iusto petierint desiderio: celeriter consequantur [m 1Kb] effectum. Christus Dominus ac redemptor eternus.

Post pridie. Oratio. Accipe Domine hec famulorum  tuorum N. uotiua sacrificia: eos ubique protege manu tua: et quia tu es uia: ueritas: et uita: in ueritate tua facito eos ambulare: et a uia recta nullo modo declinare. Tribue eis mansionem: tribue et defensionem: effectum actionis: et profectum bone deliberationis. Ut nullis scandalis seculi impediantur: nullisque aduersitatibus inimicorum fragantur: sed in incolumitate omni 449 manentes: perueniant ad locum quem desiderant: Angelo tuo sancto protegente et precedente. R\. Amen.

Ad confractionem panis. Antiph. Defensor iuste defende nos, et libera nos de manu inimicorum nostrorum.

Ad Orationem Dominicam.

Adtende Domine nostram propicius precem, et  iter famulorum tuorum in prosperitate et salute iube dirigere. Quo et illis et nobis prospera impetremus: cum ad te nunc proclamauerimus dicentes e terris. Pater noster.

Dicat Presb. Humiliate uos benedictioni. Dominus sit semper uobiscum. R\. Et cum.

Benedictio. Dirigat Dominus uiam famulorum suorum. N. nosque pro eis exaudiat supplicantes, ut habeant iter rectum: in Domino cor directum. R\. Amen. Desiderata bona cum prosperitate expleant: et ubicunque perrexerint: gratiosi existant. R\. Amen. Ut iter quod nunc adgrediuntur: et in humilitate inchoant: cum prosperitate miserante Domino perficiant. R\. Amen. Per misericordiam ipsius Dei nostri etc. Dominus sit semper uobiscum. R\. Et  cum. Dicat Chorus. Gustate. Quere in festo Corporis Christi. fol. 267.

Com. Refecti Christi corpore et sanguine te laudamus Domine: alleluia: alleluia: alleluia.

Oratio. Corpus Domini nostri Iesu Christi. Et omnia alia require in I. Missa omnimoda. fol. 443.


Item Missa [a 1Kb] de tribulationibus.

[b 1Kb] Officium. A labiis iniquis et a lingua dolosa libera nos Domine: alleluia. u\. Memento congregationis tue: quam creasti ab initio. P. Et a lingua. u\. Gloria et honor Patri. P. Et a lingua.

Oratio. [c 1Kb] Libera nos Domine a labiis iniquis: et a lingua [d 1Kb] dolosa: et presta: ut nec peccatori adcusanti [e 1Kb] auditum prebeat: nec plebs tua eius [f 1Kb] disciplinis adquiescat: nec iram tuam suggestio fallax  commoueat. [g 1Kb] Sed tua quesumus ipsum inimicum  humani generis callidum insidiatorem framea diuina concide: et pro miseriis pauperum [h 1Kb] succurre inclita bonitate. R\. Amen. Per misericordiam tuam Deus noster etc. Dominus sit semper uobiscum. R\. Et cum.


Lectio libri Hester .

R\. Deo gratias.

In diebus illis: orauit Hester Dominum dicens. Memento Domine et ostende nobis in tempore tribulationis nostre. Et da mihi fiduciam Rex Deorum: et uniuerse Domine potestatis. Tribue sermonem compositum in ore meo in conspectu leonis: et transfer cor illius in odium hostis nostri. Nos autem libera a manu sua: et adiuua me: nullum alium habentem auxiliatorem nisi te Domine. R\. Amen.

 Dicat. Presb. Dominus sit semper uobiscum. R\. Et cum.

[i 1Kb] Psallendo. Da nobis Deus auxilium in tribulatione. Quia uana est salus hominis. u\. In Deo faciemus uirtutem: et ipse ad nichilum deducet tribulantes nos. P. Quia uana est.

Dicat Presb. Silentium facite.


Sequentia Epistole Pauli Apostoli ad Corinthios .

R\. Deo gratias.

Fratres. Benedictus Deus et Pater Domini nostri Iesu Christi: Pater misericordiarum. et Deus totius consolationis: qui consolatur nos in omni tribulatione nostra: ut possimus et ipsi consolari eos:  qui in omni pressura sunt. Per exhortationem qua exhortamur et ipsi a Deo. Quoniam sicut abundant passiones Christi in nobis: ita [l 1Kb] per Iesum abundat consolatio nostra. Siue autem tribulamur pro uestra exhortatione: que operatur [m 1Kb] in tolerantia earundem passionum: quas et nos patimur: et spes nostra firma pro uobis. Scientes quoniam sicut socii passionum estis: sic eritis et consolationis. Non enim uolumus ignorare uos fratres de tribulatione nostra: que facta est in Asia. Quoniam supra modum grauati sumus supra uirtutem: ita ut tederet nos etiam uiuere. Sed ipsi in nobis responsum mortis [n 1Kb] habuimus: sed in Deo qui suscitat mortuos: qui de tantis periculis eripuit nos: et eruet: in quem speramus. Quoniam et adhuc eripiet adiuuantibus uobis [o 1Kb] per  fidem: que est in Christo Iesu Domino nostro. R\. Amen.


 Lectio sancti Euangelii secundum Iohannem .

Illo in tempore. Dominus noster iehsu Christus loquebatur discipulis suis dicens. Amen amen dico uobis: tristicia uestra uertetur in gaudium. Mulier cum parit tristiciam habet: quia uenit hora eius. Cum autem peperit puerum: iam non meminit pressure propter gaudium: quia natus est homo in mundum: et uos igitur nunc quidem tristiciam habetis: iterum autem uidebo uos: et gaudebit cor uestrum: et 450 gaudium uestrum nemo tollet a uobis. R\. Amen.

Dicat Presb. Dominus sit semper uobiscum. R\. Et cum.

[b 1Kb] Lauda. Alleluia. u\. Conuerte Domine luctum  nostrum in gaudium: et dolores nostros in leticiam: alleluia.

[c 1Kb] Sacrificium. Sacrificium Deo spiritus contribulatus: cor contritum et humiliatum Deus non despicies.

Missa. Deum: qui contritorum non despicit gemitum: et merentium non aspernatur affectum: lachrymosis precibus fratres dilectissimi supplicemus: ut hanc singularis uictime hostiam: quam pro tribulatis seruis suis N. [d 1Kb] ad reuelationem fidenter offerimus: dignetur acceptare propicius: tribuatque: ut quicquid contra eos diabolica: atque humana moliuit aduersitas: ad nichilum redigat: et consilio pietatis adlidat. Ut in nullo de aduersis lesi: eidem mereantur inlesi offerre sacrificium. R\. Amen.

 Alia oratio. Domine Iesu Christe: qui nos per multas tribulationes perducis ad regnum tuum, erudiens nos aduersitatum iaculis: aduersantium acuens machinamentis: oblatam tibi hanc oblationem: quam tibi Ecclesia tua pro liberatione seruorum tuorum N. offert: serenus accepta. Non eos fraus humana deiiciat. Non tua deitas ex iudicio puniat. Non iniquitas propria: non aduersitas arguat aliena: si quid tibi delinquunt: ignosce: siquid offendunt: omnibus tu dimitte: submoue ab eis cruciatus mentis simul: egritudines cordis et corporis. Ut te compuncti corde requirant: et a te acti non doleant per te sustentati: aduersa despiciant: et a te correcti diligenter exquirant. R\. Amen.

Post nomina. Oratio. Offerentium tibi de nominibus  recitatis: postulamus misericordiam pietatis tue: ut seruis tuis N. in pressuris interesse digneris. Non quo eos [e 1Kb] uiuendo damnes, sed quo eos patiendo saluifices: ut tuo roborati auxilio gratie, ab imminenti liberentur oppressione: hisque a nobis hostiis inuocatus: et defunctis concedas requiem postulamus. R\. Amen.

Ad pacem. Oratio. Charitas illa: que per Spiritum Sanctum nostris est diffusa uisceribus: te Deus Pater  gemebunda lachrymatione exurat: ut famulos tuos N. ab omni periculo: cruciatu: uel necessitate exemptos: nobiscum facias in tranquillitate et pace semper manere statutos. R\. Chorus. Amen.

Inlatio. Dignum et iustum est: nos tibi gratias agere Domine sancte Pater eterne omnipotens Deus: per Iesum Christum filium tuum Dominum nostrum: qui consolatur nos in omni tribulatione nostra: ut possimus et ipsi consolari eos: qui in omni pressura sunt. De illo fidentes: et per illum in tentatione non deficientes. Ille nos armis iusticie: ille galea salutis munit: atque circumdat. Ne adtollamur in prosperis: ne deiiciamur in aduersis. Ne immundorum spirituum iaculis: ne aduersantium nobis penetremur sagittis. Ut pressure seculi nos ad  eternam pertrahant gloriam: ut tribulationes mundi dona nobis exaptent celestia. Per quem te summe Deus rogamus: ut precem Ecclesie tue adtendere: et propitiabili dignatione ad hec munera respicere iubeas: que tibi pro uisitatione et releuatione pressure serui tui N. offerimus. Iam iam Domine respice super eos uultu placabili: et misericordia singulari. Remoue ab eis: quod seuicia [f 1Kb] maioris promittit: quod iniquorum prauitas intulit: quod prauorum in consiliis aduersitas alligauit. Quod ex iudicio imminet: quod ex sententia pendet. Quod conspiratione machinatum: quod accusatione conuictum: quod propriis iniquitatibus gestum: quod alienis est fictionibus alligatum. Quod pressuris deiicitur: quod cruciatibus premitur: quod angustiis angustiatur.  Non iusticiam tuam in iniusticia eius exerceas: sed potius pietatem tuam in eius iniusticia manifesta: non eos in persecutione deiicias. Non in flagello prosternas: non per murmurationem abiicias: non per tolerantiam perdas. Sed per tribulationem exerce: per pietatem adtolle: per misericordiam rege. Quod per te ab inimicorum iaculis [g 1Kb] tacti: hac presenti tribulatione exempti: Deum in trinitate consona uoce proclamantes atque ita dicentes. R\. Sanctus. Sanctus. Sanctus.

Post Sanctus. uere sanctus: uere benedictus Dominus noster iehsu Christus: qui sic nos hic: tribulationum censura contundit: aduersantium stimulis erudit: lacerantium aduersitatibus frangit: ut post dolores ueniamus 451 ad requiem: post labores:  inueniamus mercedem: hic tibi Pater omnipotens hec sacrificia: reddat [h 1Kb] : hic nostris precibus faueat: hic seruos tuos N. pro quibus hec tibi offerimus dona: ab omnibus pressuris absoluat: ac redimat: et gratie tue eisdem quantotius multiplex solamen imperciat. Christus Dominus ac redemptor eternus.

Post pridie. Oratio. Deus qui tribulatos corde sanas: et mestificatos actu iustificas: hanc propicius  hostiam dignanter [a 1Kb] accende: quam tibi pro seruorum tuorum N. offerimus liberatione. Tu et hec benignus accepta: et illorum pro quibus offertur: sana discrimina. Tribulationum eorum attende miseriam: et angustiarum illorum submoue pressuram: ut exuti ab omnibus quibus quatiuntur malis: in tuis semper delectentur exultare iudiciis. R\. Amen.

Ad confractionem panis. Antiphona. Domine non ponas mala mea coram oculis tuis: quia grauia sunt onera mea: precor te Domine: miserere mei.

Ad Orationem Dominicam.

Dimitte Deus peccata nostra: et tribue nobis misericordiam tuam. Quo oris nostri alloquio deprecantium seruorum tuorum N. humilitatem adtendas: uincula soluas: delicta deleas: tribulationem inspicias:  aduersitatum pellas affectum: peticionis nostre largiaris effectum e celis: cum ad te nunc proclamauerimus e terris. Pater noster.

Dicat Presb. Humiliate uos benedictioni. Dominus sit semper uobiscum. R\. Et.

Benedictio. Christus Dominus: qui uos precepto suo obedientes: pro seruis suis liberationem coram se inspicit: gemere faciat: et uos inlatis tribulationibus non preire [Forte perire]. R\. Amen. Frangat inimicorum uestrorum audaciam: et tribulatione atque aduersitate: uobiscum eos perducat ad celestia regna. R\. Amen. Ut pressuris seculi cum illo carentes: et hic et in futuro mereamini esse felices. Per misericordiam ipsius Dei nostri etc. Dominus sit semper uobiscum. R\. Et cum.

 Dicat Chorus. Gustate. Quere in festo Corporis Christi. fo. 267.

Com. Refecti Christi corpore et sanguine te laudamus Domine: alleluia: alleluia: alleluia.

In Quadragesima. Qui uenit ad me.

Com. Repletum est gaudium. Quere in prima hebdomada Quadrag. fo. 88.

Oratio. Corpus Domini nostri Iesu Christi. Quere in prima Missa uotiua omnimoda: et similiter omnia alia. fo. 343.


Item Missa quam Sacerdos immolat pro alio Sacerdote fratre suo uiuo.

Ad Missam officium: et omnia alia dicantur de Missa quam Sacerdos pro se dicit folio 444. excepta Missa.

 Missa. Diuina [b 1Kb] ad te Domine fratres mei preceptione commoniti: ut inuicem nos diligamus [c 1Kb] sicut proximos nostros: ut nos ipsos diligamus alternatim: [d 1Kb] famulum tuum N. Sacerdotem fratrem nostrum te Dominum prece postulare debemus: ut qui uotiuis  oblationibus eum tibi propiciari confidunt: nostris precibus in omnibus adiuuemur. R\. Amen.

Alia Oratio. Suscipe Deus supplicantem famulum tuum N. fratrem nostrum Sacerdotem: [e 1Kb] uotiuum tibi munus oblatum est: multiplici ob hoc eum locupleta fenore gratiarum. Ut qui te his honorat: in spontaneis uotis te largiente ditetur premiis infinitis. R\. Chorus. Amen

Post nomina. Oratio. Faue Deus famuli tui N. [f 1Kb] pro fratre meo fidelissimo [g 1Kb] uotis: et eum ab omnibus absterge peccatis. Quo huius sacrificii oblatione placatus: et illius pro quo te poscimus uota acceptes: et defunctos fideles in pace refrigeres. R\. Amen.

Ad pacem. Oratio. Deus qui uotiuis semper precibus delectaris: deuotum famulum tuum Presbyterum  fratrem meum N. locupleta fenore pacis: ut per hoc id quod offert tibi sit acceptum: quod perpetue pacis fuerit uinculo premunitum. R\. Amen.

Inlatio. Dignum: et iustum est: nos tibi omnipotenti Deo uota reddere: quo placeris inspiras: uotiua nos inspiratione remuneras. Te ob hoc rogamus supplici prece: [h 1Kb] ob hanc serui tui N. pro fratre meo oblationem Domine dignanter intendas: et peccata deleas: orationes accipias. Ut liberatus ab omni aduersitate: et hic et in eternum sit sanctificatus cum Angelis: qui te sine fine conlaudant: ita dicentes. R\. Sanctus. Sanctus. Sanctus.

452 Post Sanctus. uere sanctus: uere benedictus es Domine Deus omnipotens: qui salubres inspiras res uoti: [i 1Kb] acceptores sacrificii: Christus Dominus  ac redemptor eternus.

Post pridie. Oratio. [i 1Kb] Sanctifica Deus oblationem serui tui fratris mei. N. tibi hec sacrificia delibantis. Donans ei: ut remissionem suorum accipiens criminum: indesinenter tibi uotis iugibus famuletur. R\. Amen.

Ad confractionem panis. Antiphona. Domine non ponas mala mea coram oculis tuis: quia grauia sunt onera mea: precor te Domine: miserere mei.

Ad Orationem Dominicam.

Orationem fratres karissimi dicturi dominicam: propter hec uotiua primum nos postulare conuenit sacrifia: ut diuina bonitas oblatorem famulum suum: N. Presbyterum fratrem meum [k 1Kb] famulum suum oblatis preueniat in benedictione dulcedinis: nos quoque  sequenter exaudiat ad se proclamantes e terris. Pater noster.

Dicat Presbiter. Humiliate uos benedictioni. Dominus sit semper uobiscum. R\. Et cum.

Benedictio. Fideli sermone serui sui N. pro fratre  suo uotum Dominus clementer acceptet: et ab omnibus suis peccatis iustificet. R\. Amen. uota eius sacrificando multiplicet: et orationes eius iubeat exaudire. R\. Amen. Quo cum uniuersitate electorum: et pie sacrificium suum Domino reddat: et se in omnibus eidem placiturum exhibeat. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Dicat Chorus. Gustate. Quere in festo Corporis Christi. fo. 267.

Com. Refecti Christi corpore et sanguine: te laudamus Domine: alleluia: alleluia: alleluia.

Oratio. Corpus Domini nostri. Quere in I. missa omnimoda et similiter omnia alia. fo. 443.


 Missa [a 1Kb] de uno infirmo. [b 1Kb] Officium.

Miserere mihi Domine: alleluia. u\. Quoniam infirmus sum. Sana me Domine: alleluia: alleluia. u\. Et anima mea turbata est ualde: sed tu Domine usquequo. P. Quoniam infirmus.

In Quadragesima. [c 1Kb] Officium. Miserere mihi Domine: miserere mihi. u\. Ecce tempus est: ut miserearis mihi.

Omnia alia ut supra.

Oratio. Miserere mihi Domine: miserere mihi: et ne me infirmitas afferat in mortem. Sana me Domine: ut anima turbata per culpam sit tranquilla per gratiam: effunde medicinam egroto: et ueniam presta delictis. R\. Chorus. Amen.

Dicat Presbiter. Per misericordiam tuam Deus noster:  qui es benedictus: et uiuis: et omnia regis in secula seculorum. R\. Amen. Dominus sit semper uobiscum. R\. Et cum spiritu tuo.


Lectio libri [d 1Kb] Esaye Prophete .

R\. Deo gratias.

In illis liebus. Egrotauit Ezechias Rex usque ad mortem: et introiuit ad eum Esayas filius Amos [e 1Kb] prophete et dixit. Hec dicit Dominus Deus. Precipe domui tue: quia morieris enim: et non uiues. Qui conuertit faciem ad parietem: et orauit Dominum dicens. Obsecro Domine: memento mei: quomodo ambulauerim coram te in ueritate: et corde perfecto: et quod placitum est coram te fecerim. Fleuit itaque Ezechias fletu magno. Et antequam egrederetur Esayas mediam partem atrii: factus est sermo  Domini ad eum dicens. Reuertere: et dic Ezechie duci populi mei: Hec dicit Dominus Deus Dauid patris tui. Audiui orationem tuam: et uidi lachrymas tuas: et ecce [f 1Kb] sanaui te: et adiiciam super dies tuos quindecim annos [g 1Kb] et sanabo te: et de manu Assiriorum protegam te: [h 1Kb] dicit Dominus exercituum. R\. Amen.

 Dicat Presbiter. Dominus sit semper uobiscum. R\. Et cum spiritu tuo.

[i 1Kb] Psallendo. Exaltabo te Domine: quoniam suscepisti me. Nec delectasti inimicos meos super me. u\. Domine Deus meus clamaui ad te: et sanasti me: et eduxisti ab inferis animam meam: saluasti me a descendentibus in lacum.

Dicat Presbit. Silentium facite.


Sequentia Epistole Iacobi Apostoli ad duodecim tribus .

R\. Deo gratias.

Charissimi. Tristatur aliquis uestrum: oret equo animo: et psallat. Infirmatur quis in uobis: inducat Presbyteros Ecclesie: et orent super eum: ungentes eum oleo [k 1Kb] sancto in nomine Domini: et oratio fidei  saluabit infirmum: et alleuabit eum Dominus. Et si in peccatis sit: remittentur ei. R\. Amen.


453 Lectio sancti Euangelii secundum Mattheum .

Illo in tempore. Cum uenisset iehsu in domum Petri: uidit socrum eius iacentem: et febricitantem. Et tetigit manum eius: et dimisit eam febris. Et surrexit: et ministrabat ei. uespere autem facto obtulerunt ei multos demonia habentes: et eiiciebat spiritus uerbo: et omnes male habentes curauit. R\. Chorus. Amen.

Dicat Presbiter. Dominus sit semper uobiscum. R\. Et cum spiritu tuo.

[m 1Kb] Lauda. Alleluia. u\. ueniat super me misericordia tua Domine: salutare tuum secundum eloquium  tuum. R\. Alleluia.

In Quadragesima. [n 1Kb] Lauda. Laudabo nomen Dei mei cum cantico: et magnificabo eum in laude.

[o 1Kb] Sacrificium. Deprecatus est populus faciem Dei: et exaudiuit illum Dominus: et dedit ei salutem: et immolauit Sacerdos holocaustum matutinum in odorem suauitatis: alleluia.

In Quadragesima. Sacrificium. Sacrificium Deo spiritus contribulatus: cor contritum et humiliatum Deus non despiciet.

Missa. ualde quidem pauescimus Domine: ne inlata nobis temporalis ad purgationem non expiet ultio: dum murmurare non pertimescimus in flagello. Sed quia peccatis ingruentibus obcecamur: tu corda nostra inradia afflatu intime uisionis: quo  et iuste nobis a te credamus penas infligi: et cruciatione inlati supplicii: ab omnibus mereamur criminibus expiari. Specialiter quoque te quesumus omnipotens Deus pro famulo tuo N. ut quia culpas atque errata sua ante altare tuum aperit: criminis beneficium sentiat corrigendi. R\. Amen.

 Alia Oratio. Iesu Saluator humani generis: qui corpus in te suscipiens nostre mortalitatis: alios ad purgationem feriendo castigas: alios ad damnationem flagellando reseruas. Te suppliciter quesumus: et humili deuotione precamur: ut famulum tuum N. quem egritudinis molestia quassat: pietatis tue miseratio resecatum absoluat. Da ei Domine: quicquid pietati tue deliquit in seculo: totum in eo puniat inlata correptio. Dolorum eius ac febrium: ita sana discrimina: ut cum his etiam eius aboleantur piacula. Non indurando pena cerceat reum: sed absoluat miseratio iam prostratum. Mitiga in eo Pater et Domine estus febrium: putredines ulcerum: contractiones neruorum: atque cunctarum cruciationes infirmitatum. Sit in eo quesumus ita respectus  pie parcentis: ut nec infirmitatum ulterius saucietur stimulis: nec penam post transitum sentiat de commissis. R\. Amen

Post nomina. Oratio. Deus in cuius libro sunt uocabula renotata mortalium: concede nobis omnibus ueniam delictorum. Et presta nobis famulis tuis: ut famulum tuum N. quem immensus languor excruciat: miseratio tua reparet ad medelam. Et cui ambitio piaculi adduxit dolorem: adducat etiam confessio salutis optabilem sanitatem. R\. Amen.

Ad pacem. Oratio. Pacem tuam quesumus Domine infunde uisceribus nostris: qui eam discipulis tuis commendasti ascensurus in celos. Quo ita cor nostrum satietate tue abundet dulcedinis: ut caritate Sancti Spiritus affluentes: tolerabiliter sustineamus  in hoc corpore pro nostris criminibus inlata flagella: cum te recogitauerimus sustinuisse pro impiis crucis dura exitia. R\. Amen.

Inlatio. Dignum et iustum est: nos tibi gratias agere: Domine sancte Pater omnipotens Deus: qui sic humanum genus et in hoc corpore tribulationis censura conteris: [a 1Kb] in edificio illo patrie celestis: nec securis habeat quod remordeat: nec ascia quod contundat. Non tribulatio quod exurat: non infirmitas quod excoquat. Non adtritio quod deprimat: non molestia quod consumat. Non periculum quod perimat. Non aduersitas quod distendat. Non casus quod diruat: non coangustiatio quod obstrudat. Quod hic diuersus est aduersitatibus extra contusus: atque  expiatus homo [b 1Kb] erroribus: merito iam ibi purus: purum uideat Deum. Quo ornamentis ciuitatis ipsius mereatur affigi post transitum: 454 habens locum sibi a Deo solius glorie preparatum. Pro quo te poscimus sancte Pater omnipotens Deus: ut famuli tui N. culparum nodositates expurges: et cunctas egrimoniorum molestias expies. Remoueantur ab eo febres corporum ad salutem: et moriantur in eo uoluntates proprie: ad libidinis euacuandam perniciem. Expelle ab eo ferocissimos corporum morbos: egrimoniorum uirulenta pericula: contractiones febrium: atque uniuersarum molestiarum perniciosa  discrimina. Sicque cum eo [c 1Kb] misericordia consiliis age: ut et hic illum infirmitas a lapsibus uiciorum expurget: et reparatio uisitationis tue quantotius corroboret ad salutem. Expolietur criminibus in atritione flagelli: et uestiatur uirtutibus in expiatione delicti. Da ei Domine: ut quicquid temporaliter flagellatur in corpore: perpetuam ei proficiat ad salutem. Da ei tolerandi tuis in persecutionibus uotum: ut tolerantie sue perficiat fructum. Sitque ei amabilius pro admissis criminibus: in carne sustinere penuriam: dum hoc sibi opitulari crediderit ad coronam. Ut feliciter peragens huius uite excursum: ad te perueniat in ablutione peccaminum: sortemque capiat in terra uiuentium. Preconia tibi depromat laudum: cum omni milicia Angelorum ita proclamans:  atque dicens. R\. Sanctus. Sanctus. Sanctus.

Post Sanctus. uere sanctus: uere benedictus: Dominus noster iehsu Christus filius tuus. Qui ideo delinquentibus occasionem tribuit corrigendi: ut non sit in eis quod puniat censura iudicii. Ob hoc te per ipsum pie Pater exposcimus: ut hoc accipias pro sacrificio laudis: quod famulus tuus N. adteritur uirga correctionis. Christe Domine ac redemptor eterne.

Post pridie. Oratio. Sana quesumus Domine uulnera famuli tui N. egritudinem perime: peccata dimitte. Oblationem suscipe: et sic eum flagella in seculo: ut post transitum Sanctorum mereatur adiuuari consortio. R\. Amen.

Ad confractionem panis Ant. Domine si uis: potes  me saluare.

Ad Orationem Dominicam.

Deus in cuius manu est correctionis [d 1Kb] iudicium: et saluationis ac misericordie uotum: quique flagellas peccatores. ut redeant: et occasionem admonendi tribuis ne recedant. Presta nobis quesumus supplicibus tuis: ut eo momento famulo tuo N. integritas salutis a te dirigatur e celis: qua fide: quo fomento nos proclamauerimus e terris. Pater noster.

Dicat Presb. Humiliate uos benedictioni. Dominus sit semper uobiscum. R\. Et cum.

Benedictio. Omnipotens Deus: qui fidelissimum famulum suum N. corporali corripit uulnere: ipse  uos et illum a corporis mentisque egritudinibus expiet. R\. Amen. Quique nostram in se suscepit infirmitatem: ipse uobis et illi tribuat tolerantie sine fine mercedem. R\. Amen. Sicque omnes in commune eius pietas foueat: ut nec correptione nostra salus deseuiat: nec desperatione infirmitas inlata succumbat. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Dicat Chorus. Gustate. Require in festo corporis Christi. fo. 267.

Com. Refecti Christi corpore et sanguine: te laudamus  Domine alleluia: alleluia: alleluia. In Quadragesima. Qui uenit ad me.

Com. Repletum est gaudio. Quere in I. hebd. Quadragesime. fo. 98.

Oratio. Corpus Domini nostri. Quere in I. Missa omnimoda. Et similiter omnia alia. fo. 443.


Missa [a 1Kb] pro Infirmis. [b 1Kb] Officium.

Saluos nos faciat dextera tua: alleluia: et exaudi nos Domine Deus noster: alleluia: alleluia. u\. Ad te leuamus oculos nostros: qui habitas in celis. P. Et exaudi nos. u\. Gloria et honor Patri. P. Et exaudi.

Oratio. Miserere nobis Domine: miserere nobis: et quia tibi soli peccauimus: indulgentiam criminum  et remissionem omnium peccatorum a te consequi mereamur. R\. Amen. Per misericordiam tuam Deus noster etc. Dominus sit semper uobiscum. R\. Et cum.


Lectio libri Hieremie Prophete .

R\. Deo gratias.

Hec dicit Dominus. Ecce ego uisitabo uos: et suscitabo super uos uerbum meum bonum: et reducam uos ad locum istum. 455 Ego enim scio cogitationes: quas cogito super uos: ait Dominus. Cogitationes pacis: et non afflictionis: ut dem uobis fidem et patientiam: et inuocabitis me: [d 1Kb] et timebitis me: et exaudiam uos. Querite me: et inuenietis: cum quesieritis me in toto corde uestro: inueniar a uobis: ait Dominus omnipotens. R\. Chorus. Amen.

 Dicat Presb. Dominus sit semper uobiscum. R\. Chorus. Et cum.

[e 1Kb] Psallendo. Salua plebem tuam: et benedicito hereditatem tuam Domine. u\. Et rege eam: et extolle usque in eternum.

Dicat Presb. Silentium facite.


Lectio libri Actuum Apostolorum. .

R\. Deo gratias.

In diebus illis: augebatur credentium in Domino multitudo uirorum ac mulierum: ita ut in plateis eiicerent infirmos: et imponerent in lectulis et grabatis: ut ueniente Petro saltim umbra illius obumbraret quempiam eorum. Concurrebat autem et multitudo uicinarum ciuitatum in Hierusalem afferentes egros et uexatos ab spiritibus immundis: qui  curabantur omnes. R\. Amen.


Lectio Sancti Euangelii secunaum Mattheum .

Illo in tempore: Dominus noster iehsu Christus circumibat ciuitates et omnia castella: docens in sinagogis eorum: et predicans Euangelium regni:  et curans omnem languorem: et omnem infirmitatem in populo. R\. Amen.

Dicat Presb. Dominus sit semper uobiscum. R\. Et cum.

[h 1Kb] Lauda. Alleluia. u\. O Domine saluos nos fac: o Domine bene prosperare.

[i 1Kb] Sacrificium. Deprecatus est. Quere in Missa de uno infirmo. fo. 452.

Missa. Domine Iesu Christe: qui es uerus medicus: et medicina celestis propiciare nobis: et fer opem nobis. Sana Domine omnem languorem: et omnem infirmitatem in populo. Aufer a nobis: et animarum et corporum morbos: pestes et ualetudines uniuersas absterge: causisque etiam uulnerum propiciatus occurre. Ut dum iniquitates auertis:  egritudines cures.

R\. Amen.

Alia Oratio. Corripe nos Domine in misericordia: et non in furore: qui et corripiendo parcis: et parcendo remittis: et miserando conuertis. Ut et correctione tua corrigamur: et indulgentia consolemur: ut et disciplina erudiamur: et medicina sanemur. Ut et feruore castigemur: et pietate saluemur. Placeat ergo tibi Domine: liberare nos famulos tuos N. et parcendo corrigere: ac corripere: non perdere nos.

R\. Chorus. Amen.

Post nomina. Oratio. Recursis nominibus offerentium fratres dilectissimi: preces fundamus ad Dominum: ut oblatio: que offertur in sanctis:  proficiat ad salutem infirmis: baptismate recreatis. Tuam uero Domine clementiam exoramus: ut omnes metu territos: inopia afflictos: tribulatione uexatos: morbis obrutos: suppliciis deditos: debitis obligatos indulgentia tue pietatis absoluat.

R\. Chorus. Amen.

Ad pacem Oratio. Miserere nobis Domine: miserere nobis: dum non miseria miseros consumere: sed misericordia liberare festinas. Nec dum delicta absorbere: sed expiare peccatores intendas. Sentiamus Domine manum tuam medentem: potius quam percutientem. Fouentem magis: quam ferientem: ut sic presentia adhibeas flagella: ut supplicia arceas sempiterna. Atque famulos tuos N. pietate paterna  corripias: non abiicias: erudias: non confundas. Tribuasque propicius cunctis: peccatorum ac temporum pacem: et egris integerrimam ac plenissimam sanitatem. R\. Chorus. Amen.

Inlatio. Dignum et iustum est: equum uere et salutare est: nos tibi gratias agere Domine sancte Pater eterne omnipotens Deus: per Iesum Christum filium  tuum Dominum nostrum. Qui peccata nostra portauit in corpore suo super lignum: cuius uulnere sanati sumus. Cuius adtactu uis febrium mox recessit: cuius sermone confestim surdus audiuit: cuius iussu mutus fari non distulit: claudus cucurrit: cecus uidit: egrotus releuatur: debilis stetit: surdus sincere audit: laxauit neruos aridus: aquosum aluum desiccauit idropicus: lectulum in quo iacebat detulit paraliticus: luridam cutem amisit leprosus: surrexit de sepulchro quatriduanus. Per ipsum te ergo Domine cum lachrymis postulamus: ut sacrificii huius oblatione placatus acceptes: 456 et peccantibus ueniam: et languentibus conferas medicinam. Cui merito omnes Angeli et Archangeli non cessant clamare: ita dicentes. R\. Sanctus.  Sanctus. Sanctus.

Post Sanctus. uere sanctus: uere benedictus: Dominus noster iehsu Christus filius tuus. Qui languores nostros ipse portauit: et medicamentum nobis ex crucis sue confixione adhibuit. Quique solus ualet fouere languida: exhilarare tristia: et sanare infirma. Christus Dominus ac redemptor noster eternus.

Post pridie. Oratio. [a 1Kb] Credimus Iesu Christe: te esse omnium saluatorem. Ob hoc petimus: ut sacrificia nostra placatus accipias. Et egritudinum morbos propiciabili medicina repellas. R\. Amen.

Ad confractionem panis. Ant. uirtus nostra Domine  esto firmamentum infirmis: esto refugium et liberator oppressis.

Ad Orationem Dominicam.

Christe Domine: qui es medicus salutaris: tribue languidis famulis tuis subsidium medicine celestis. Ut dum corde uel corpore ualemus: incolumes cum fiducia tibi proclamemus e terris. Pater noster.

Dicat Presb. Humiliate uos benedictioni. Dominus sit semper uobiscum. R\. Et cum.

Benedictio. Salutiferam uobis Dominus de regnis celestibus dirigat medicinam. R\. Amen. Precibus uestris optimus suffragator occurrat; uestraque desideria pius in bono suscipiat. R\. Amen. Omnia mala a uobis aufferat: et quecunque sunt bona: uobis uestrisque concedat. R\. Amen. Per misericordiam  ipsius Dei nostri etc. Dominus sit semper uobiscum. R\. Et cum.

Dicat Chorus. Gustate. Quere in festo corporis Christi. fol. 267.

Com. Refecti Christi corpore et sanguine te laudamus Domine: alleluia: alleluia: alleluia. In Quadragesima. Qui uenit ad me.

Com. Repletum est gaudio. Quere in I. hebd. Quadragesime. fol. 98.

Com. Corpus Domini nostri. Quere in I. Missa uotiua omnimoda. fol. 443.


[b 15Kb] Missa defunctorum et pro [c 1Kb] Episcopo.

Antequam dicat Chorus officium: faciat Presbiter  confessionem: et facta confessione ascendat ad Altare: et dicat alta uoce in medium altaris. [a 1Kb] Erigite uos. Dominus sit semper uobiscum. R\. Et cum.


Et tunc incipit Chorus officium modo ut supra. [b 1Kb] Officium.

Tu es portio mea: Domine: [c 3Kb] alleluia. In terra uiuentium: alleluia. alleluia. u\. Educ de carcere animam meam ad confitendum nomini tuo. P. In terra. u\. Gloria et honor Patri. P. In terra.

In Quadragesima. [d 1Kb] Officium. Clamaui ad te Domine: et dixi: tu spes mea es: portio mea in terra uiuentium. u\. Educ de carcere animam meam ad  confitendum nomini tuo. P. Portio mea. u\. Gloria et honor Patri

Dicat Presbiter. Per omnia semper secula seculorum. R\. Amen.

Oratio. Consolare Domine animam famuli tui Episcopi N. patris nostri: pro cuius memoria obtulimus munera huius sacrificii. Ut sicut Christo filio tuo Domino nostro militauit in carne: cum Sanctis omnibus resurgat in gloriam sempiternam. R\. Amen. Per misericordiam tuam Deus noster etc. Dominus sit semper uobiscum. R\. Et cum.


 Lectio Libri Iob .

R\. Deo gratias.

In diebus illis. Locutus est Iob dicens. Induta est caro mea putredine: et sordibus pulueris cutis mea aruit: et contracta est. Dies mei uelocius transierunt: quam a texente tela succiditur: et consumpti sunt absque ulla spe. Memento quia uentus est uita mea: nec reuertetur oculus meus ut uideat bona: nec aspiciet me uisus hominis. Breues dies hominis sunt: numerus mensium eius apud te est: constituisti terminos eius: qui preteriri non poterunt. Quis mihi tribuat ut in inferno protegas me: et abscondas me: donec pertranseat furor tuus: et constituas mihi tempus in quo recorderis mei: [b 1Kb] et erit requies mihi. R\. Amen.

 Dicat Presb. Dominus sit semper uobiscum. R\. Et cum.

[c 1Kb] Psallendo. Domine exaudi me in tua iusticia. P. Et ne intres in iudicio cum seruo tuo. u\. Expandi manus meas ad te Domine: anima mea uelut terra sine aqua: cito exaudi me Domine. P. Et ne intres.

Dicat Presb. Silentium facite.


Lectio Epistole Pauli Apostoli ad Thessalonicenses. .

R\. Deo gratias.

Fratres. Nolumus uos ignorare de dormientibus: ut non contristemini sicut et ceteri qui spem non habent. Si enim 457 credimus quod iehsu mortuus est: et resurrexit: ita et Deus eos qui dormierunt  per Iesum: adducet cum eo. Hoc enim uobis dicimus in uerbo Domini: quia nos qui residui sumus in aduentum Domini: non preueniemus eos qui dormierunt. Quoniam ipse Dominus in iussu et in uoce Archangeli et in tuba Dei descendet de celo: et mortui qui in Christo sunt resurgent primi. Deinde nos qui uiuimus qui relinquimur: simul rapiemur cum illis obuiam Christo in era: et sic semper cum Domino erimus. R\. Amen.


Lectio sancti Euangelii secundum Iohannem. .

Illo in tempore. Dominus noster iehsu Christus loquebatur discipulis suis dicens. Amen amen dico uobis. Ego sum resurrectio et uita: qui uiuit et credit  in me: etsi mortuus fuerit: uiuet. Et omnis qui uiuit et credit in me: non morietur in eternum. R\. Amen.

Dicat Presb. Dominus sit semper uobiscum. R\. Et cum.

[f 1Kb] Lauda. Alleluia. u\. Animam quiescentem de inferno erue Deus: paradiso restitue: alleluia.

[g 1Kb] Sacrificium. Auerte Domine faciem tuam a peccatis meis: et omnes iniquitates meas dele: alleluia.

In Quadragesima. [h 1Kb] Lauda. Laudabo nomen Dei mei cum cantico: magnificabo eum in laude.

[i 1Kb] Sacrificium. Sacrificium Deo spiritus contribulatus: cor contritum: et humiliatum Deus non despicies.

 Missa. [i 1Kb] Kyrieleison. Chorus respondeat. Christeleison. Kyrieleison. Dominus sit semper uobiscum. R\. Et cum spiritu.

Oratio. Omnipotens sempiterne Deus: tuam clementiam flagitamus propter animam famuli tui Episcopi N. qui catholicam tenuit fidem: et tibi ministrauit: quem de hoc seculo ad eterna secula uocasti: eius dimitte peccata: uicia solita: ut [k 1Kb] pietate tua ad immarcescibilem coronam inter Sanctos tuos iubeas eum [l 1Kb] collocare. R\. Amen. Per misericordiam tuam Deus noster etc.

[m 1Kb] Alia Oratio. Deus: in cuius potestate animas omnium esse credimus: deprecamur sanctam clementiam tuam: ut animam famuli tui Episcopi N. in locum Patriarcharum ac Sanctorum uirorum adsocies:  [n 1Kb] et nos pro eo tuam maiestatem humiliter exoramus: propitius exaudias: ut adiutus pietatis tue suffragio: tribuas ei requiem. Nobisque famulis tuis remissionem peccatorum cum eo concedas. R\. Amen.

Post nomina. Oratio. Ineffabilem clementissime Pater tuam deprecamur clementiam: et pietatem: ut animam famuli tui Episcopi N. pro quo hodierna die ante tuum uenerabile altare exoramus: ut digneris eum in libris celestibus adscribere: et siqua sunt ab eo contracta uicia: ab oculis absterge: simulque nostrorum defunctorum animabus requiem tribue: et cum Sanctis omnibus dona capere permitte. Ut cum die illo clementissimus unigenitus filius tuus Dominus  noster iehsu Christus uenerit: eum ab omni scelere criminum purificatum inueniat. R\. Amen.

Ad pacem. Oratio. Te supplices deprecamur omnipotens Deus pro anima famuli tui Episcopi N. qui in dominica pace predecessit: ut anime de seculo cedenti lucida pax tribuatur. Beatis quoque cetibus Sacerdotum et gaudiis interesse mereatur [a 1Kb] continue: et cum illis uidere Domini nostri Iesu Christi maiestatem. R\. Amen.

Dicat. Presb. Quia tu es uera pax nostra: et caritas indisrupta: qui uiuis tecum et regnas cum Spiritu Sancto unus Deus in secula seculorum. R\. Amen.

Hic [b 2Kb] Sacerdos ponat manus super calicem et dicat. Aures ad Dominum. Chorus respondeat. Habemus  ad Dominum. Eleuet manus de super calice et dicat. Sursum corda. R\. Chorus. Leuemus ad Dominum. Statim dicat. Deo ac Domino nostro Iesu Christo. modo ut scriptum est in omnium Offerentium. fol. 227.

Inlatio. Dignum et iustum est omnipotens Deus: nos tibi gratias agere: spiritualiaque sacrificia celebrare in omni tempore: uel in hoc die: quod tibi offerimus pro anima famuli tui Episcopi N. [c 1Kb] qui es Sacerdos uerus et Pontifex sempiternus. Qui auxilium fidei tribuis: et spei premium donas. Qui firmas dubios: et patefacis obscura. Qui per unigenitum tuum Dominum nostrum Iesum Christum hec omnia operaris: et ab inferno inferiori animas omnium ad lucem eternam adtrahis: 458 per ipsum  te obsecramus omnipotens Deus: ut Episcopus tuus N. habeat ueniam delictorum: et dimitte crimina et eius peccata: ut iusticie induatur coronam. Ut mundatus ab omni crimine: diem iudicii cum gaudio [d 1Kb] suscipere mereatur intrepidus. Presta Domine: quia te conlaudant Angeli: atque Archangeli non cessant clamare: ita dicentes. R\. Sanctus. Sanctus. Sanctus.

 Post Sanctus dicat Presbiter alta uoce.

Osanna in excelsis. uere sanctus: uere benedictus: et gloriosus Dominus noster iehsu Christus. Qui promissionum suarum bonis: eternorum nobis gaudia patefacit: et uiuere post obitum animas fidelium protestauit Christus Dominus ac redemptor eternus.

Dicat Presb. post pridie alta uoce.

Oratio. Suscipe et sanctifica omnipotens hanc hostiam: quam pro anima Sacerdotis tui Episcopi N. tibi offerimus: ut sacrificii oblatio ad refrigerium anime eius et gaudium: te miserante proueniat. R\. Amen.

[e 1Kb] Hic Presb. discooperiat calicem: et accipiat corpus Domini: et ponat super calicem: et dicat. Dominus  sit semper uobiscum. R\. Et cum. Et statim [f 1Kb] ostendat populo corpus Domini. Et chorus respondeat. R\. Scilicet. Requiem eternam.

Ad confractionem panis. R\. Requiem eternam det tibi Dominus: lux perpetua luceat tibi: et repleatur splendoribus anima tua: et ossa tua reuiuiscant de loco suo.

Ad Orationem Dominicam.

Precamur Domine sancte Pater eterne omnipotens Deus pro famulo tuo Episcopo N. Sacerdote tuo defuncto: ut eum ab omnibus piaculis liberatum: in illa tibi placentium Sacerdotum numerositate adscribas: et eorum illic coram te societate letetur: quem hic paris cura regiminis habuit. Pater noster.

 Dicat Presb. Humiliate uos benedictioni. Dominus sit semper uobiscum. R\. Et cum.

Benedictio. Adsit misericordia tua precibus nostris: ut ex more solito Sacerdotis tui Episcopi N. [g 1Kb] exempti animam: pietate tua refrigerii rore perfundas. R\. Amen. Fruatur paradisi amenitate quietis opaca: atque amenis [h 1Kb] uegetatus in loca nemoribus  laureata. R\. Amen. Ut in illam te auxiliante ueniat regionem: ubi exultans appareat cum exercitu Angelorum. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

[a 1Kb] Hic dicat Chorus. Qui uenit ad me: non esuriet: qui credit in me: non sitiet unquam. u\. Ego sum lux mundi: et qui sequitur me: non ambulat in tenebris: sed habebit lucem uite. P. Qui uenit ad me. u\. Qui manducat meam carnem: et bibit meum sanguinem: in me manet: et ego in illo. P. Qui uenit ad me. u\. Gloria et honor Patri: et Filio: et Spiritui Sancto: in secula seculorum: amen. P. Qui uiuit et credit in me non morietur in eternum.

Com. Repletum est gaudio os nostrum: et lingua  nostra in exultatione.

Oratio. Pietatis immense Pater: et Domine: presta supplicantibus nobis: ut famulus tuus Episcopus N. pater noster: cuius hodie in hoc sacrificio memoriam agimus: ab omni culpe nexu expiatus: indemnis accipiat gratiam premii: pro gratia sacramenti. R\. Amen. Per misericordiam tuam Deus noster etc. Dominus sit semper uobiscum. R\. Et cum. In nomine Domini nostri Iesu Christi. Anima eius per misericordiam Dei sine fine requiescat in pace. R\. Deo gratias.


Missa pro uno [b 1Kb] Sacerdote defuncto. Officium.

Tu es portio mea. Require retro in Missa de episcopo  fo. 456. Hic faciat Presb. ut dictum est retro in Missa pro Episcopo scilicet antequam dicat Chorus Officium.

Oratio. Deus eterne: quem in ueritate fidei sunt anime nostre sitientes: uelut terra: animam famuli tui Sacerdotis N. celestis roris perfusione refrigera: quo tristis loci habitatione mutata: superne regionis mereatur iocundari et letari in patria. R\. Amen. Per misericordiam tuam Deus noster etc. Dominus sit semper uobiscum. R\. Et cum.


Lectio libri Iob .

R\. Deo gratias.

In illis diebus: locutus est Iob dicens. Scio enim quod redemptor meus uiuit: et in nouissimo die de terra surrecturus sum. Et rursus circundabor pelle  mea: et in carne mea uidebo Dominum. Quem uisurus sum ego ipse: et oculi mei conspecturi sunt: et non alius: reposita est hec spes mea in sinu meo: et hereditas mea in Deo meo. R\. Amen.

Dicat Presbiter. Dominus sit semper uobiscum. R\. Et cum.

459 [d 1Kb] Psallendo. Domine exaudi me in tua iusticia. P. Et ne intres in iudicio cum seruo tuo. u\. Expandi manus meas ad te Domine: anima mea uelut  terra sine aqua: cito exaudi me Domine. P. Et ne intres.

Dicat Presb. Silentium facite.


Sequentia Epistole Pauli Apostoli ad Romanos .

R\. Deo gratias.

Fratres. Nemo [f 1Kb] uestrum sibi uiuit: et nemo sibi moritur. Siue enim uiuimus: Domino uiuimus. Siue enim morimur: Domino morimur. Siue enim uiuimus: siue morimur: Domini sumus. In hoc enim Christus mortuus est: et resurrexit: ut uiuorum et mortuorum dominetur.

R\. Amen.


Lectio sancti Euangelii secundum Iohannem .

 Illo in tempore. Dominus noster iehsu Christus loquebatur discipulis suis dicens. Amen amen dico uobis. Quia qui uerbum meum audit: et credit ei qui me misit: habet uitam eternam: et in iudicium non ueniet: sed transiet de morte ad uitam. R\. Amen.

Dicat Presb. Dominus sit semper uobiscum. R\. Et cum.

Lauda. Alleluia. u\. Animam quiescentem.

Sacrificium. Auerte Domine.

In Quadragesima. Lauda. Laudabo nomen Dei.

Quere retro in Missa de Episcopo. folio 456.

Hic Presbiter dicat. Kyrieleison.

Et Chorus respondeat. Christeleison. Kyrieleison. Dominus sit semper uobiscum. R\. Et cum.

Missa. Omnipotens sempiterne Deus: cui nunquam  sine spe sempiterne misericordie supplicatur: propiciare anime famuli tui Sacerdotis N. pro qua tibi supplicamus: ut eum qui de hac uita in tui nominis confessione decessit: Sanctorum tuorum numero facias adgregari. R\. Amen

Alia Oratio. Propiciare quesumus Domine anime famuli tui Sacerdotis N. pro qua tibi supplicamus: et hostias placationis offerimus. Et quia in hac luce fidei mansit catholice: eius retributio condonetur in uita futura. R\. Amen.

Post nomina. Oratio. Deus uite dator et humanorum [h 1Kb] corporum: qui te a peccatoribus exorari uoluisti: exaudi preces nostras: quas speciali deuotione propter animam famuli tui Sacerdotis N. tibi lachrymabiliter fundimus. Ut liberare eam ab inferorum  cruciatibus: et conlocare inter agmina sanctorum tuorum digneris. ueste quoque celesti et stola immortalitatis indui: ac Paradisi tui amenitate: eum iubeas confoueri. R\. Amen.

Ad pacem. Oratio. Obsecramus misericordiam tuam eterne omnipotens Deus: qui hominem ad imaginem tuam creare dignatus es: ut spiritum et animam famuli tui Sacerdotis N. quem rebus humanis exemptum: ad te accersiri iussisti: blande et misericorditer susceptum  in pacis regione iubeas conlocari. Quo omni labe purgatus peccaminum: beatorum perfruatur sine fine consortio. R\. Amen.

Hic faciat Presb. secundum quod dictum est in I. Missa de Episcopo. fol. 456.

Inlatio. Dignum et iustum est omnipotens eterne Deus: in omnibus iudiciis tuis exultare: teque in uniuersis operibus conlaudare. Quamuis etenim humano generi mortis [a 1Kb] sit inlata conditio: pectora nostra animosque conturbet: clementie tue dono spe future immortalitatis erigimur: ac memores eterne salutis non timemus lucis huius sustinere iacturam. Quoniam beneficio gratie tue: fidelibus uita non tollitur: sed mutatur. Et anime corporeo ergastulo liberate: horrent mortalia: dum immortalia consequuntur.  Unde quesumus: ut famulus tuus sacerdos N. in beatorum tabernaculis constitutus: euasisse carnales angustias glorietur: diemque iudicii fiducia: uoto glorificationis expectet: proclamans et dicens. R\. Sanctus. Sanctus. Sanctus.

Post sanctus: faciat Presbiter modo ut dictum est in prima missa de Episcopo. folio 458.

Sancte Deus cui omnia uiuunt: et cui non pereunt moriendo corpora nostra: sed mutantur in melius. Te supplices deprecamur: ut in aduentu unigeniti tui: cum geminam iusseris sistere plebem: iubeas famulum tuum sacerdotem N. a numero disgregare malorum: et euadere eterna cruciamina inferorum. Ut iuste indeptus premia uite: semper inextinctam mereatur auram luminis possidere. Ac de 460  ultione securus: placidis letetur in oris semper uicturus: semperque in luce futurus. Per Christum Dominum ac redemptorem eternum.

Post pridie. Oratio. Tibi Domine commendamus animam famuli tui Sacerdotis N. ut defunctus seculo tibi uiuat: et siqua per fragilitatem mundane conuersationis peccata admisit: tu misericordiosissime Deus uenia pietatis absterge. R\. Amen. R\. Ne recordaueris peccatum eius Domine: quando ueneris iudicare seculum per ignem.

Ad Orationem Dominicam.

Hanc igitur oblationem: quam tibi pro requie famuli tui Sacerdotis N. offerimus Domine: quesumus: ut placatus accipias: et tua pietate concedas: ut mortalitatis nexibus absolutus in cathalogo electorum  resuscitari mereatur ad uitam. Pater noster.

Dicat Presb. Humiliate uos benedictioni. Dominus sit semper uobiscum.

R\. Et cum.

Benedictio. Christus Dominus oblatam a uobis ob remedium famuli sui Sacerdotis N. suscipiat precem: et uobis post transitum eternam preparet mansionem. R\. Amen. Quique morte sua mortis destruxit imperium: secunde mortis ab eo aufferat dominatum.  R\. Amen. Ut in die iudicii ab auditu malo saluatus: cum electis omnibus regnum adipiscere mereatur securus. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Dicat Chorus. Qui uenit ad me.

Com. Repletum est gaudio os nostrum: et lingua nostra in exultatione.

Oratio. Precamur te Deus omnipotens ut defuncti animam [b 1Kb] intercedentem: ac de tua pietate misericordiam sperantem: sic a delictis omnibus absoluas: ut nullam in eterna confusione ob noxam teneatur. R\. Amen. Per misericordiam tuam Deus noster etc. Dominus sit semper uobiscum. R\. Et cum spiritu. In nomine Domini nostri Iesu Christi: anima eius  per misericordiam Dei sine fine requiescat in pace.

Dicat Chorus. Deo gratias.


Missa pro Diachono uel Subdiachono. Officium.

Hic dicat Sacerdos confessionem et omnia alia: antequam chorus incipiat officium: ut dictum est in Missa de Episcopo defuncto. folio 456.


Officium.

Tu es portio mea Domine: alleluia: in terra uiuentium: alleluia: alleluia. u\. Educ de carcere animam meam ad confitendum nomini tuo. P. In terra. u\. Gloria et honor Patri. P. In terra.

In Quadragesima. Officium. Clamaui ad te Domine: et dixi tu spes mea es: portio mea in terra uiuentium. u\. Educ de carcere. P. In terra.

 Oratio. Deus eterne.


Quere in Missa de uno Sacerdote defuncto. fol. 458. Lectio [c 1Kb] libri Iob.

R\. Deo gratias.

Hec dicit Dominus. Audi me Iob: tu confortare in me semper: et non derelinquam te. Et dicit Iob. Tu es Dominus Deus meus: et nomen tuum inuocatum est super me. Expecto Domine: ne derelinquas me. R\. Amen.

Dicat Presb. Dominus sit semper uobiscum. R\. Et cum.

Psallendo. Domine exaudi.

Quere retro in Missa de Episcopo. folio 456.

Dicat Presb. Silentium facite.


 Sequentia Epistole Pauli Apostoli [d 1Kb] ad Romanos.

R\. Deo gratias.

Fratres. Omnia autem in caritate fiant: et Deus pacis et dilectionis erit uobiscum. R\. Amen.


Lectio sancti Euangelii secundum Iohannem .

Illo in tempore. Dominus noster iehsu Christus loquebatur discipulis suis dicens. Amen: amen dico uobis. Quoniam qui audit uerbum meum: et credit  ei: habet uitam eternam: et in iudicium non ueniet: sed transiet de morte ad uitam. R\. Amen.

Dicat Presb. Dominus sit semper uobiscum. R\. Et cum.

Lauda. Alleluia. u\. Animam quiescentem de inferno erue: Deus paradiso restitue: alleluia.

Sacrificium. Quid dignum offeram Domino. Curua genua Deo excelso: alleluia.

In Quadragesima. Lauda. Laudabo nomen Dei mei cum cantico: et magnificabo eum in laude.

[a 1Kb] Sacrificium. Offerte Domino mundum sacrificium: offerte Domino gloriam et honorem. P. Mundum sacrificium. u\. Gloria 461 et honor Patri. P. Mundum sacrificium.

Dicat Presb. Kyrieleison.

 Chorus respondeat. Christeleison. Kyrieleison. Dominus sit semper uobiscum. R\. Et cum.

Missa. Deus uera pietas: et pia ueritas: inuicta clementia: et bonitas. Qui nos a morte uolens eripere: Dominum nostrum Iesum Christum mortem fecisti subire: ut illius usque ad infernum descensus noster esset ad celum ascensus: te suppliciter postulamus: ut spiritum famuli tui N. quem de huius seculi erumnis ac peregrinatione precepisti uocari: uniuersa delictorum concessa remissione: in Abrahe gremio iubeas conlocare. R\. Amen.

Alia Oratio. Obsecramus piissime Pater: ut famulum tuum N. quem superni fontis genitalis abluit unda: edax non audeat contingere flamma. Et quem unigeniti tui cruor redemit effusus: non sinatur uermis  uorare perpetuus. Sed celici agminis deductione protectus: feralia ultricium penarum ergastula transgrediatur inlesus: et paradisi tui potiatur suauitate securus. R\. Amen.

Post nomina. Oratio. Offerentium [b 1Kb] muneribus recitatis: te Dominum summe poscimus pietatis: ut hec oblata nostra benigne suscipiens: et sincere pacis dulcedinem tribuere uiuis: et requiem iubeas prestare defunctis. R\. Amen.

Ad pacem. Oratio. Deus: qui es omnium spirituum requies: et pax preciosa Sanctorum: quesumus ineffabilem potentiam tuam: ut remissa famuli tui N. omni offensa noxarum: plenam pacis tue gratiam consequatur. R\. Amen.

Hic faciat Sacerdos ut in I. Missa de Episcopo.  fo. 456.

Inlatio. Dignum et iustum est: equum uere et salutare est: omnipotens Deus receptor animarum et indultor omnium criminum: tibi in commemorationem famuli tui N. tibi gratias agere: hostiam laudis offerre. Unde tremendam maiestatis tue: indeficientemque quesumus pietatem: ut famuli tui N. quorum hodie facimus commemorationem: non tartareas tenebras: aut triste chaos habitationem incurrat. Sed his tabernaculis conlocatus: quibus gratiarum  ubertas iocundo splendore inluminatur: eternam beatitudinem possideat: ac Sanctorum cetibus sociatus: futuri iudicii diem cum uoto gratulationis expectet: et cum omnibus Sanctis hymnum celesti modulatione personet: et dicat. R\. Sanctus. Sanctus. Sanctus.

Post Sanctus alta uoce. Osanna in excelsis. uere sanctus: uere benedictus Dominus noster iehsu Christus filius tuus: qui mortem moriens superauit: et resurgendi nobis ianuam patefecit. Christus Dominus ac redemptor eternus.

Post pridie. Oratio. Te Iesu bone uenisse iam credimus: te uenturum quoque fideliter predicamus: unde petimus et rogamus: ut famulus tuus N. ob cuius memoriam hec sacrificia ueneranda litamus:  quando superni examinis tempore angelicus clangor concusserit mundum: corpus quod corruptibile deposuit: perspiciat incorruptum: [c 1Kb] et quod mortalitate uestitum: glorificate carnis tropheum reuebens: Domino uenienti letus occurrat: et inter uictricium turmarum triumphales cateruas coronatus incedat: a dextris quoque famulus tuus misericordia inuenturus adsistat: et Sanctorum tuorum N. consortio deputatus regnum celeste sine fine possideat. R\. Amen.

Hic Presb. faciat ut scriptum est in I. Missa de Episcopo. fo. 456. Et Chorus respondeat ad confractionem panis. R\. Ne recordaueris peccatum eius Domine: quando ueneris iudicare seculum per ignem.

 Ad Orationem Dominicam.

Hostiam tibi Domine placationis pro famulo tuo N. offerimus: obsecrantes sacri huius libaminis interuentu: propicius locum ei lucis: et refrigerium beate quietis indulgeas: nos quoque ad te proclamantes exaudias. Pater noster.

Dicat. Presb. Humiliate uos benedictioni. Dominus sit semper uobiscum. R\. Et cum.

Benedictio. Dominus iehsu Christus: qui a peccatoribus exorari precepit: ipse quod rogetur inspiret: et in hac specialius oblatione famulum suum N. ab inferorum cruciatibus liberet. R\. Amen. Illum paradisi amenitate confoueat: et uos morum probitate componat. R\. Amen. Illi post onera carnis locum beatitudinis conferat: et uobis in longeuitate peregrinationis  indulgentiam tribuat criminis. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

462 Com. Repletum est gaudio. Require retro in prima Missa de Episcopo. folio 458.

Oratio. Suscipe Domine animam famuli tui N. uestem celestem indue eam: et laua eam in fonte uite eterne. Ut inter gaudentes gaudeat: et inter sapientes sapiat: et inter Martyres sedeat: et inter Prophetas et Apostolos. Christus eum custodiat: et inter  [d 1Kb] Angelos et Archangelos claritatem Dei preuideat: et noticiam iustorum agnoscat. R\. Amen. Per misericordiam tuam Deus noster etc. Dominus sit semper uobiscum. R\. Et cum. In nomine Domini nostri Iesu Christi anima eius per misericordiam Dei sine fine requiescat in pace. R\, Deo gratias.


Incipit Missa de uno Defuncto.

Faciat Presbiter confessionem antequam Chorus incipiat officium: et postea ascendat in medium altaris: et dicat. Erigite uos. Dominus sit semper uobiscum. R\. Et cum.


Et statim Chorus incipiat a 1Kb] officium.

Tu es portio mea. Require retro in Missa de Episcopo. fo. 456.

In Quadragesima. Officium. ueniat super nos Domine  misericordia tua: et salutare tuum: et eloquium tuum. u\. Educ de carcere animam meam ad confitendum nomini tuo. P. Secundum eloquium tuum. u\. Gloria et honor Patri: et Filio: et Spiritui Sancto: in secula seculorum: amen. P. Secundum.

Dicat Presb. Per omnia semper secuta etc.

Oratio. Suscipe propicius orationem nostram: qui sedes ad dexteram Dei Patris omnipotentis: quia tu solus es [b 1Kb] euocatus e celis: piissimum Patrem interpella pro nobis. R\. Amen. Per misericordiam tuam Deus noster etc. Dominus sit semper uobiscum. R\. Et cum.

Prophetia. Locutus est Iob dicens. Quere retro in Missa de uno Sacerdote defuncto. fo. 459. Dicat Presb.  Dominus sit semper uobiscum. R\. Et cum.

Psallendo. Domine exaudi me. Require retro in Missa de uno Sacerdote defuncto. fo. 458.

Dicat Presb. Silentium facite.


Sequentia Epistole Pauli Apostoli [c 1Kb] ad Corinthios .

R\. Deo gratias.

Fratres. Ecce misterium uobis dico. Omnes quidem resurgemus: sed non omnes immutabimur. In momento: in ictu oculi: in nouissima tuba. Canet enim tuba: et mortui resurgent incorrupti: et nos immutabimur: oportet enim corruptibile hoc induere incorruptionem: et mortale hoc induere immortalitatem. Cum autem mortale hoc induerit immortalitatem: tunc fiet sermo qui scriptus est. Absorpta est mors  in uictoria: ubi est mors uictoria tua? ubi est mors aculeus tuus? Aculeus enim mortis peccatum est. uirtus uero peccati lex. Gratias autem Deo: qui dedit nobis uictoriam. Per Dominum nostrum Iesum Christum. R\. Amen.

Euangelium. Quoniam qui audit uerbum meum. Quere in Missa de Diachono uel Subdiachono. fo. 460.

 Dicat Presb. Dominus sit semper uobiscum. R\. Et cum.

Lauda et Sacrificium. Quere in Missa de Episcopo. fo. 456. Hic dicat Presbiter. Kyrieleison. Chorus respondeat. Christeleison. Kyrieleison. Et Presbiter dicat. Dominus sit semper uobiscum. R\. Et cum spiritu tuo.

Missa. Eternam Dei Patris omnipotentis misericordiam fratres karissimi mentis intentione deprecemur: [e 1Kb] pro spiritu et anima famuli uel e sui uel e: ut [f 1Kb] sicut in huius carnis fragilitate insidiante diabolo peccauit: pietas Domini nostri resoluere et conlocare [Forte condonare] dignetur: ut in locum lucis ac refrigerii eum uel am transire et conlocare precipiat. R\. Amen

 Alia Oratio. Domine Deus omnipotens tuam beatitudinem lamentabili: et humili prece poscimus: ut animam: et spiritum famuli uel e tui uel e: cuius hodie commemorationem facimus: in lege iusticie tue pia maiestate corrobores. R\. Amen.

Post nomina. Oratio. Offerentium nominibus recensitis: te Deum summe poscimus pietatis: ut hanc oblationem nostram benignus suscipias: et sincere pacis dulcedinem tribuere uiuis: et requiem iubeas prestare defunctis. R\. Amen.

Ad pacem. Oratio. Inuocantes nomen sanctum tuum Domine deprecamur: ut animam famuli uel e tui uel e in pace conlocare digneris: cui soli licet augere merita: pacificare iurgia: 463 et donare peccata. R\. Amen. Quia tu es uera pax nostra etc.

 Hic faciat Presb. sicut scriptum est in I. Missa de Episcopo defuncto. fol. 456.

Inlatio. Equum et iustum est: nos tibi semper gratias agere: per Iesum Christum filium tuum Dominum nostrum. Per quem te petimus infinita trinitas Deus: ut animam famuli uel e tui uel e in pagina libri uiuentium adscribas. Non eum uel eam torqueat gehenne calamitas: non includat carcer horrificus inferorum. Sed [g 1Kb] ad uicem Abre et Eleazari patriarcharum seniorum: receptus: cum ad iudicandum ueneris recepto corpore: obuiam uenienti Domino cum Sanctis omnibus gratuletur. Cui merito omnes Angeli et Archangeli non cessant clamare quotidie: ita dicentes. R\. Sanctus. Sanctus. Sanctus.


 Post Sanctus, dicat Presb. alta uoce.

Osanna in excelsis. uere sanctus: uere benedictus Dominus noster iehsu Christus: qui es rector animarum: et indultor omnium peccatorum: tibi enim in commemoratione famuli uel e tui uel e N. [h 1Kb] has offerimus hostias: ut adscribas in libro Sanctorum:  et sortem prime resurrectionis obtineat. [a 1Kb] Christus Dominus ac redemptor eternus.

Post pridie. Oratio. Obtemperantes talibus institutis: te poscimus omnipotens Pater: ut ad sanctificationem huius hostie spiritualis Spiritum Sanctum: quem filius tuus repromisit: immittas: ut per eum sanctificati: unius diuinitatis mereamur percipere [b 1Kb] trinitatem: ut cum iustus aduenerit iudex: eos in nobis fructus: quibus gloria preparatur: inueniat. R\. Amen.

Hic faciat Presb. ut scriptum est in prima Missa de Episcopo. fol. 456. Et chorus cantet. R\. Deus plasmator animarum libera eum.

Ad Orationem Dominicam.

Te deprecamur omnipotens Deus: ut propicius  respicias uota oblationum nostrarum: et famulo uel e tuo uel e N. refrigerium miserationis infundas: per Dominum nostrum Iesum Christum filium tuum: qui nos docuit orare: et dicere e terris. Pater noster.

Dicat Presb. Humiliate uos benedictioni. Dominus sit semper uobiscum. R\. Et cum.

Benedictio. Summus excelsus Dominus: qui uitam et mortis potestatem dispensat: ipse et uiuis conuersationem corrigat: et defuncto uel e pro quo uel a eum supplicamus requiem tribuat. R\. Amen. [c 1Kb] Illis in carne contracta omnia peccata dimittat: illi autem inspiramine suo uiam salutis aperiat. R\. Amen. Illis in resurrectione concedat gloriam: isti etiam suam sine confusione presentiam. R\.  Amen. Per misericordiam ipsius Dei nostri etc. Dominus sit semper uobiscum. R\. Et cum.

Dicat chorus. Qui uenit ad me: non esuriet: et omnia alia. Require in Missa de Episcopo. fol. 458.

Com. Repletum est gaudio os nostrum: et lingua nostra in exultatione.

Oratio. Oramus te Domine sancte Pater eterne omnipotens Deus: pro spiritu et anima famuli uel e tui uel e N. ut ei tribuas requiem sempiternam. Ut cum dies ille resurrectionis ac remunerationis aduenerit: per hanc sacrosanctam communionem: non cum impiis et peccatoribus: sed cum sanctis et electis tuis eum uel am adstare precipias. R\. Amen. Quia tuum est imperium: qui uiuis et omnia regis in secula seculorum. R\. Amen. Dominus sit semper  uobiscum. In nomine Domini nostri Iesu Christi:  anima eius per misericordiam Dei sine fine requiescat in pace. R\. Deo gratias.


Item Missa [d 1Kb] paruulorum defunctorum.

Hic facit Presb. ut in prima Missa de Episcopo. fol. 356. Oratio prophetia et psallendo: et omnia alia dicantur de Omnium fidelium defunctorum. fol. 466. excepta Missa.

Missa. Omnipotens eterne Deus: et conditor omnium elementorum: et perpetua claritas Angelorum: adtende propicius: et respice miseratus: et nostras orationes exaudi placatus. Et hanc oblationem: quam tibi offerimus in commemorationem famulorum tuorum: quos post sacri 464 baptismatis undam a te innocentia sua mundos [e 1Kb] accersire iussisti: pius ac benignus accepta: nostraque  delens facinora: a malis actibus placatus munda. R\. Amen.

Alia Oratio. Tua sunt Domine omnia: qui animas amas: qui innocentia paruulos ad te uocas: et peccatores iustificas. tuam ergo clementiam imploramus: ut [f 1Kb] eis qui tibi placuerunt: eorum nos consortes efficias. Ut animarum [g 1Kb] ad te uiuentium impetremus quietem; et nobis precantibus a te uenia concedatur et gratia. R\. Chorus. Amen.

Post nomina. Oratio. Inlabere Domine his hostiis tibi oblatis: et susceptis fidelium uotis: et [h 1Kb] requiem iube prerogare defunctis. R\. Chorus. Amen.

Ad pacem. Oratio. Pacem tuam Domine: quam tenendam tuis commendasti Apostolis: nobis concede seruandam miseris seruis tuis. Ut eorum nos  iungas consortiis: quos ad te accersiri iussisti: cum omnibus Sanctis illi glorientur in paradisi amenitate: et nos quandoque ad te mereamur peruenire in pace. R\. Amen.

Hic faciat Presb. ut dictum est retro in prima Missa de Episcopo.

Inlatio. Dignum et iustum est: equum uere et salutare est: nos tibi semper gratias agere: Domine sancte Pater eterne omnipotens Deus: per Iesum filium tuum Dominum nostrum. Qui nos sui sanguinis precio redemit: et ab antiqui hostis imperio liberauit. Qui uolens saluum facere quod perierat: humanam non est dedignatus adsumere formam. Qui per sacri baptismatis undam [i 1Kb] generari: et dimitti omnia dixit peccata [i 1Kb] per penitentiam: ergo  mundari promisit ex proprio. Per ipsum ergo te  Pater inuocamus omnipotens: ut nobis semper inuocatus adsistas: et hoc sacrificium propiciatus acceptes. Sit in conspectu [a 1Kb] oratum quod a nobis indignis tibi conspicis esse oblatum. Animas quoque paruulorum tuorum: quas e seculo a te mundari et uocari iussisti: illorum [b 1Kb] Bethlemiticorum consortio iunge: qui pro Iesu Christo filio tuo Domino nostro occisi: eum quocumque ierit sequuntur in albis. Ut cum nos tibi eorum spiritus commendamus: nostrorum criminum apud te ueniam impetremus. Per ipsum Dominum nostrum Iesum Christum: quem conlaudant Angeli atque Archangeli: et non cessant clamare ita dicentes. R\. Sanctus. Sanctus. Sanctus.

Post Sanctus dicat Presbiter.

 Osanna in excelsis. uere sanctus: et uere benedictus tu Deus: Pater omnipotens: et iehsu Christus filius tuus Dominus noster: qui nobis salutaris [c 1Kb] fons gratiam tribuit: et gloriam iterate natiuitatis indulsit: atque a diaboli laqueis exemptos: innocentes suis conspectibus reddit. Christus Dominus ac redempor eternus.

Post pridie. Oratio. Facientes commemorationem passionis mortis et resurrectionis tue Christe o Domine redemptor omnipotens precamur: ut has hostias in commemorationem paruulorum defunctorum tuorum N. sanct: altario tuo impositas: intendas propicius sanctifices: et benedicas. Que et pro quibus offeruntur: [d 1Kb] impetremus quietem: et nobis proficiant ad salutem. R\. Amen.

 Hic faciat Presbiter ut scriptum est in prima Missa de Episcopo. fol. 456. Et Chorus respondeat. R\. Hierusalem ciuitas sancta suscipe: quia non nobis seculum obfuit: nec perpetrauimus malum: de uentre matris nostre continuit nos obitus: ne uideremus laborem et dolorem.

Ad Orationem Dominicam.

Oremus. Deus probator [e 1Kb] conuersationis: et conditor: qui innocentes coronas: et peccatores iustificas:  presta ut ab occultis nostris mundemur: et cum fiducia tibi proclamemus e terris. Pater noster.

Dicat Presb. Humiliate uos benedictioni. Dominus sit semper uobiscum. R\. Et.

Benedictio. Ob recordationem diei fidelium paruulorum suorum N. benedicat uos omnipotens Dominus: et propicietur in omnibus. R\. Amen. Illos paradisi amenitate confoueat: et uos sua protectione custodiat. R\. Amen. Illis tribuat consortium beatorum: et uobis omnibus indulgentiam peccatorum. R\. Amen. Per misericordiam ipsius Dei nostri etc. Dominus sit semper uobiscum. R\. Et cum.

Dicat Chorus. Qui uenit ad me. folio. 98.

Com. Repletum est gaudio.

 Oratio. Oramus te Domine. Quere in Missa de Omnibus fidelibus defunctis. folio. 456.

465 [f 3Kb] Missa de omnibus Fidelibus Defunctis.

Hic faciat Sacerdos Confessionem: et postea ascendat medium altaris: et dicat alta uoce. Erigite uos. Dominus sit semper uobiscum. R\. Et cum. Et statim Chorus incipiat officium.


[g 1Kb] Officium.

Fac cum seruis tuis Domine misericordiam: alleluia: alleluia. u\. Ad te leuamus oculos nostros: qui habitas in celis. P. Misericordiam. u\. Gloria et honor etc. P. Misericordiam.

In Quadragesima. [h 1Kb] Officium. ueniat super nos Domine misericordia tua: salutare tuum et eloquium  tuum. u\. Et respondebo exprobrantibus mihi uerbum: quia speraui in sermonibus tuis. P. Salutare tuum. u\. Gloria et honor. P. Salutare.

Oratio. Fac quesumus Domine hanc cum seruis tuis omnibus fidelibus defunctis misericordiam: ut factorum suorum in penis non recipiant uicem: qui tuam in uotis tenuerunt fidei ueritatem. Ut sicut hic uera fides eos adiunxit fidelium turmis: ita eos [i 1Kb] illuc tua miseratio adsociet Angelicis choris. R\.  Amen. Per misericordiam tuam Deus noster etc. Dominus sit semper uobiscum. R\. Et cum.


Lectio libri Esaye Prophete. .

R\. Deo gratias.

Hec dicit Dominus. Orietur in tenebris lumen uobis: et tenebre uestre erunt sicut meridies: et requiem dabit uobis Dominus semper. Et replebit splendoribus animas uestras: et ossa uestra liberabit. Et eritis quasi hortus irriguus: et sicut fons aquarum: cui non deficiunt aque. Ait Dominus omnipotens. R\. Amen.

Dicat Presb. Dominus sit semper uobiscum. u\. Et cum spiritu tuo.

Psallendo. Dona Domine requiem famulis tuis. u\. Conloca eos Domine in loca beatorum tuorum.

 Dicat Presb. Silentium facite.


Sequentia Epistole Pauli Apostoli ad Romanos .

R\. Deo gratias.

Fratres. Nemo uestrum sibi uiuit: et nemo sibi moritur. Siue enim uiuimus: Domino uiuimus. Siue enim morimur: Domino morimur. Siue enim uiuimus: siue morimur: Domini sumus. In hoc enim Christus mortuus est et resurrexit: ut uiuorum et mortuorum dominetur. Tu autem qui iudicas fratrem tuum? aut quare spernis fratrem tuum? Omnes enim stabimus ante tribunal Christi. Scriptum est enim. uiuo ego dicit Dominus: quoniam mihi flectetur omne genu: et omnis lingua confitebitur Deo. R\. Amen.

[c 1Kb] Euangelium. Dominus noster iehsu Christus loquebatur  discipulis suis. Quere in Missa de uno sacerdote defuncto. fo. 459.

Dicat Presb. Dominus sit semper uobiscum. R\. Et cum.

Lauda. Alleluia. u\. animas quiescentes de inferno erue Deus: paradiso restitue: alleluia.

[d 1Kb] Sacrificium. Offerimus tibi Domine sacrificium pro peccatis eorum: qui cum pietate dormitionem acceperunt: ut optimam habeant repositam apud te gratiam: alleluia.

In tempore Quadr. [e 1Kb] Lauda. Laudate Dominum qui timetis eum: in medio Ecclesie laudabunt Dominum qui requirunt eum. P. In medio Ecclesie.

[f 1Kb] Sacrificium. Offerte Domino mundum sacrificium: offerte Domino gloriam et honorem. P. Mundum  sacrificium. u\. Gloria et honor Patri. P. Mundum.

Dicat Presbiter. Kyrieleison. Chorus R\. Christe eleison. Kyrieleison. Dominus sit semper uobiscum. R\. Et cum.

 Missa. Domine Iesu Christe: qui pro reparatione humani generis in hunc mundum a Deo Patre uenire dignatus es: deprecamur sanctam clementiam tuam: per hoc sanctum sacrificium quod tibi a nobis offerri docuisti: [g 1Kb] ut animas et spiritus famulorum tuorum N. et N. ut eos ab eterne pene interitu eruas commendamus. Et siqui in hoc corpore delictorum sunt lapsibus maculati: pietate solita eis indulgeas: et in requie electorum tuorum manere eos precipias: et omni populo tuo placatus ueniam peccatorum concedas. R\. Amen. Per misericordiam tuam Deus etc.

Dicat Presb. Oremus. eleuando manus. Et Chorus non respondeat. Agios: in ista Missa: nec in aliis Missis de Defunctis: sed statim dicat Presb. Ecclesiam sanctam catholicam etc.

 Alia Oratio. Omnipotentiam tuam Domine Iesu Christe: apud quem multe sunt mansiones: imploramus: ut animas et spiritus famulorum tuorum N. et N. ab estuantis ignis ardoribus eruas: atque in locum lucis et refrigerii post dimissa crimina heredes constituas. R\. Amen.

466 Post nomina. Oratio. Miserator et misericors Domine Iesu Christe: qui cum Deo Patre in sempiterna gloria permanes: gloriam tuam per huius sacrificii interuentum deposcimus: ut animas et spiritus famulorum tuorum N. et N. Sancti Spiritus consolatione reficias: et omnibus defunctis in pace tua quiescentibus requiem largiaris eternam. R\. Amen.

Ad pacem. Oratio. Pax eterna Domine Deus noster: pacis nobis copiam placatus concede: atque fructum  leticie sempiterne inradia: ut famulis tuis N. N. et omnibus fidelibus defunctis: pro quibus hodie hanc tibi hostiam immolantes offerimus: consolationis tue beneficio conferas: nestrorumque omnium peccata deleas: et pacis concordiam nobis attribuas. R\. Amen.

Dicat Presb. Quia tu es uera pax nostra. Non detur pax: sed statim Presbiter eleuet manus super calicem et dicat. Aures ad Dominum. Et omnia alia ut in I. Missa. folio. 441.

Inlatio. Dignum et iustum est: nos tibi gratias agere: et spiritualia sacrificia celebrare Domine Sancte Pater omnipotens Deus: per Iesum Christum filium tuum Dominum nostrum. Qui pietate summa humanitatem prestitit mundo: et morti extitit morsus: et multorum  animas eruit de inferno. Per ipsum te Pater omnipotens deprecamur: ut hoc sacrificium quod pro remedio famulorum tuorum N. et N. tibi offerimus: suscipere digneris propicius. [h 1Kb] Ut per intercessionem  Sancte Marie uirginis: et omnium Sanctorum tuorum: N. et N. constituere iubeas in dextere tue partem: et nos omnes qui te Deum unum confitemur in Trinitate: miserationis tue sentiamus opem: quia tibi omnes Angeli non cessant clamare: ita dicentes. R\. Sanctus. Sanctus. Sanctus.

Post Sanctus dicat Presb. Osanna in excelsis.

uere sanctus: uere benedictus es Domine Iesu Christe. Qui uiuis prestas salutem: et defunctos perducis ad requiem. Te ergo poscimus mentis intentione: ut hoc sacrificium acceptans digneris sanctificare: et famulorum tuorum N. et N. pro quibus tibi hoc holocaustum offerimus: locum lucis eterne tribuas possidere: nobis quoque te orantibus presentis temporis  concedas salutem: et defunctis fidelibus eterna fac perfrui luce. Christe Domine ac redemptor eterne.

Post pridie. Oratio. Credimus te Domine Iesu Christe omnium esse uirtutum: rogamus te Deus piissime: ut precem nostram iubeas exaudiri propicius: et omnibus in te credentibus peccata iubeas dimitti: et huius sacrificii munera per manus Angeli tui iubeas sanctificari. Defunctorum quoque famulorum tuorum N. et N. qui in te credentes ab hac discesserunt luce: locum tribue electorum in regione uiuorum.

R\. Amen.

Hic dicat Presbiter ut dictum est in prima Missa de Episcopo. fo. 456. Et Chorus R\. Memento congregationis tue Domine: quam creasti ab inicio.

 Ad Orationem Dominicam.

Oremus. Deus: te scimus uitam esse uiuentium: et requiem fidelium defunctorum: preces nostras placatus suscipe: et cuncta nobis peccata dimitte: defunctis famulis tuis N. et N. requiem tribue: et nos ad te conlaudandum idoneos effice. Pater noster.

Dicat Presbiter. Humiliate uos benedictioni. Dominus sit semper uobiscum. R\. Et cum spiritu.

Benedictio. Benedicat nos Dominus noster iehsu Christus: qui cunctorum est auctor mirificus. u\. Amen. Precibus uestris occurrat placatus: et bona que poscitis de sede maiestatis sue conferat pius. R\. Amen. uobis uiuis ueniam tribuat pro uestris peccatis: et defunctis fidelibus impertiri dignetur locum perpetue  lucis. R\. Amen. Per misericordiam ipsius Dei nostri etc.

Dominus sit semper uobiscum. R\. Et cum spiritu tuo.

Dicat Chorus. Qui uenit ad me.

 Com. Repletum est gaudio os nostrum: et lingua nostra in exultatione.

Oratio. Oramus te Domine Sancte Pater eterne omnipotens Deus: pro spiritibus et animabus famulorum tuorum N. et N. ut eis tribuas requiem sempiternam. Ut cum dies ille resurrectionis ac remunerationis aduenerit per hanc sacrosanctam communionem 467 non cum impiis: et peccatoribus: sed cum Sanctis et electis tuis eos adstare precipias. R\. Amen. Per misericordiam tuam Deus noster etc. Dominus sit semper uobiscum. R\. Et cum. In nomine Domini nostri Iesu Christi: anime eorum et omnium fidelium defunctorum per misericordiam Dei sine fine requiescant in pace. R\. Deo gratias.


 [a 1Kb] Missa Beate Marie uirginis. [b 1Kb] Ad introitum.


[c 1Kb] Orate pro Alfonso Ortis Doctore: et Canonico Toletano.

Aue uirginum speciosa uirgo. P. Inleso pudore Deum enixa. u\. Te Angelorum hominumque caterue Dei uenerantur parentem et conlaudant. P. Inleso pudore Deum enixa. u\. Gloria et honor Patri: et Filio: et Spiritui Sancto: in secula seculorum: amen. P. Inleso pudore Deum enixa.

Oratio. Magnificent te Deus cuncte creature: quarum conditor tam insignem hominis fabricam: eiusdem carnis assumptione in aluo uirgineo Beate Marie recumbens inlustrare dignatus es: [d 1Kb] eius quesumus interuentu nobis mentis et corporis tribue pudicitiam: qui eius niuei pudoris claustra inlibata  seruasti post partum. Qui cum Patre: et Spiritu Sancto uiuis perenniter in secula seculorum. R\. Amen.

Dicat Presbiter. Dominus sit semper uobiscum. R\. Et cum.


Lectio Esaye Prophete .

R\. Deo gratias.

In illis diebus. Locutus est Dominus ad Achas dicens: pete tibi signum a Domino Deo tuo in profundum inferni: siue in excelsum supra. Et dixit Achas: non petam: et non tentabo Dominum. Et dixit: audite ergo domus Dauid: numquid parum uobis est: molestos esse hominibus: quia molesti estis Deo meo. Propter hoc dabit uobis Dominus ipse signum. Ecce uirgo concipiet: et pariet filium:  et uocabitur nomen eius Emanuel. Butirum et mel comedet: ut sciat reprobare malum: et eligere bonum. R\. Amen. Dominus sit semper uobiscum. R\. Et cum

[f 1Kb] Psallendo. Intemerata uiscera Marie digna celesti  consortio. P. Ex qua in terris Deus carnem induit. u\. Et in celis regiam aulam sibi Mariam fabricatus est. P. Ex qua in terris Deus carnem induit.

Dicat Presb. Silentium facite.


Lectio libri Actuum Apostolorum .

Illis in diebus. Discipuli Domini nostri Iesu Christi reuersi sunt Hierosolymam a monte qui uocatur Oliueti: qui est iuxta Hierusalem sabbati habens iter. Et cum introissent in cenaculum: ascenderunt ubi manebat Petrus: et Iohannes: et Iacobus: et Andreas: Philippus: et Thomas: Bartholomeus: et Mattheus: Iacobus Alphei: et Simon Zelotes: et Iudas Iacobi. Hi omnes erant perseuerantes unanimiter  in oratione cum mulieribus: et Maria matre Iesu: et fratribus eius. R\. Amen.


Lectio sancti Euangelii secundum Lucam .

Illo in tempore. Dixit Maria mater Domini ad Iesum: fili quid fecisti nobis? Ecce pater tuus: et ego dolentes querebamus te. Et ait ad illos. Quid est quod me querebatis? Nesciebatis: quia in his que Patris mei sunt: oportet me esse? Et ipsi non intellexerunt uerbum quod locutus est ad eos. [c 1Kb] Et ascendit cum illis: et uenit Nazareth. Et erat subditus illis. Et mater eius conseruabat omnia uerba hec in corde suo. R\. Amen.

Dicat Presbiter. Dominus sit semper uobiscum. R\. Et cum.

Lauda. Concinat Dei genitricis laudes lingua pudica.  Que inuiolabilis pudoris uirgo peperit. u\. uirgo post partum Dei gratissima coniux: gaude cunctorum mater fidelium.

Sacrificium. Tibi sancte Pater omnipotens eterne Deus: hostias immolatus filii tui Domini nostri Iesu Christi: matris munera recolentes. Cuius intercessione placatus nostrorum ablue sordes delictorum: ut que immaculata concepit: uirgoque peperit: fidelium reatus intemerata precibus emundet.

Missa. Tendamus ad omnipotentis Dei misericordiam supplices palmas. Qui uirginis Marie pudici decoris thalamum preelegit: qui unigenitum Filium suum mundi salutem pareret. Prestet beatissima uirgo et parens nobis protectionis auxilium. Ad cuius labia melliflua facile pius inclinat aures filius:  immense clementie auctor. O sponsa Dei Maria auditum pulsa clementem: Patris 468 ac gnati: ut nostras miseratus ruinas: pia lumina misericorditer flectat: quo piacula mundet: et crimina laxet: et culparum pondera releuet iacentium: penarumque sarcinas tollat. Eya pudoris almi uirgo fecunda funde preces ad filium: ut nobis prestet auxilium. Labimur sine te suffragante Maria: mergimur profunda scelerum abisso absque filii tui remigio salutari: porrige ergo pias lapsis manus. Confirma labantes:  languidos refoue: ac tibi laudum uota reddentes propicius exaudire digneris. R\. Amen.

Alia Oratio. Omnipotens adorande tremendeque Deus: qui prouidentia ineffabili rerum dirigis cursum cunctarum: et pondere libras aquarum gurgites: elementaque locis aptas: quorum mixtione corpora subsistere iubes: ut mirabilium tuorum non modo in magnis: sed in paruis insignia ostendas. At maiestati tue parum erat condidisse omnia: quibus leges imponeres: nisi [d 1Kb] hominis lapsum: cui seruirent: reparando reformares. [e 1Kb] Quippe cecidisse Euam luctus nostri parentem: quid posteris miserius nobis? uerum gratie plenitudine te Domine obumbrasse Mariam quid felicius? Genuit illa flebiles et perituros: concepit ista Deum hominem  pristine ruine reparatorem. Cecidit homo infelicis culpe reus: suscepit ex Maria hominem qui nos redimeret Deus. Speciosa Dei Patris sponsa: atque filium Dei paritura a seculis preelecta: oret pro nobis pia interuentrix: ut piaculis expiati Patrem cum Filio et Spiritu Sancto uocibus sinceris cum Maria laudemus: atque sine fine cernui unum in Trinitate Deum adoremus in secula seculorum. R\. Amen.

Post nomina. Oratio. Te Deum filium Dei summis gratiarum muneribus excolimus: licet incarnationis tue sacratissime mysteria recensere dignis clamoribus non sufficimus: cum uirginis matris tue in aluo ad salutem humani generis federa sunt inita: eius ergo interuentu: nos celo dignos efficere digneris:  qui eius claustrum pudicitia decorum subire non dedignatus hominem: commercium celestium spirituum consortium mirabili prouidentia inire fecisti: per cuius sanctissima merita te supplices postulamus: ut a contagiis terrene feditatis corda tuorum emacules: et gratia tua mentes nostras uisitando refundas: quo pausantium animabus requiem: et uiuis pacem largiaris. R\. Amen.

Ad pacem. Oratio. Miserere plebis tue Domine: miserere: qui eximie caritatis tue clementia nostre carnis mortalitatem sumere: atque crucis eculeum subire uoluisti: quique uirginem matrem pro nostris reatibus pendens in ligno: uirgini discipulo commendasti: placare quesumus ob nostra facinora infensus: ut tue propiciationis abundantia pacis tue  commendatione: mereamur in hac peregrinatione: et aduersa pati patienter: et secundis sobria pace gaudere: quia tu es uera pax Domine redemptor eterne. R\. Amen.

Inlatio. uere dignum et equum est: summo immortalique Deo gratias immortales omni conatu agere: et Iesu Christo eterno filio suo ex uirgine gloriosa beata Maria Spiritus Sancti obumbratione concepto: atque denuo pro nostra salute nato: qui ex semine Dauid secundum carnem: uirginem  mundissimam: de qua nasceretur: propheticis oraculis se prefatum nasciturum elegerat. uirgo nempe regia non alta sapiens: sed humilia respiciens: ab Angelo nunciante salutata: sed non corde exaltata: que ad laudes proprias turbata est: non gaudio effusa: que prior fide in mente genuit: quam in uentre Deum: quem natum adorat creatorem: quem Angelorum obsequia plusquam hominem testantur: qui palam fit pastoribus: quem sapientium obtusa corda non nouerant: astrum iubaris insoliti Reges docet: et antecedit ducatum prebens ad Saluatorem: qui uagiens in presepe Regum sceptra curuauit: et qui matri non intulit fastidia uentris: eius suffudit mirabili iubilo mentem. In partu uirginem se leta miratur: in Filio se matrem  Altissimi letatur: lactabat prolem uirgo: per quam pascitur homo. Te igitur 469 omnipotentem mirabilia opera exaltant: quia maiora feceris redimendo: quam creando. Condidisti nos in sapientia: redemisti in misericordia: quem decet hymnus: quem merito Angelorum laudat exercitus: et unanimiter spiritus iustorum laudantes adorant: ita dicentes. R\. Sanctus. Sanctus. Sanctus.

Post Sanctus. uere sanctus: uere beatus Dominus noster iehsu Christus: qui matris sanctissime misertus: uirginali eius pudicitie uirginem custodem destinauit: que in terris celebris hominibus: ab Angelis celebrior in celis colitur illa mysteriorum diuinorum conscia parens: Apostolorum non ignara mali consolabatur erumnas: et filii archana fidelis: et mystica  discipulis reuelabat. Cuius ex ore melle dulcior fluebat oratio: cooperante [a 1Kb] Domini matre filii eius affluentia: qui uiuit et omnia regit cum Patre et Spiritu [b 1Kb] Sancto.

Post pridie. Oratio. Inlustratione tua Christe Iesu mentium nostrarum tolle caliginem: nam uirginis matris tue meritis poscimus adiuuari: oramusque: ut eius patrocinio: hec oblata sanctifices:  et sanctificata nostrorum tergant scelerum maculas: et ad tua promissa nos dirigere digneris. R\. Amen.

Ad orationem Dominicam.

Deus uirtutum sponse tue Ecclesie indeficiens conseruator: quam per gloriosissimam uirginem matrem tuam gratiarum donis uiuificas: eius quesumus pia intercessione: ad mandatorum tuorum obseruantiam nos dirigere digneris: et presta ut puro corde quod precipis oremus e terris. Pater noster.

Dicat Presb. Humiliate uos benedictioni. Dominus sit semper uobiscum. R\. Et cum spiritu tuo.

Benedictio. Misericors Deus: per illam caritatem: quam habuit erga uirginem matrem suam: uobis  conferat auxilium ad uitam eternam. R\. Amen. Fons ille gratiarum inspiret uobis dona: que uos gratiores sibi reddat. R\. Amen. Donet et pacis dulcedinem: que uos concorditer foueat in gremio matris Ecclesie. R\. Amen. Per misericordiam Dei etc. Dominus sit semper uobiscum.

R\. Et cum.

Dicat Chorus. Gustate et uidete. Quere in festo Corporis Christi. fol. 267.

Oratio. Sumpsimus Domine tui corporis et sanguinis salutarem refectionem: quesumus: ut interuentu gloriose uirginis Marie: adsit nobis mentis et corporis robur per hoc sacramentum: ut ad uitam eternam sit uiaticum sempiternum: qui uiuis et omnia regis in secula seculorum. R\. Amen. Perennitatis  nostre sumpsimus uerbi incarnati mysterium: quod in utero uirginis Marie nostre carnis commercium assumere dignatus est: ea igitur interueniente patrona: eterne in nobis uite gratiam operare bone Iesu. R\. Amen. Per misericordiam tuam Deus etc. In nomine Domini nostri Iesu Christi mysteria cum pace peracta sint: et uotum uestrum ab eo acceptum sit. R\. Deo gratias.





BENEDICTIO PANIS.

 u\. Adiutorium nostrum in nomine Domini. R\. Qui fecit celum et terram. u\. Sit nomen Domini benedictum. R\. Ex hoc nunc et usque in seculum. u\. Domine exaudi orationem meam. R\. Et clamor meus ad te ueniat.

Dicat Presbyter. Dominus sit semper uobiscum. R\. Et cum spiritu tuo.

Oremus. Oratio.

Benedic Domine creaturam istam panis: sicut benedixisti quinque panes in deserto: ut omnes qui ex eo gustauerint: tam corporis quam anime recipiant  sanitatem. Per Dominum nostrum Iesum Christum Filium tuum. Qui tecum uiuit et regnat in unitate Spiritus Sancti Deus. Per omnia semper secula seculorum. R\. Amen.

Dicat Presbyter. Dominus sit semper uobiscum. Respondeat Chorus. Et cum spiritu tuo.


Benedictio.

Benedictio Dei Patris omnipotentis + et Filii + et Spiritus Sancti + descendat et maneat super hanc creaturam panis. R\. Amen.

Et statim aspergat aquam benedictam.





TABULA AD INuENIENDUM QUE CONTINENTUR IN ISTO MISSALI: ET PRIMO TABELLA DOMINICARUM CUM SINGULIS FERIIS SEQUENTIBUS. [1Kb]


Numeri respicient hos qui crassiori typo representati in textu inseruntur.

     Kalendarium.
    Benedictio aque.
    Dominica prima Aduentus Domini, 1.
    Dominica II. Aduentus Domini, 7.
    Dominica III. Aduentus Domini, 10.
    Dominica Iu. Aduentus Domini, 12.
    Dominica u. Aduentus Domini, 16.
    Dominica uI. Aduentus Domini, 18.
    Clementis Pape, 20.
    Saturnini Episcopi et Martyris, 23.
    Andree Apostoli, 26.
    Eulalie uirginis, 29.
    Annunciatio Beate Marie uirginis que dicitur de la O, 32.
    Thome Apostoli, 35.
    In Natiuitate Domini, 37.
    Stephani Leuite Prothomartiris, 41.
    Iohannis Apostoli, et Euangeliste, 44.
    Sanctorum Innocentium, 48.
     In Translatione Iacobi Zebedei, 50.
    In Circumcisione Domini, 52.
    Dominica ante Epiphaniam, 55.
    In ieiunio Epiphanie, 58.
    In Epiphania Domini, 59.
    Dominica I. post Octauas Epiphanie, 64.
    Dominica II. post Octauas Epiphanie, 67.
    Dominica III. post Octauas Epiphanie, 69.
    Dominica Iu. post Octauas Epiphanie, 72.
    Dominica u. post Octauas Epiphanie, 74.
    Dominica uI. post Octauas Epiphanie, 77.
    Dominica uII. post Octauas Epiphanie, 80.
    Dominica uIII. post Octauas Epiphanie, 83.
    Dominica ante diem Cineris, 85.
    Feria Iu. in capite ieiunii, 89.
    Dominica I. Quadragesime, 93.
    Feria Iu. prime hebdomade. Quadr., 98.
    Feria uI. prime hebdomade. Quadr., 100.
    Dominica II. in Quadragesima, 104.
    Feria Iu. secunde Dominice. Quadr., 109.
     Feria uI. secunde Dominice. Quadr., 112.
    Dominica III. in Quadragesima, 115.
    Feria Iu. Dominice III. in Quadragesima, 127.
    Feria uI. Dominice III. in Quadragesima, 123.
    Dominica Iu. in Quadragesima, 127.
    Feria u. Dominice Iu. Quadr., 131.
    Feria uI Dominice Iu. Quadr., 134.
    Dominica u. in Quadragesima, 138.
    Feria Iu. Dominice u. Quadr., 142.
    Feria uI. Dominice u. in Quadragesima, 146.
    Dominica in Ramis Palmarum, 148.
    Feria Iu. post Ramos Palmarum, 154.
    Feria u. in Cena Domini, 157.
    Feria uI. in Parasceue, 167.
    In Sabbato Sancto Pasche, 174.
    In die Resurrectionis Domini, 194.
    Feria II. post Resurrectionem, 198.
    Feria III. post Resurrectionem, 201.
    Feria Iu. post Resurrectionem, 204.
     Feria u. post Resurrectionem, 207.
    Feria uI. post Resurrectionem, 210.
    Sabbato post Pascha, 214.
    Regula ad preparandum se Sacerdos ad Missam celebrandam, 217.
    Omnium Offerentium in quo fit festum Iacobi Zebedei, 220.
    Hymnus Angelorum: hoc est: Gloria in excelsis Deo, 221.
     uerba consecrationis, 230.
    Simbolum Bini, id est, Credimus, 230.
    Oratio Dominicalis, id est, Pater noster, 231.
    Dominica in Octaua Pasche, 234.
    Dominica III. post Pascha, 237.
    Dominica Iu. post Pascha, 240.
    Dominica u. post Pascha, 243.
    Dominica uI. post Pascha, 246.
    In Ascensione Domini, 249.
    Dominica post Ascensionem Domini, 254.
    In uigilia Pentecostes, 256.
    In die Sancto Pentecostes, 258.
    Dominica prima post Pentecosten, 263.
    In festo Corporis Christi, 265.
    Dominica II. post Pentecosten, 267.
    Dominica III. post Pentecosten, 269.
    Dominica Iu, post Pentecosten, 271.
    Dominica u. post Pentecosten, 273.
    Dominica uI. post Pentecosten, 275.
     Dominica uII. post Pentecosten, 276.
    Dominica ante ieiunium Kalendar. Nouemb., 279.
    In ieiunio Kalendarum Nouembrium, 281.

FESTA MENSIS IANUARII.
    Iuliani et Basilisse, 284.
    Luciani Presbyteri. Pauli primi Heremite. Quadraginta Martyrum. Octaua Epiphanie. Hilarii Episcopi. Felicis in Pincis Martyris. Mauri Abbatis. Marcelli Pape et Martyris. Antonii Abbatis, 287.
    Prisce uirginis et Martyris. Iuliani Episcopi et Confessoris. Fabiani: et Sebastiani et eius comitum, 288.
    Luciani Presbyteri et Martyris, 289.
    Agnetis uirginis et Martyris, 290.
    uincentii Martyris, 291.
    Ildefonsi Archiepiscopi Toletani. Sancte Marie de Pace. Babile Episcopi et Martyris: et trium puerorum, 296.
    Timothei Episcopi Discipuli Pauli. Conuersio S. Pauli. Proiecti Martyris. Tirsi Martyris. fol. 298.
     Policarpi Episcopi et Martyris. Iohannis Chrysostomi Episcopi. Agnetis secundo. ualerii Episcopi et Martyris. Octaua Sancti Ildefonsi. Batildis Regine. Ciri et Iohannis Martyrum, 300.

FESTA MENSIS FEBRUARII.
    Ignatii Episcopi et Martyris. Brigide uirginis.
    Purificationis Beate Marie uirginis, 300.
    Blasii Episcopi et Martyris. Giliberti Confessoris. Agate uirginis et Martyris, 305.
    uedasti et Amandi Episcoporum. Dorothee uirginis, 306.
    Apolonie uirginis et Martyris. Scholastice uirginis. Eulalie uirginis et Martyris Barchinonensis, 308.
    Fructuosi: Augurii: et Eulogii Martyrum: et eius comitum, 310.
    ualentini Martyris. Iuliane uirginis. Pantaleonis Martyris. Columbani Abbatis. Cathedra sancti Petri, 312.
    Mathie Apostoli, 315.

 FESTA MENSIS MARTII.
    Adriani Martyris. Donati Martyris. Emeterii: et Celidonii, 317.
    Thome de Aquino. Perpetue et Felicitatis Martyrum. Apolonie uirginis et Martyris. Facundi: et Primitiui Martyrum. Gregorii Pape. Leandri Episcopi et Confessoris. Leonis Pape et Martyris. Patricii Episcopi. Gabrielis Archangeli. Eduardi Regis et  Martyris. Ioseph Confessoris. Cuchberti Episcopi et Confessoris. Benedicti Abbatis. Pauli Episcopi et Confessoris. Annunciatio Beate Marie. Marcelli Pape et Confessoris, 319.

FESTA MENSIS APRILIS.
    Theodosie uirginis. Ambrosii Episcopi et Confessoris. Isidori Episcopi et Confessoris. Fructuosi Episcopi Bracharensis, 319.
    Toribii Confessoris. Eleutherii Episcopi et Martyris. uictoris Bracharensis Martyris. Eufemie uirginis et Martyris. Tiburcii et ualeriani Martyrum. uitalis Martyris. Georgii Martyris. Felicis et Fortunati Martyrum. Proficii Martyris. Marci Euangeliste. Eleti Martyris. Marcellini et Petri Martyrum. Georgii Martyris. uitalis Martyris. Petri Martyris de Ordine Predicatorum, 320.

FESTA MENSIS MADII.
    Philippi et Iacobi Apostolorum. Torcati et comitum eius Episcoporum, 320.
     Athanasii Episcopi et Confessoris. Inuentio Sancte Crucis, 322.
    Alexandri Euentii Martyrum. Quiriaci Episcopi et Martyris. Iohannis ante Portam Latinam. Tripete uirginis. Domitille uirginis. Reuelatio Sancti Michelis. Isidori Militis. Gregorii Nazianzeni. Translatio Sancti Nicolai. Gordiani et Epimachi Martyrum. Poncii Martyris. Nerei et Achilei atque Pancratii Martyrum. uictoris et Corone Martyrum. Bonifacii Confessoris. Potentiane uirginis et Martyris, 324.
    Translatio Sancti Dominici. Urbani Pape et Martyris. Translatio Sancti Francisci. Augustini Episcopi Anglorum. Germani Episcopi et Confessoris. Petronille uirginis, 325.

FESTA MENSIS IUNII.
    Marcellini et Petri Martyrum. Medardi: et Geraldi Episcoporum. Primi et Feliciani Martyrum. Barnabe Apostoli. Enofri Confessoris. Basilidis: Cirini: Naboris Martyrum. Antonii de Padua Confessoris. Basilii  Episcopi et Confessoris. uiti et Modesti Martyrum. Cirici et Iulite Martyrum. Adriani atque Natalie Martyrum, 325.
    Marci et Marcelliani Martyrum. Geruasii et Prothasii Martyrum. Florentie uirginis. Siluestri Pape et Martyris. Consortie uirginis: cum undecim millium Martyrum. Dominica pro aduentu Sancti Iohannis, 327.
    Natiuitas Iohannis Baptiste, 330.
    Translatio Sancti Eligii Episcopi et Confessoris. Iohannis et Pauli. Leonis Pape et confessoris. Petri et Pauli Apostolorum, 334.
    Commemoratio Sancti Pauli, 337.

FESTA MENSIS IULII.
    Octaua Sancti Iohannis Baptiste. uisitatio Sancte Elisabeth. Processi et Martiniani Martyrum. Octaua Apostolorum Petri et Pauli. Marcialis Episcopi, 337.
    Octaua uisitationis. Septem fratrum Martyrum.  Translatio Sancti Benedicti. Martiniane uirginis et Martyris, 338.
    Margarite uirginis. Quirici Martyris. Triumphum Sancte Crucis. Alexii Confessoris. Iuste et Rufine Martyrum et uirginum, 341.
    Rufine uirginis, 344.
    Marine uirginis. Margarite uirginis et Martyris. Praxedis uirginis. Marie Magdalene, 346.
    Apolinaris Episcopi et Martyris. Cristine uirginis et Martyris, 348.
    Iacobi Apostoli. Anne Matris Sancte Marie. Christofori et Comitum, 349.
    Septem Dormientium. Nazarii: Celsi: et Pantaleonis. Felicis Martyris, 352.
    Simplicii Faustine et Beatricis. Marthe hospite Christi. Abdon et Sennen Martyrum. Germani Episcopi et Confessoris, 354.

FESTA MENSIS AUGUSTI.
    uincula Sancti Petri. Machabeorum Martyrum.
     Stephani Pape et Martyris. Inuentio Sancti Stephani Martyris, 354.
    Petri Exomensis. Dominici de Ordine Predicatorum. Marie de Niuibus. Transfiguratio Domini. Iusti et Pastoris, 355.
    Sixti Pape. Felicissimi et Agapiti Martyrum, 356.
    Donati Episcopi et Martyris. Mammetis Martyris. Cirici et Largi cum sociis. Laurentii Martyris, 357.
    Tiburcii Martyris. Clare uirginis, Hipoliti Sociorumque eius. Eusebii Presbyteri. Assumptionis Beate Marie, 361.
    Octaua Sancti Laurentii. Agapiti Martyris Bernardi Abbatis. Octaua Assumptionis Timothei, et Simphoriani. Bartholomei Apostoli, 365.
    Genesii Martyris, 367.
    Gerontii Episcopi et Confessoris, 369.
    Rufi Martyris. uictoris Episcopi. Augustini Episcopi. Decollationis Iohannis Baptiste, 370.
    Sabine Martyris. Felicis et Audacii Martyrum, 373.

 FESTA MENSIS SEPTEMBRIS.
    Egidii Abbatis. uincentii et Leti. Antonii Martyris. Marcelli Martyris. Obdulie uirginis. In Natiuitate Gloriose uirginis Marie, 373.
    In Exaltatione Sancte Crucis, 375.
    Oc aua Beate Marie uirginis, 376.
    In ieiunio Sancti Cipriani, 376.
    Cipriani Episcopi, 379.
    Nicomedis Martyris. uincentii. Eufemie uirginis. Lamberti Episcopi. Matthei Apostoli, 382.
    Mauricii et Sociorum. Clare uirginis, 384.
    Fortunati Episcopi et Confessoris. Cosme et Damiani Martyrum, 385.
    Fausti Ianuarii et Marcialis, 387.
    Michelis Archangeli, 389.
    Hieronymi Presbyteri et Confessoris, 394.

FESTA MENSIS OCTOBRIS.
    uerissimi Maximi et Sociorum ipsorum. Leodegarii  Episcopi et Martyris. Francisci Confessoris. Marci Episcopi et Confessoris. Sergii et Bachi et Marcellini Martyrum. Dionisii Sociorumque eius Martyrum. Geraldi Confessoris. Calixti Pape et Martyris. Unfrani Episcopi. uictoris Martyris. Lupi Episcopi et Confessoris. Luce Euangeliste. Herene uirginis et Martyris. Caprasii Martyris. Ursule et undecim millium uirginum. Seruandi et Germani, 394.
    Fructi Confessoris. Crispini et Crispiniani Martyrum. uedasti et Amandi Episcoporum. uincentii Sabine et Cristete. Simonis et Iude Apostolorum, 396.
    Eustachii Sociorumque eius Martyrum. Bellum de Benamarin. Claudii Sociorumque eius Martyrum. Quintini Martyris, 399.

FESTA MENSIS NOuEMBRIS.
    Festum Omnium Sanctorum, 399.
    Octaua Omnium Sanctorum. Quatuor Coronatorum Martyrum. Theodori Martyris. Menne Martyris. Martini  Episcopi, 402.
    Emiliani Abbatis. Bricii Episcopi et Confessoris. Clementis et Theodori Martyrum. Eugenii Archiepiscopi Toletani. Sperati et eius comitum, 404.
    Aciscli et uictorie Martyrum, 406.
    Octaua Sancti Martini. Romani Martyris, 408.
    Crispini Confessoris. Cecilie uirginis, 410.
    Chrisogoni Martyris. Catharine uirginis et Martyris. uitalis et Agricole: et Facundi et Primitiue Martyrum, 413.

FESTA MENSIS DECEMBRIS.
    Eligii Episcopi et Confessoris. Barbare uirginis et Martyris. Nicolai Episcopi et Confessoris, Octaua Sancti Andree. In Conceptione Beate Marie uirginis, 413.
    Leocadie uirginis, 415.
    Eugenie uirginis et Martyris, 418.
    Columbe uirginis et Martyris, 419.

 COMMUNE OMNIUM SANCTORUM.
    Missa unius Martyris, 421.
    Missa unius Martyris Pontificis: uel Simplicis, 423.
    Missa unius Martyris Simplicis, 424.
    Missa plurimorum Martyrum sex capparum, 426.
    Missa plurimorum Martyrum Iu. capparum, 428.
    Missa plurimorum Martyrum duarum capparum, 430.
    Missa unius Confessoris Pontificis: et non Pontificis, 432. 
    Missa plurimorum Confessorum, 434.
    Missa unius uirginis, 436.
    Missa plurimarum uirginum, 438.

INCIPIUNT MISSE uOTIuE.
     Missa uotiua omnimoda, 441.
     Missa pro se ipso Sacerdote, 443.
    Missa uotiua singularis, 446.
    Missa pro itinerantibus, 447.
    Missa de tribulationibus, 449.
    Missa pro Sacerdote uiuo, 451.
    Missa pro uno Infirmo, 452.
    Missa pro Infirmis, 454.
    Missa Defunctorum, et pro Episcopo, 456.
    Missa pro uno Sacerdote Defuncto, 458.
    Missa pro Diachono: uel Subdiachono, 460.
    Missa pro uno Defuncto, 462.
    Missa paruulorum Defunctorum, 463.
    Missa pro fidelibus Defunctis, 466.
    Missa Beate Marie uirginis, 467.


 Ad laudem omnipotentis Dei, necnon uirginis Marie matris eius, omnium sanctorum sanctarumque, expletum est Missale Mistum secundum regulam beati Isidori dictum Mozarabes, maxima cum diligentia perlectum et emendatum per reuerendissimum in utroque iure doctorem dominum Alphonsum Ortiz canonicum Toletanum; impressum in regali ciuitate Toleti, iussu reuerendissimi in Christo Patris domini D. Francisci Ximenes, eiusdem ciuitatis archiepiscopi, impensis nobilis Melchioris Gorricii Nouariensis, per magistrum Petrum Bagembach Alemanum, anno salutis nostre millesimo quingentesimo, die uero nona mensis Ianuarii.





APPENDIX PRIMA. MISSA S. PELAGII MARTYRIS A MOZARABIBUS CIRCA ANNUM DCCCCXXX COMPOSITA.





[NOTA.]

 Prudentius de Sandoual, episcopus Tudensis, in libro quem de Antiquitatibus ciuitatis et Ecclesie Tudensis Hispanice scripsit, [a 1Kb] partem precipuam officii et missam sancti Pelagii martyris e uetusto sue Ecclesie Codice edidit. Eamdem missam socii Bollandiani [b 1Kb] Actis sancti Pelagii adiecerunt; sed cum opus Sandoualii minime obuium sit, et Bollandiani missam sancti Pelagii, in partes sectam, et missis sancti Iacobi apostoli et sancte Eulalie interpolatam, ediderint, et pleraque ad laudes matutinas pertinentia misse sancti Pelagii attribuerint, aliaque nonnulla extra locum suum collocauerint, opere pretium duxi missam sancti Pelagii, a Sandoualio editam, Missali Mozarabum, pro appendice, adiicere; ea enim, ut alia omittam, plane demonstrat Mozarabes, defluente seculo X, in missarum celebratione formam liturgie Gotho-Hispane constanter retinuisse.



[c 1Kb] Officium ad missam.

 [d 1Kb] Beatus uir Alleluia, qui impleuit Alleluia, desiderium suum Alleluia.



[e 1Kb] Oratio.

Deus qui sanctam nobis diei huius solemnitatem Beatissimi Martyris tui illustrem passione fecisti, adesto familie tue precibus ut cuius hodie festa celebramus, eius meritis, et intercessione, ad ea que imitari capimus applicemur.



[f 1Kb] Lectio libri Sapientie Salomonis.


Fili in omni tempore crede ex fide Anime tue hoc enim est conseruatio mandatorum qui credit Deo attendit mandatis, et qui confidit in illum non minorabitur, timenti Dominum non occurrent mala, sed in tentatione Deus illum conseruabit, et liberabit a malis.



[g 1Kb] Psallendo.

Saluum me fac Deus quoniam ingresse sunt aque usque ad animam meam infixus sum in limo profundi, et non est substantia, deueni in altitudinem maris, et tempestas demersit me, exaudi me Domine quoniam benigna est misericordia tua super me. [h 1Kb] Deo gratias, intende mihi et libera me quia tribulor usque ad animam.



[i 1Kb] Epistola Pauli Apostoli ad Corinthios.

Charissime Dominus mihi astitit, et confortauit me, ut per me predicatio impleretur, et ut audiant omnes gentes, et liberatus sum de ore leonis. Liberauit me Dominus ab omni opere malo, et saluum faciet in regnum  suum celeste, cui gloria in secula seculorum.



[i 1Kb] Lectio sancti Euangelii secundum Iohannem.

In illo tempore Dominus noster iehsu Christus loquebatur discipulis suis dicens, quis putas est fidelis seruus et prudens, quem constituit Dominus supra familiam suam, ut det illis cibum in tempore? Beatus seruus ille, quem cum uenerit Dominus eius, inuenerit sic facientem, Amen dico uobis, quoniam supra omnia bona sua constituet eum.



Lauda.
 [h 1Kb]

Alleluia. [a 1Kb] Ecce seruus meus suscipiam illum, electus meus complacuit sibi in illo anima mea.



[b 1Kb] SFICM Sacrificium.

Ego Dominus creaui te, et dixi tibi, puer meus es tu, noli timere, egeni, et pauperes querunt te, et tu exaltabis eos, in Domino Deo tuo. [c 1Kb] uocauit te Dominus ad Iustitiam, et tenens manum tuam [d 1Kb] exaltauit te, et constituit te in lucem gentium, [e 1Kb] ut aperias oculos cecorum, ut populus [f 1Kb] direti, et bassatus inuocans me, [g 1Kb] et tu exaltabis eos in Domino Deo tuo, Alleluia.



[i 6Kb] Missa in die S. Pelagii.

Preclarum, precelsumque diem, quem sancti  Martyris Pelagii nobis cruor consecrauit, passio inuexit, meritum sublimauit, fratres Charissimi, intente uotis euehamus, ac uirtutum plausibus extollamus, in quo quidem iste beatissimus Martyr carnis deposuit tunicam, et celi adeptus est gloriam, sicque de numero accitus fidelium, propsapia genitus Christianorum, pro Christo moriens, supernum ascendit Thronum. Hic namque carceris angustias perpessus, ferri compeditus oneribus, non adhesit seculi blanditiis, sed pro hoc mercauit Regnum, nullis unquam finiendum seculis. perierat autem ab eo appetitus seculi, cesserat amor mundi, quia nullis penis succumbere adquieuit fragilitatibus seculi humani, nam ergastulis conclusus, cum eius sodales uoluptuose  uoluptuose uiuerent, iste uno eodemque modo, corpus seruabat intactum, solique Deo, suum indefesse mentis dirigebat obtutum. hunc igitur apud Deum, dilectissimi, aduocemus in auxilium, ut suis mereamur precibus, que nostra nobis subtrahunt merita, ac scelera abdicant consueta. deponamus namque quod ipsi male ingessimus uiuendo diaboli suadelis, ac diuinis decidendo a preceptis, et quia nostris non confidimus meritis, huius precemur suffragium Martyris qui, gladio descetus , sempiterne gloriam obtinet beatitudinis, opitulante ipsius misericordia Domini nostri, qui uiuit ac regnat in secula seculorum.



Alia Oratio.

Aeterne omnipotens Deus, qui ullis absque precedentibus meritis, uocas ad te peccatores, ac tuos misericorditer ditas famulos, tu nobis hunc testem tuum Beatissimum Pelagium proroga Patronum, [a 4Kb] qui pro te Sanguine fuso, incomparabile meruit peruenire  ad premium: habeat te concedente, fidelis curam gregis, qui supplicum non renuit subire passionis, atque perfido, qui ueritatem non tacuit Regi, nomine solummodo glorians unigeniti tui, indefesse pro nobis intercessor accedat tibi, ut inter erumnas seculi careamus uitiis, nullisque inhereamus deceptionum illecebris, sicque, per hunc Martyrem tuum, te Dominum habeamus propitium, quo offerentium fructus multiplices, et uberes frugum redditus efficere solita pietate digneris, nullis igitur a te precipitemur lapsibus, nullis euocemur scandalis, qui propriis emergere a pedoribus nequeamus omnino uiribus: quapropter te rogamus esse nobis placidum, qui nos ad tuum fecisti imaginem, et per baptismatis reformasti tinctionem. Amen, te auxiliante.



Post nomina.

Largire propitius immense Deus uotis Ecclesie  tue, tui Martyris Pelagii suffragium supplicantis, quam alacriter ad tuum altare munus deferre inspicis proprium. Etenim alter tacite fundit suspiria, alter in lachrimas prorumpit mente compuncta: iste quoque simpliciter orat, ille genis pauimentum. [b 1Kb] barride non desinit. Sed tu Deus noster inspicis mentes ac probas singulorum conscientias, ideo quesumus tuis oculis effice placidum quod humana miseria utcumque offert compuncta, reuera nuda conscientia, te coram quis nostrum stare poterit? quem sancti tremunt, ac multiplices Beatorum conuentus expauescunt, quapropter, uel adclines rogamus, ut nos tua preueniat misericordia, et nobis ad te reditum conferendo, et defunctis fidelibus requiem largiendo, ut [c 1Kb] utrumque habeat gratia indefessa, quos tremulos ante te propria esse cernis conscientia. Amen.



Ad Pacem.

Accedentes ad te Domine Sacerdotes, quos ex officio debitum cunctos cogit commendare fideles, non  incurramus merita ullo modo propria, sed, te prestante crimina mereamur euadere patrata, exaudi quesumus precem [d 1Kb] Ecclesie Tude, quam, tuis nutibus, in honore Martyris sui Pelagii delibat, ac singulorum occurre precatibus, qui hunc Martyrem tuum uitiis repugnantem dignum tuis fecisti esse conspectibus, deferat nostram coram te quesumus obsequelam, qui tibi placuit pro passione, succurrat miseris prece, erigat prostratos assidue, qui te infideli confessus est coram Principe. quis nostrum sane ad te facile audebit oculos erigere quos tabes conscientie premit, lapsus inclinat, feda indecenter consuetudo curbat, lenta quoque animi remissio erigere non sinit, sed, quod peius est, inlicitum impudenter agere propellit, adclines ergo te rogamus ut omnibus in commune adsit Patronus, qualiter, te propitio, dissidentes ad pacem, et pacifici indefessam caritatis retentent unitatem. Amen, per te qui es.



INLATIO.


Gratias tibi omnipotens Deus agere dignum est, pulchrumque satis ac sanctum est, ualde congruum, ac nobis semper commodum esse conuenit, per Iesum Christum filium tuum Dominum nostrum, per quem utique hic Martyr Pelagius nec uitiorum inhesit gurgitibus, nec delitiarum cessit flagitiis, sed tibi semper extitit intrepidus, cui ante passionem fortiter famulabatur illuminatus. Hic in occidentali plaga oriundus Galleciam [a 1Kb] patruum habuit fundum, sed Cordube, dante Deo, perspicuum suscepit Martyrium: et quia uariis, occulto, arcanoque Dei consilio, electi occasionibus ac celum rapiuntur, patula extitit procul dubio causa actionis, qua, hunc nostrum patronum Martyrem tuum, corpore passum Cordube, Tuda suscepit letabundum, erat quidem huius Pelagii [b 1Kb] Patruus Hermoygius Episcopus Cordube carcere tentus, qui ut euaderet ergastuli periculum, [c 1Kb] pro se hunc dedit puerum, testem Alumnum:  unde, illo euadente, Pelagius iste susceptus est in carcere: ubi uero ferri onere prepeditus, futurum quodammodo premeditabatur Martyrium, cuius sepe animus intente penetrabat celum, et licet ad Patriam adhuc humanitus redire disponeret, a proposita sibi rigore haud quaquam mollescebat, quia carcerem ardua pro penitentia esse cogitabat: nam psallendi quotidie modum adhibuerat, [d 1Kb] cui tanta Christi gratia intus illuminatrix aderat: uerum cuius precordiis abdite mature sonneras , audi filii, et uide quia concupiscit Rex speciem tuam: hunc impudice Tyrannus audebat redamare, putans eum suis  aptum uitiis fore. Sed stetit intrepidus, cui tu non deeras omnino intus, qui namque aduocatus ueniens, ac [e 1Kb] persuasus ut Christum negare mallet, audiens illico cuncta sibi spreuit [f 1Kb] Regna illata, eundem Christum Dominum nostrum, uoce predicans libera. Habeto, inquit, o Rex, tuisque cum perditis, solus munerea, nam me tibi aquiescere [g 1Kb] non posse intus manet qui dicit: nam ego Deum habeo, quem tu miser ignoras, cui omnia genuflectunt, qui sanctis Regnum, ac perditis promisit supplicium: uerum quia per multas nos tribulationes peruenire opportet ad Regnum, ideo paratus sum, qualem uis pande interitum. cui Rex, o inquit, Puer aut Christum nega, aut membra gladium suscipent, ac duriter inter penas animam [h 3Kb] exhalabis. unde Pelagius sanctus, Christianus sum, ac fui, et ero, idcirco mori non timeo. quem fortiter stantem, post multas penas. . . . . . . . . membratim gladius discreuit, atque inde celum spiritus petiit. qui inter supplicia Christum confiteri non destitit . . . .  . . . . . . . . o uere Martyr in celis, quia testis fuisti in terris, clementissime fautor occurre uotis nostris, per te lapsus ueniat ad penitentiam, ignarus ad Doctrinam, eger ad salutem, defunctus ad requiem. quare adclines petimus eterne Deus, per hunc Martyrem tuum, nobis faue propitius, clemens occurre interpellatus, nostris tibi oblatis muneribus semper adesto pius, cui merto.



PS. SCS. Post Sanctus.

Ille Hymnus, Domine, in excelsis ab Angelis, iste Hymnus a sanctis [i 1Kb] precinier . . . . . . . . . omnibus uere est sanctus, uere est benedictus Dominus noster  iehsu Christus filius tuus, a quo est roboratus Pelagius, ut nec mori timeret, neque ueritatem interrogatus taceret, persuasus namque a Preside, ut copiosa Regni munera acciperet, et Christum negaret, et ita [a 1Kb] Regis corpus seruet horandum . . . unde petimus, per huius interuentum, ut hec sanctificentur munera data, ac multiplicis [b 1Kb] ditentur tuo altari sacrificia imposita, qualiter omnes qui ex his libauerit muneribus [c 1Kb] per te . . . . . . , atur ab aduersis, qui.



Post pridie.

ueni sancte Spiritus, et in laud . . . . . . . Sacrificiis que omnis [d 1Kb] . . . . . . . . Ecclesia in honorem Martyris tui Pelagii sacratissime passionis, quique a te adiutus, penas superauit, terrores uicit, gladium non timuit perferre, quo tecum sine fine regnare meruit: iste tuus est, Domine famulus, in agone precipuus, in uita cantus, in doctrina strenuus, in morte laudabilis, in Regno sublimis: per quem te petimus habere propitium, quo nos et de manu eruas diaboli, et consortes  efficias Regni tui: nosti igitur Domine quantum nos hostis insidiatur antiquus, et ideo nullum de nobis habeat quem lucretur, quos una Mater Eccl. per regenerationis undam ablutos esse gloriatur - floreat in nobis gratia doni eterni a quo hec munera sanctificentur, et per quem sanctificata sumantur: redundet quidem in uisceribus nostris oblatio tua, sicut multiplicius sancti Martyris tui profuit ad coronam.



Ante Orationem Dominicam.

Suscipe omnipotens Deus huius preces fidelissimi conuentus, qui se tuis cotidie adclinis commendat  conspectibus, quo hunc Beatissimum Martyrem tuum Pelagium, quem prompta celebrat obsequela apud te habeat interuentorem, cuius tu largire dignatus es martyrii palmam . . . . . . . . . . . . rescinde quesumus dura nostre mentis precordia, et ariditatem inriga benedictionis ubertate gratuita, quatenus, te fauente libera nostra tibi seruiat uita, queque male consuetudinis more, in . . . . . . . . er labitur ad inlicita . . . . . de manu insidiantis, ac tuis semper serua in castris, cui nos abiicias a facie . . . . . quos consueta bonitate, e terris docuisti orare . . . . . . . . ere . . . . . . . . . .



Benedictio.

. . . . . . . . . . qui uos de supplicio eruit mortis, communicare faciat Pelagii meritis beatissimi Martyris. Amen . . . . . . . . ut per quem ille passus celorum . . . . . . Regnum . . . . . . . atque . . . . per pat . . . . . . . . . . suf . . . . ex . . . . cia testis . . . . . magna est . . . . . ris tui, co . . . . . sionis, o Beate qui sui . . . . . nos quos carni in me . . . . . . . tate aspicies fragiles . . . . . . . . et opere iustifices, et  gratia uotorum exornes . . . . . . . . . . . . et qui non habemus bonorum operum fiduciam susceptione eius festiuitatis remissionem criminum capiamus obtutam . . . . . . . .



Post Communionem.

Deus omnium sanctorum splendor mirabilis qui presentem honorabilemque Martyrem tuum predicare iussisti: da populo tuo eruditionem gaudiorum, ut qui hunc colimus diem, [e 1Kb] et uoces psalimus uerbis, munera capiamus Regni celestis. Amen. Dominator Domine mitissime. [f 1Kb] Kyrie eleison . . . . fons, origo lucis perpetue . . . . . . .





APPENDIX SECUNDA.





[NOTA.]

Quamuis fragmentum uetusti Kalendarii Hispani, quod Franciscus de Pisa, anno 1595, Toleti ediderat, a Ioanne Pinio , iterum editum sit, tamen, quia ad notitiam festiuitatum et ieiuniorum Ecclesiarum Hispanie multum confert, illud hoc loco adiicere placuit, eique subiicere Kalendarium integrum, e Missali et Breuiario Mozarabum, ex laudato fragmento, atque ex Orationali Gothico collectum, quod, donec Kalendarium Gotho-Hispanum e Bibliothecarum latebris prodeat, eius uices utcunque supplere possit.



FRAGMENTUM uETUSTI KALENDARII A FRANCISCO DE PISA EDITI.



MENSIS IANUARIUS. Dies XXXI. I. dies habet horas X. Nox XIIII.
 [Table: 2Kb] [Table: 1Kb]


KALENDARIUM GOTHO-HISPANUM Collectum e fragmento Kalendarii Francisci de Pisa, ex Orationali Gothico, et e Missali et Breuiario Mozarabum.
 [Table: 3Kb] [Table: 2Kb] [Table: 1Kb]

MENSIS APRILIS.
[Table: 1Kb] [Table: 2Kb] [Table: 3Kb] [Table: 2Kb] [Table: 2Kb] [Table: 2Kb] [Table: 3Kb] [Table: 3Kb]



uolume back matter






INDEX RERUM. Numeri Romani respondent his qui in prefatione sunt parenthesibus inclusi; Arabici uero his qui crassiori typo in textu representati sunt.


A

     Abula urbs Castelle ueteris, 573. In ea sepultus est sanctus Secundus, ibid.
    Acceptionis festiuitas dicta est Epiphania, 496.
    Acisclus martyr Cordubensis, 602, 603. Eius missa, 406. Gotho-Hispani die sancti Aciscli aduentum inchoabant, 403.
    Acta martyrum olim uitiata quandoque in missis Gotho-Hispanis occurrunt, L.
     Adrianus martyr, 574. Acta antiquitus uitiata, ibid. Eius missa, 325. Una cum uxore Natalia colitur, ibid.
    Aduentus Domini, in Missali et Breuiario Mozarabum, sex habet Dominicas, 473.
    Aegeas, Achaie proconsul, 481.
    Aerius docuit inutile esse pro defunctis fidelibus orare, 617.
    Agape die Dominica celebrabatur, 497.
    Agatha uirgo et martyr, 564. Eius Acta, 565. Eius missa 305.
     Agnes uirgo et martyr, 558. Tenera etate passa, 559. Eius missa, 290. Bis quotannis apud Romanos celebrabatur, scilicet die 21 Ianuarii, quo passa est, et die 28 Ianuarii, quo nata est, 559.
    Agnus in Paschate benedicitur, 527
    Alexander II, papa, in concilio Mantuano, liturgiam et libros liturgicos Mozarabum approbauit, CCLXuII.
    Alfonsus Martines, parochus ecclesie Mozarabice sancte Eulalie, Editioni Toletane Missalis et Breuiarii Mozarabum interfuit, XIu.
    Alfonsus Ortis, canonicus Ecclesie Toletane, prefuit Editioni Toletane Missalis et Breuiarii Mozarabum, XIu.
    Alia oratio, 510.
    Alleluia in missis defunctorum cantatum, 618. Apud Grecos, tempore Quadragesime, ibid.
    Amictus, 534, CIu.
    Andreas apostolus, 481. Eius missa, 26.
    Aneboladium, 174, 518. Idem atque amictus, 519, CIu. Induebatur super albam, 519.
    Angeli custodes hominum, 254, 300, 305, 552. Animalia rationalia dicti, 507.
    Angelica Salutatio in liturgiis olim recitata, 534.
    Annoua, 418.
    Annuntiatio beate Marie uirginis die 18 Decembris celebrabatur, 483. Festum sancte Marie uirginis dicta, ibid. Eius missa, 32.
    Antonius Rodriguez Parochus ecclesie Mozarabice sanctarum Iuste et Ruffine, XIu. Editionem Missalis et Breuiarii Mozarabum adiuuit, ibid.
    Apologia sacerdotis, 537. Eadem confessio dicebatur, ibid. Eius forma antiqua, 23, 224.
    Apostoli in Hispania Euangelium predicauerunt, CXLuI seq.
    Apostolus, in missa, legebatur a diacono, 501.
    Aqua aspersionis, XCIII. Eius usus antiquus, ibid. Eius benedicendi formula, ibid.
    Ariani negabant sacrificium Dei Filio offerri debere, 554.
    Ascensio Domini, 552 Eius missa, 249.
    Aspalathus, 482.
    Assumptio beate uirginis, 586. Die 18 Ianuarii aliquando celebrata, ibid. Eius missa, 361.
    Augurius martyr, 568.

B
    Babilas episcopus Antiochenus martyr, 561. An unus admittendus sit, 562. An sub Decio passus, 561. An potius sub Numeriano, 462. Cum tribus pueris passus, 561, 562. Eius missa, 296.
    Baptismus Christi ingenti lumine, quod in Iordane circumfulsit, illustratus fuit, 495.
    Baptisterii fores die Dominica prima Quadragesime solemniter claudebantur, 504.
    Baptizandi modus duplex, 504.
    Bartholomeus apostolus, 587. Quo mortis genere passus, 588. An eius reliquie Romam delate, 587. Eius festiuitas diuersis diebus celebrata, ibid. Eius missa, 365.
    Basilica Siciniana, 481. In honorem sancti Andree apostoli Deo consecrata, ibid.
    Benedictio Agni paschalis, 527. Benedictio aque aspersionis, XCIII. Benedictio candelarum die Purificationis, 300, 564, LI. Benedictio cerei paschalis, 175, 177, 519, 520. Benedictio fontis baptismalis, 188, 524, 525. Benedictio lucerne paschalis, 175, 176. Benedictio Palmarum et Oliuarum, 512. Benedictio Panis, 473. Benedictio Populi in missa, 551. Ante communionem impertita, ibid., et 475. Eadem formula ab episcopo et a presbytero fundebatur, 551.
    Boie, 563.
    Bubata, 520.

C
    Capitilauium, 512.
    Catechumeni, 506. Eorum missio, ibid. Dominica mediante illis Symbolum memoriter mandandum tradebatur, 510. Iisdem Dominica Palmarum Symbolum solemniter tradebatur, 513. Feria 5 in Cena Domini Symbolum memoriter recitabant, 513.
    Cathedre sancti Petri festiuitas antiqua, 569. Cur instituta, 570.
    Catherina uirgo Alexandrina, an eadem Dorothea appellata, 556.
    Celidonius martyr, 571.
    Cereus paschalis in sacrario ab episcopo accendebatur, 519. Accessus in Ecclesiam deferebatur, 520. Eius particule populo distribuebantur die Dominica in Albis, 520. Iis utebantur contra demonum prestigias, contra fulgura et uentorum turbines, 520.
     Chrisma conficiebatur feria 5 in Cena Domini, 515. Mistum oleo baptismatis fonti infundebatur, 582.
    Christina uirgo et martyr, 582.
    Christophorus martyr, 582. Eius Acta uitiata, ibid. Cuias fuit, 583.
    Christus Eucaristie sacrificium instituit, 498. Precipit ut sacerdotes illud sacrificium offerrent, ibid. Plura circa ritum celebrandi Eucaristie sacrificium instituit, 570. Christus Sacerdos idem et sacer Agnus, 192. Inter ueneranda altaris mysteria comedendus, 203.
    Cineres publice penitentiam agentibus impositi, 503.
    Circumcisio Domini, 493. Quo tempore in Hispania instituta, ibid.
    Clemens papa et martyr, 478.
    Clinici quinam, 524. Ad gradum presbyteri non promouebantur, ibid.
    Communicandi ritus, 489, 547.
    Communio quotidiana Rome et in Hispania, 168. Communio frequens in Hispania seculo septimo, 500. Sponte a communione abstinentes penitentiam agere cogebantur, 529.
    Conceptio beate Marie uirginis, 609. Eius missa, 413, LIII.
    Confessio sacerdotis in missa, 537. Ritus est uetustus, ibid. In diuersis misse locis fiebat, ibid. Confessio sacerdotis dicta est apologia sacerdotis, 538. Eius plures formule, 534.
    Confessor quis, 567. An idem qui psaltes, 568.
    Consecratio panis et uini, 541. Eius forma Gotho-Hispana, ibid. An elata uoce prolata, 542.
    Consistentes iidem atque astantes, 541. Misse sacrificio intererant quin communicarent, ibid.
    Coopertorium quid, 508.
    Corporalia, 535, 538.
    Corpus Domini e sacrario ad altare, ante oblationem populi, deferebatur, 508.
    Cosmus et Damianus medici martyres, 594. Eorum ueneratio antiqua, 594. Eorum missa a sancto Ildefonso composita, 595.
    Crux in ara olim collocata, 535. A sacerdote ad aram accedente salutabatur, ibid. Solemniter adoratur in Occidente feria 6 in Parasceue, 517, CXIX. Apud Grecos Dominica quarta Quadragesime, 517.

D
    Defuncti, pausantes, et quiescentes dicti, 539. Pro illis orabant, 538, 617. Earum corpora cum luminibus et cantu ad sepulcrum deferebant, ibid. In Ecclesiis non sepeliebantur, ibid.
    Diaconi tunica alba et stola induebantur, 561. Pallium ab altari amouebant, 508. Corporalia super mensam altaris extendebant, ibid. Eucaristiam e sacrario ad aram deferebant, ibid. Oblationes are inferebant, 509, 571. Aquam lauandis manibus sacerdoti infundebant, ibid. Calicem eleuabant, 541, 543. Calicem communicantibus porrigebant, 489. Et quandoque etiam corpus Domini, ibid. Diaconi Apostolum et Euangelium legebant, 501. Diptycha recitabant, 538. Lucerne et cerei paschalis solemnem benedictionem proferebant, 521. Monebant cum orandum erat, 544, aut cum genua flectenda, ibid. Preces recitabant, 505. Penitentes et catechumenos dimittebant, 506. Signum faciende pacis dabant, 540. Et ipsi primi pacem faciebant, ibid. Silentium indicebant, 501. uoce elata Aures ad Dominum dicebant, 540. Et absoluta missa, populum dimittebant, 547.
    Diaconice preces, 538.
    Dies liturgici quadragesimales, 505.
    Diptycha sacra, 538. Eorum usus et finis quis, ibid. Nomina dicebantur, ibid. In Hispania et in Gallia ante consecrationem munerum recitabantur, ibid. Idem mos Grecorum erat antiquitus, at modo diptycha peracta consecratione recitant, ibid. Rome Diptycha uiuorum ante consecrationem, diptycha uero mortuorum post consecrationem recitantur, ibid.
    Dominica Aduentus sancti Ioannis Baptiste, 575. Dominica prima Quadragesime, 504. Eadem Dominica in Alleluia, et Dominica in carnes tollendas dicta est, ibid. Dominica Palmarum, 512.
    Dominicus dies, 497. Eius uaria nomina, cultus et obseruatio apud Christianos, ibid.
    Dorothea uirgo et martyr, 565. Eius Acta uindicantur, ibid.

E
    Ecclesia catholica est confessione una, dilatatione numerosa, est diffusa, non diuisa, 70. Est fundamentum ueritatis, 280. Est utilitatum nostrarum mater atque uirtutum, 70. Ecclesia signo crucis cuncta sanctificat, 574. Ecclesie  Hispanie ab apostolis et a uiris apostolicis fundate, CXLuII seq.
    Emeterius et Celidonius martyres, 571. Quo tempore passi, 571.
    Epiphania, 494. Appellata est Apparitio Domini, et festiuitas luminum, ibid. Item acceptio et festum acceptionis, 496. Et secunda Christi natiuitas, 495.
    Episcopus olim et papa, et pontifex, et summus sacerdos denominabatur, 608. Episcopus cereum et lampadem paschalem accendebat, 520.
    Eucaristia est carbo igneus, 589, 595. Est duplicis nature carbo, ibid. Est Agnus Dei qui nunquam moritur immolatus, et semper uiuit occisus, 507. Est alimonia que non diminuitur, 65. Est panis uerus qui, cum manducatur, uitam reddit, 103. Est piaculi consueti medela salutis, 89. In Eucaristia corpus Domini accipitur, et sanguis eius potatur, 193. Illud idem corpus accipitur quod surrexit de sepulcro, 207, et quod pependit in cruce, ibid., et 215, 249. Et licet uerum corpus edatur, et sanguis manifestissimus hauriatur, nullus tamen horror incutitur cum salus animarum in spiritali cibo et poculo ministretur, 68. Eucaristia legitima, 192. Quenam intelligenda, 526. Eucaristie effectus, 103, 191, 201, 591.
    Eugenia uirgo et martyr, 610. Eius Acta antiquitus uitiata fuere, 610. Eius basilica prope urbem Romam inter uiam Latinam et Appiam sita, 610.
    Eugenius de Robles fuse refellitur, CXXI seq.
    Eulalia uirgo et martyr Barcinonensis, 566. Distinguenda est ab Eulalia Emeritensi, 566, 567. Eius Acta, 566. Eulalia uirgo et martyr Emeritensis, 481. Eius Acta interpolata, 482. Eulalie tres in Martyrologiis leguntur, 481. Unicam Eulaliam Emeritensem Prudentius celebrat, 566. Eique quedam tribuit que Eulalie Barcinonensis fuerunt, ibid.
    Eulogie, 537, 538.
    Eulogius martyr, 568.
    Euricus uisigothorum rex seuam in Catholicos mouit persecutionem, CCXXIII.
    Euangelium a diacono legebatur, 501. Euangelii legendi ritus et ceremonie, ibid.
    Exaltatio crucis, 592. Eius missa a recentioribus Mozarabibus composita, 54, 592.
    Exorcismi in benedicendo aquam aspersionis, XCIII. Et in benedicendo fonte baptismatis adhibebantur, 527.

F
    Fabianus papa et martyr, 557.
    Faustus, Ianuarius et Martiales martyres Cordubenses, 595. Eorum Acta, ibid.
    Felix martyr Gerundensis, 583. Natione Afer, 584. Se sponte persecutoribus obtulit, ibid.
    Festiuitates sanctorum ante annum centesimum septuagesimum ere Christiane celebrabantur, 611. Imo euo apostolico celebrabantur, ibid. Festiuitates proxime recurrentes in conuentu fidelium denuntiari mos erat, 591. Iis diebus sacrificium solemniter fiebat, et populus communicabat, 611.
    Festum corporis Christi, 554. Eius missa, 265. A Mozarabibus composita, XLu. Festum omnium Sanctorum, 598.
    Forcipes ferrei quodnam tormenti genus, 626.
    Franciscus cardinalis Ximenius archiepiscopus Toletanus Missale et Breuiarium Mozarabum Toleti imprimenda curauit. XL. Collegium sacerdotum instituit qui missas et officia diuina ritu Mozarabum celebrarent, XIII. Missali Mozarabico eas duntaxat rubricas inserere permisit quibus suo tempore Mozarabes utebantur, CXXIX. Missali Mozarabico typis edito tam liturgie Gotho-Hispane quam ueteri Gallicane consulit, CCCIu.
    Fructuosus episcopus Tarraconensis martyr, 568. Catechumenum in carcere baptizauit, 569. Quodam suo celebri responso liturgie Gotho-Hispane antiquitatem confirmauit, CCX.
    Fugam in persecutione licitam esse Euangelium et Patres docent, 578.
    Funeris Christianorum ritus aliqui, 617.

G
    Gallonica et Aquilina milites, martyres, 583. In uitiatis Actis sancti Christophori mulieres fuisse dicuntur, ibid.
    Genesii martyres plures, 588. Genesius Arelatensis martyr, 588. Eius Acta, ibid.
    Germanus martyr, 596, 597
    Gerontius episcopus et confessor, 589. Temporibus apostolorum in Hispania predicasse traditur, ibid. Italice in carcere obiit, ibid. Unde et martyr dicitur, XLIX.
    Gothi fidem Christi amplectuntur, CLXXuI. In heresim Arianam postea lapsi, ibid. Lingua propria in sacris utuntur,  ibid. Eorum liturgia quenam fuerit incertum, ibid.
    Gratia Christi auxiliante ab illicitis abstinere potestis, 103. Gratia soluit quos uinxit illecebra, 176.
    Guitmundus Auerse in Italia episcopus, CCLXuI. Primus omnium scripsit sanctum Isidorum Missale Hispanum composuisse, ibid.

H
    Heresis Bonosianorum, CXLI.
    Hermogyius episcopus Tudensis, 625. Auunculus sancti Pelagii martyris, ibid. Inter sanctos Tudenses colitur, ibid.
    Hostia, siue corpus Christi, in missa frangitur, 542. Ritus frangendi panem consecratum a Christo institutus, 543. Ab omnibus Occidentis et Orientis Ecclesiis obseruatur, ibid. Mozarabes hostiam in nouem partes frangunt, quibus singulis proprium nomen imponunt, ibid., et 544. Dum sacerdos hostiam frangit canitur a Mozarabibus antiphona ad confractionem panis, ibid. Hostie pars in calicem consecratum mittitur, 545. Hic ritus omnibus ferme liturgiis communis est, ibid. Olim Romanus pontifex bis in calicem partem hostie dimittebat, 546. Soli Coptite partem hostie in calicem non dimittunt, 547. Faciunt tamen, suo modo, sanctam unitionem, siue commistionem corporis et sanguinis Domini, ibid.
    Hymnus Gloria in excelsis Deo, 535. Eius auctores, ibid. uaria eius exemplaria uetusta, CuI. A Gotho-Hispanis canebatur in missa diebus Dominicis et festiuis, 535. An etiam a Gallis, LXXIX. Hymnus Gloria, laus et honor, 512. Eius auctor Theodulphus Aurelianensis episcopus, ibid. A Mozarabibus die Palmarum canitur, 149, CuI. Hymnus Pange, lingua, gloriosi, 516. Eius auctor quis, ibid. Hymnus Prudentii, sextus cathemerinon, in laudem luminis paschalis scriptus est, CCXII. Hymnus Puerorum Benedicite, 93, 222, 505. In omnium missarum solemnitate a Gotho-Hispanis canebatur, ibid. Eius plura sunt exemplaria, ibid. Hymnus sanctus Deus, sanctus fortis, sanctus immortalis, 517. A Petro Gnapheo uitiatus, ibid. Hymnus Salue, Regina, a Mozarabibus recitatur missa absoluta, 548.

I
    Ignis nouus a sacerdote excussus e silice, 519. Etiam collectis solis radiis accendebatur, ibid.
    Illatio, 531. Eius uarie appellationes, ibid. Eius antiquitas, ibid. Singulis missis Mozarabibus sua est illatio, ibid.
    Incensum cereo paschali Gotho-Hispano non infigebatur, 521.
    Innocentes martyres, 490. Earum festiuitas, ibid., et 491.
    Insufflatio, 524. Huius ritus origo, et antiquitas, ibid. Adhibetur ad dona sancti Spiritus conferenda, et ad malos demones pellendos, ibid.
    Introibo in missa Gotho-Hispana semel tantum dicebatur, scilicet ante illationem, 99, 540. In missa Mozarabica bis dicitur, 99. Semel more Romano in initio misse, et iterum more Gotho-Hispano ante illationem, ibid.
    Inuentio sancte crucis, 573. Eius missa, 322. A Mozarabibus uitiata, LIu.
    Ireneus Lugdunensis episcopus liturgiam Gallicanam Gallos docuisse traditur, CLuI.
    Isidorus Hispalensis non fuit auctor liturgie Gotho-Hispane, CLXXXuIII seq. Neque composuit Breuiarium aut Missale Mozarabum, CCLXu seq.

I
    Iacobus Alphei apostolus an idem atque Iacobus frater Domini, 592, 593. Iacobus frater Domini, 491. Cur dictus frater Domini, 491. Cur dictus est Iustus, 492. Fuit primus Hierosolymorum episcopus, 491. An a Christo Domino, ab apostolis institutus, 492. An illi concessum fuit sancta sanctorum ingredi, 401. An unus fuit e duodecim apostolis, 492, 493. Quo mortis genere martyrium fecit, 492. Diem passionis eius Gotho-Hispani die 30 Decembris celebrabant, 492. Iacobus Zebedei apostolus in Hispania predicauit, CLIu. Eius missa, 220, XLI. An epistolam canonicam scripserit, 538.
    Ianuarius martyr Cordubensis, 595.
    Ieiunium Epiphanie, 56, 494. Ieiunium Kalendarum Ianuarii, ibid. Ieiunium Kalendarum Nouembris, 556. Eius locum occupauit ieiunium sancti Martini, ibid. Eius missa, 281. Ieiunium Kalendarum Septembris, 593. Idem quod ieiunium sancti Cypriani, ibid. Eius missa, 376. Ieiunium Pentecostes, 553. Olim post Pentecosten, postea ante Pentecosten celebrabatur, ibid. Eius missa, 256. Ieiunium Quadragesime Gotho-Hispani inchoabant feria secunda post primam Dominicam Quadragesime, 503. Eius initium singulis annis, die Natalis Domini, indicebatur, 487. Ieiunium Sabbati, CLXuIII. An apud Romanos inceperit a concertatione  apostoli Petri cum Simone Mago, 579. Ieiunium stationum ferie quarte et sexte apud Hispanos uetustum, 569.
    Ioannes apostolus et euangelista, 489. An mortuus sit disputatur, 490. Eius festiuitas in occidente die 27 Decembris celebratur, 489. Incertum est quo die obierit, ibid. Dies eius emortualis Assumptio sancti Ioannis dicta, 490. Ioannes Baptista precursor Domini, 330. Festum Natiuitatis eius 575. Eius passionis festum, 589. Diuersis diebus celebratur, ibid. Sepultus traditur Sebaste in Palestina, 590.
    Iulianus martyr, 556. Eius uxor Basilisse, 557. Eius acta, ibid. Dies et locus martyrii diuersimode indicantur, ibid. Iulianus episcopus Toletanus libros liturgicos Toletanos recognouit et emendauit, CCLXXIu. Ei potius quam sancto Isidoro tribuenda sunt Missale et Breuiarium Mozarabum, CCLXXII. Is tamen habendus non est compositor Missalis Mozarabici, CCLXXuI.
    Iusta et Ruffina uirgines et martyres Hispalenses, 580.
    Iustus et Pastor martyres Complutenses, 353. Tenera etate passi, 584. Eorum festiuitas quo die celebranda, 584. Eorum acta, ibid. Eorum Basilica, a sancto Asterio constructa, duas habebat aras. ibid. Eorum reliquie circa annum ere Christiane. 388. Detecte, ibid.

K
    Kalendis Ianuarii Hispani et Galli olim ieiunabant, XXuII.
    Kyrie eleison Gotho-Hispani in precibus diaconicis sepius dicebant, LXXXIII. Mozarabes in missis defunctorum Kyrie eleison dicunt, 618. Et etiam in missa uotiua omnimoda, 614, 618.

L
    Lac et mel neophytis data, 496.
    Lapis unus quo percussus est sanctus Steph., a fideli quodam qui martyrio eius interfuit, Anconam in Piceno delatus, in thesauro ecclesie Anconitane, cum aliis reliquiis, conseruatur, 487, 488.
    Lauda, 502, 536.
    Laurentius, leuita et martyr, 385. Una cum Xisto papa et martyre colitur, 358, 359, 360, 585.
    Leander Hispalensis episcopus non fuit auctor liturgie Gotho-Hispane, CLXXIu seq. Neque compositor Missalis Mozarabici, CCLXIII seq.
    Lectionarium Gallicanum Luxouiense an ad ordinem Romensem referendum sit, CCCI.
    Lectiones Scripture tres plerumque in missa Mozarabica leguntur, 499. Quandoque quatuor leguntur, ibid. Lectiones Sabbati sancti, 522. Eorum numerus uarius, ibid.
    Leouigildus uisigothorum rex Catholicorum persecutor, CCXXIII.
    Liber Apocalypsis in missa legitur a Paschate ad Pentecosten, XLIII. Liber omnium offerentium, 220, 535. Libri Missales Gallicani plura habent desumpta e uetusto Sacramentario Gotho-Hispano, e quo compositum fuit Missale Mozarabum, 281, 297.
    Litanie, initio Quadragesime, triduo celebrabantur, 573.
    Liturgia Africana nonnullis peculiaribus ritibus a Romana discriminabatur, 157. Liturgia Gallicana eadem fuit atque Gotho-Hispana, atque Mozarabica, LXXIII seq., 78 seq. Eius antiquitas, CCXLuI seq. Eius auctor, CCL seq. An e Gallia in Hispaniam, an ex Hispania in Galliam propagata fuerit, CCLX, CCLXI, CCLXII. Liturgia Gotho-Hispana a primis fidei Christiane predicatoribus Hispanis tradita, CXCuI seq. Nullos ritus a Grecis et Orientalibus accepit, CLXXXIII seq. Sanctus Isidorus in libris de ecclesiasticis Officiis hanc illustrauit, CLXXuI. Liturgia Hispana ab apostolis uirisque apostolicis instituta, CXLIX, CLXIu, CLXu, CXCuI seq. Cur dicatur Gothica et Gotho-Hispana, et Isidoriana, et Mozarabica, 176. Liturgia Mediolanensis Ambrosiana denominatur, CLuII. Est sancto Ambrosio antiquior, ibid. A Liturgia Romana in multis dissentit, ibid. Liturgia Mozarabica eadem est atque Gallicana, LXXIII seq., 78 seq. Eadem quoque est atque Gotho-Hispana, LXII seq., XCI seq., CCXXuI. Liturgia Romana an ab apostolis, aut a uiris apostolicis Hispanis olim tradita fuerit, CLII seq. An a concilio I Bracarensi suscepta fuerit, CCXXuIII seq. Liturgia Romana Gallis a sancto Trophimo tradita fuit, 248. Liturgie primis Ecclesie seculis scripte habebantur, CCX.
    Lucerna et cereus ab Hispanis olim in Paschate solemniter accendebantur, CXCuI.
    Lucianus presbyter et martyr, 558.
    Luparia, 575.
    Lux ingens in Iordane circumfulsit cum Christus a Ioanne baptizaretur, 495.

M
    Manipulus, uestis sacra, 534.
     Manus ad altare lauantur, 509, 537.
    Marcialis martyr, 595.
    Marciana uirgo et martyr, 579. Eius missa, 338. Eius Acta uindicantur, 579, 580.
    Maria Magdelene, 581. Confessor, 347. Fidei causa tormenta passa est, ibid.
    Martinus Turonensis episcopus, 598. Statim a morte inter sanctos uenerari cepit, 599. Eius missa, 402. Quo tempore composita, 215 seq.
    Martyres in persecutione Arabica cesi statim a morte colebantur . . . . Martyrum reliquie, 582, 583. In Ecclesia catholica uenerantur, 309. Per eas Deus miracula operatur, 583. Martyrum solemnitates euo apostolico celebrate, 611.
    Mastrata, 518.
    Mathias apostolus, 570. Eius missa, 315.
    Mattheus apostolus et euangelista, 593. An predicauerit in Macedonia, 594.
    Memento mortuorum, 7, 232, 544, 547. Mozarabes recentiores bis faciunt memento mortuorum, XC. Memento uiuorum, 6, 231, 544. Mozarabes recentiores bis faciunt memento uiuorum, XCIX.
    Michel archangelus, 595. Eius cultus in Ecclesia uetustus, ibid. Eius missa, 389.
    Missa, 509, 617. Missa Gallicana canonem proprie dictum non habet, XC. Missa Hispana an a sancto Petro instituta, CLuII seq., 162. Canonem non habebat, XC. Missa Mozarabica misse Gallicane simillima, uIII. Missa presanctificatorum, 517, 518. Missa priuata ritus quosdam diuersos habet a missa solemni, 540, LXXXuI. Missa Romensis que, CCLXXXIII. Missa Sabbati sancti noctu celebrabatur, 526. Missa diebus Dominicis et singulis feriis quartis et sextis Quadragesime celebrabatur, 505. Misse communes sanctorum, 421, 611. Misse defunctorum, 456. Misse uotiue, 441, 614.
    Missale Gallicanum uetus, CCLXXXuII. Quo tempore compositum, CCXC. Missale Gothicum, CCXCI. Cur sic denominatum, ibid. An in Ecclesia aliqua Gallie Gothice eius usus fuerit, CCXCII, CCXCIII. Plura habet e uetusto Missali Hispano desumpta, CCXCuII. Missale Francorum, CCLXXXIu. Quo tempore compositum, CCLXXXuI. Missale mistum idem sonat atque plenarium, XX. Missale Mozarabicum est plenarium, siue mistum perfectum, XX. Missalibus omnibus Gallicanis prestat, CCCu. Non fauet erroribus Felicis et Elipandi, CXXX seq. Non est unius auctoris opus, CCLXXII, CCLXXIII, CCLXXuII. Sanctus Isidorus non fuit eius compositor, CCLXu, CCLXX, CCLXXI. Neque sanctus Iulianus, CCLXXuII. Neque sanctus Leander, CCLXIu. Plures fuisse uidentur eius compositores, iique incerti, CCLXXuII. Missale Mozarabum iussu Francisci cardinalis Ximenii editum rubricas quasdam recentiores habet, XLIX seq. Has Mozarabes ante episcopatum cardinalis Ximenii Missali suo addiderant.

N
    Natalis dictus est quilibet dies festiuus, 591. Natalis calicis dicta est feria quinta in Cena Domini, 515.
    Natiuitas Christi, in Occidente uIII Kal. Ianuarii, 486. In Aegypto et in Oriente uIII Idus Ianuarii celebrata, 495. Die Natalis Domini unica missa fiebat in Hispania olim et in Gallia, XXuI. Natiuitas beate uirginis Marie, 590. Eius missa, 373. A Mozarabibus composita, LII.
    Neophyti albis uestibus induebantur, 548. Circa altare, intra cancellos collocabantur, 533. Infantes denominabantur, 525. Lactis et mellis commistione potabuntur, 496. Post susceptum baptisma in ecclesiam e baptisterio ducti misse intererant, offerebant et communicabant, 525. Seorsim, per aliquot dies, post baptisma, habebantur, 533.
    Nomina apostolorum, martyrum, patriarcharum et prophetarum in missa Gotho-Hispana et Gallicana e diptychis legebantur, 327.

O
    Oblatio panis et uini, 508. Eius uirtus et ceremonie, 509. Oblatio pecunie, uestis et aliarum rerum, 537.
    Offertorium, uas ad excipiendas oblationes panis, 508. Item sindon ad panes oblatos recipiendos, ibid. Ea calix apud Romanos regebatur, 541.
    Officium ad missam, 496. Officium precum, 505. Officium Sabbati sancti, olim post solis occasum inchoabatur, 518. Deinde post nonam, ibid.
    Oratio ad agnum benedicendum, 103, 527. Ad albam, 218. Ad amictum, 217. Ad casulam, 218. Ad cingulum, 218. Ad extendenda corporalia, 219, 507, 535. Ad manipulum, 218. Ad manus lauandas, 218. Ad orationem Dominicam, 246, 551. Ad pacem, 531. Oratio alia, 510, 538. Oratio Dominica, 550, 551. Oratio missa, 509. Oratio post communionem, 547. Post Hymnum Angelicum, 533. Post nomina, 511. Post pridie, 532 Post sanctus, ibid. Oratio pro Ecclesia,  538. Orationes Sabbati sancti, 322. Ordo antiquus missarum dominicalium Quadragesime a Mozarabibus perturbatur XXXII. Quomodo restituendus sit, XXXuIII.
    Oremus raro in missis Mozarabicis dicitur, 544.

P
    Pagi, seu uici, circa urbem Romam plures olim numerabantur, qui magnitudine urbibus pares erant, 608.
    Palla corporalis, 508, 509
    Panis fermentatus a Gotho-Hispanis offerebatur. Panis et calix quandoque pro corpore et sanguine Christi accipiuntur, 528.
    Parasceue, feria sexta maioris hebdomade, 516. Hac die missa non celebrabatur apud Gotho-Hispanos, ibid. Apud Mozarabes missa presanctificatorum celebrabatur, 517.
    Pascha olim a die resurrectionis Domini distinguebatur, 527.
    Patena, 509. Patena uitrea, 517.
    Paulus apostolus in Hispania Euangelium predicauit, CXLuIII. Eius festiuitas, 576, 577. Rome eodem die passus quo Petrus apostolus, 579. Eodemque anno, ibid.
    Pax in missa data, 540. Pacis dande ceremonie, ibid.
    Pedum lotio et exosculatio, feria 5 in Cena Domini, 516.
    Pelagius martyr . . . . . Eius Acta . . . . . Eius Missa . . . . . Eius cultus per omnem Hispaniam cito propagatus . . . . .
    Petrus apostolorum princeps, 570. Rome passus eodem die eodemque anno quo Paulus passus est, 576, 579. Eius cum Simone Mago concertatio, 578. Die festiuitatis eius olim pontifex Romanus duas missas celebrabat, 577. Petrus Hagembach Missale Mozarabum Toleti impressit, 474.
    Piscis, Christi symbolum, 531. Et etiam Christianorum, ibid.
    Penitentia publica, 506. Quandoque pro peccatis occultis suscipiebatur, 500.
    Preparatio sacerdotis ad missam celebrandam, 533.
    Preces diaconice Gotho-Hispanorum numero et ordine differunt a precibus diaconicis Grecorum, 187.
    Priscillianiste missas defunctorum feria 5 in Cena Domini celebrabant, 515.
    Processio, 519. Die Palmarum, 513. Sabbato sancto, 519.
    Publice penitentes peccata occulta palam non confitebantur, 300. Absoluebantur die ueneris sancto, 516. Publice penitentes ab Ecclesia cum catechumenis eiiciebantur, 500, 503. Ad manus impositionem accedebant, 506, 508.
    Purificatio beate uirginis, 563. Eius missa, 303. A Mozarabibus composita, LI.

Q
    Quadragesime initium populo nuntiabatur, die Natalis Domini, 487. Quadragesime tempore, demptis diebus Dominicis, missa uespere celebrabatur, 553.
    Quinquagesima a Gotho-Hispanis non celebrabatur, 498, XXX

R
    Ratbertus, Caroli Magni legatus, corpora sanctorum Cypriani et Sperati Carthagine in Galliam detulit, 602.
    Romanus martyr Antiochenus, 603. Abscissa radicitus lingua distincte loquebatur, 607. An unus fuerit Romanus martyr Antiochenus, an plures, 604. Eius cultus in Gallia et in Hispania uetustus, 603.
    Romensis ordo quis CCLXXXIII.

S
    Sacramentarium Bobiense, CCLXXXI. Ad ritum Gallicanum stricte non pertinet, CCLXXXII.
    Sacrificium idem significat atque antiphona ad offerendum, 505.
    Sancta sanctis, 345. In liturgia Gotho-Hispana diuersum est ab eo quod in liturgiis Grecorum et Orientalium proclamatur, CLXXXuII.
    Saturninus episcopus Tolosanus et martyr, 480. Diuersus ab eo qui Rome colitur, ibid. Incertus est annus Martyrii sancti Saturnini Tolosani, 480. Eius missa, 23.
    Scillitani martyres, 601. Cur ita dicti, 602. Illarum basilica Carthagine, ibid.
     Sebastianus martyr, 557. Eius Acta, ibid
    Septuagesima Hispanis et Gallis olim non obseruabatur, 498, XXX.
    Seruandus et Germanus martyres, 596, 597.
    Sexagesimam Hispani et Galli non celebrabant, 498, XXX.
    Simon et Iudas apostoli, 597. Simon Magus, Rome, ab apostolo Petro deuictus, ex ere dilapsus perit, 578.
    Simplicius papa basilicam Sicinianam in honorem sancti Andree Deo dedicauit, 481. Idem ecclesiam sancti Stephani in monte Celio dedicauit, 489.
    Sisennius et Theodora eius uxor, 479. Galli in missa sancti Clementis pape pro illis singulis annis orabant, ibid.
    Sistus II, papa et martyr, 586. An cruce, an gladio martyrium consummauerit, ibid.
    Speratus et socii martyres, 600. An iidem qui martyres Scillitani, 601. An Speratus fuerit episcopus, 601. Eius reliquie in Galliam delate, 602. Miraculorum gloria Carthagine notissimus fuit, 602.
    Stephanus protomartyr, 487. Eius cultus Ancone uetustissimus, 487. Ubi eius erat memoria in qua Deus multa operabatur miracula, ibid. Eius festiuitas uII Kal. Ianuarii celebrata, 488. Eius missa, 42.
    Symbolum Constantinopolitanum Hispani omnium primi Occidentalium in missa cantarunt, 543. Eorum ritus recitandi Symboli discrepat a ritu Grecorum et Orientalium, CLXXXIu, CLXXXu. An Galli in missa Symbolum recitauerint, LXXXIu.

T
    Terre ebullitio ad sepulcrum sancti Ioannis apostoli, 490.
    Theodoricus II, uisigothorum rex, antelucanos sacerdotum suorum cetus frequentabat, CLXXuI. Grandi sedulitate Deum uenerabatur, ibid.
    Theodulphus Aurelianensis episcopus auctor hymni Gloria, laus et honor, etc., 512.
    Theophilus martyr gladio cesus, 566.
    Thomas apostolus, 488. Eius solemnitas antiqua, ibid. Eius nomen Iudas, 485. Thomas apostolus martyr obiit, 486. Eius reliquie Edessam translate, 487. Et in Italiam, 485. Eius missa, 35.
    Thus, uetustissima consuetudine in ecclesia accenditur, 535. In Oriente, Mediolani, et in aliis ecclesiis altari admouebatur, ibid. At Rome, in Hispania, et fortasse etiam in Gallia, thus ad altare non incendebant, 537.
    Toga, pro frequentia ciuium accepta, 560.
    Torquatus, eiusque socii, 572. Primi post apostolos Euangelium in Hispania predicauerunt, ibid., CXLIX.
    Tractus, quid, 506.
    Trecanum, quid, 545.
    Trinitatis adorande festum sero institutum, 554. Eius missa, 263. A Mozarabibus composita, XLu.
    Tyrsus martyr, 563. Eius cultus in Hispania uetustus, ibid.

U
    Urbanus papa, ille de quo in Actis sancte Cecilie an fuerit Romanus pontifex, an pagi suburbani episcopus, 608. Urbanus papa II decreuit ut, feria quarta, in capite ieiunii cineres omnibus fidelibus indiscriminatim imponerentur, 503, 504.

u
    uarietas librorum liturgicorum concordiam liturgicam non excludit, LXXXuII seq.
    uestes candide, a fidelibus, tempore paschali induebantur, 528. uestes sacre, 534. Earum appellationes, ibid.
    uigilius papa decretalem epistolam ad Profuturum Bracarensem misit, CCXXXI Quo tempore scripta fuit hec epistola, CCXXII. Eidem Profuturo misit canonem Romanum et missam paschalem, CCXXXII, CCXXXIII; et quare, CCXLI.
    uimpla, quid, 516.
    uincentii Martyres plures, 570. uincentius Cesaraugustanus leuita et martyr, 560. Eius Acta, ibid. Eius missa, 291. Eius tunica, 560. An in Galliam delata, 361. Eius ueneratio longe lateque propagata, 560.
    uinum non consecratum an contactu specierum panis consecrati in sanguinem Christi conuertatur, 518.




FINIS TOMI OCTOGESIMI QUINTI.

